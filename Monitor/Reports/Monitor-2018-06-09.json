{"url": "https://www.monitor.bg/bg/a/view/limitirana-serija-za-land-rover-discovery-sport-101953", "text": "Новата лимитирана серия Landmark отбелязва успеха на Discovery Sport като най-бързо продавания Land Rover на всички времена, което съвпада с целогодишните чествания на марката по случай нейната 70-та годишнина. Специалното издание Landmark предлага на клиентите най-доброто от гамата на Discovery Sport с уникална комбинация от цветове и тапицерия. Всъдеходът се предлага с подобрен 2,0-литров турбодизелов двигател Ingenium Td4 с мощност 180 к.с. или с 2,0-литровия бензинов турбомотор Si4 с мощност 240 к.с. Всички силови агрегати на Land Rover Discovery Sport вече са оборудвани с филтри за твърди частици, за да бъдат още по-екологични. Ефективните филтри са идеално интегрирани в системата за последваща обработка и улавят саждите когато отработените газове преминават през тях. При нормални условия на шофиране уловените сажди се окисляват до CO2 и филтърът се регенерира в момента, в който водачът вдигне крака си от педала на газта. Лимитираната серия на юбилейния Land Rover Discovery Sport Landmark е наличен в три цвята – черен, светло сив и бял, като всички те са съчетани с контрастен покрив в тъмно сиво. Той съдържа динамична спортна предна броня с екстериорни акценти в графитен цвят и 19-инчови джанти Style 521 в тъмно сив гланцов цвят. Интериорът е с тапицерия от зърнеста кожа на седалките и облицовка на тавана в цвят Ebony, допълнени от тъмносив кант с алуминиево покритие около централната конзола. Клиентите обичат Discovery Sport, защото той демонстрира големите възможности на Land Rover, предлагайки високата проходимост на всякакви терени заедно с първокласен интериор и функционалност на вътрешното пространство за 7 пътници. В световен мащаб от въвеждането му на пазара през 2014 г. до момента са продадени над 350 000 броя Discovery Sport, а през 2017 г. са продадени 126 078 броя, които са най-добрите годишни продажби на модел в 70-годишната история на Land Rover.", "date": "2018.06.09", "title": "Лимитирана серия за Land Rover Discovery Sport"}
{"url": "https://www.monitor.bg:443/bg/a/view/pravjat-morga-na-paraklis-102094", "text": "Десетилетия наред ползвани за морга помещения в двора на старозагорската УМБАЛ „Проф. д-р Стоян Киркович“ вече са отдадени под наем на старозагорската митрополия. През следващите 10 години там ще бъде изграден параклис, посвете на свети Иван Рилски. Решението на общото събрание на държавното здравно заведение е взето след продължило почти 30 години „ходене по мъките“, припомнят свещеникът Йордан Карагьоргиев. Той припомня, че параклисът е съществувал на същото място до към 1949 година, когато  е закрит, а няколкото стаички били използвани за труповете на починалите и от патоанатомите.Трима митрополити са настоявали за прекратяване на богохулството, едва на 8 юни е било намерено компромисното решение за предоставяне под наем, защото нямало друг законен начин църквата да влезе във владение в имот публична държавна собственост.", "date": "2018.06.09", "title": "Правят морга на параклис"}
{"url": "https://www.monitor.bg:443/bg/a/view/putin-i-poroshenko-shte-si-razmenjat-voennoplennici-102112", "text": "Президентите на Русия и Украйна - Владимир Путин и Петро Порошенко, са засегнали днес в телефонен разговор темата за \"размяна на затворници\" между двете страни, обяви Кремъл в комюнике, цитирано от АФП. Двамата държавни глави са обсъдили \"хуманитарни въпроси, сред които и размяната на затворници\", посочи Кремъл. \"Владимир Путин подчерта необходимостта без бавене да бъдат освободени руските журналисти, задържани в Украйна\", се допълва в комюникето на Кремъл. Президентът Петро Порошенко обсъди днес по телефона с руския си колега Владимир Путин освобождаването на украински \"политически затворници\", задържани в Русия, сред които е и кинорежисьорът Олег Сенцов, обяви украинското президентството, цитирано от АФП. \"Петро Порошенко е подчертал колко важно е бързото освобождаване на украинските политически затворници, задържани в Русия и на окупираните територии\", термин, който Киев използва, когато говори за анексирания Крим и източната част на Украйна, намираща се под контрола на сепаратистите, допълни АФП, позовавайки се на комюникето на украинското президентство.", "date": "2018.06.09", "title": "Путин и Порошенко ще си разменят военнопленници"}
{"url": "https://www.monitor.bg:443/bg/a/view/pyrvoto-momiche-na-bond-pochina-na-90-g-102113", "text": "Актрисата Юнис Гейсън, изиграла ролята на първото момиче на Джеймс Бонд, почина на 90 години, съобщи Би Би Си. През 1962 г. тя участва в \"Доктор Но\" - първия филм от британската шпионска поредица, където партнира с Шон Конъри, първият изпълнител на ролята на Бонд. Първообразът на \"момичето на Бонд\" идва от книгите и разказите на Иън Флеминг. В тях винаги присъстват жени, които притежават множество качества в едно и обикновено са на една и съща възраст - между 20 и 25 години. Сред момичетата на Бонд в годините са Урсула Андерс, Софи Марсо, Моника Белучи, Хали Бери, Ким Бейсингър и много други красавици.", "date": "2018.06.09", "title": "Първото момиче на Бонд почина на 90 г."}
{"url": "https://www.monitor.bg:443/bg/a/view/abramovich-se-zapyna-za-chelsi-102109", "text": "Собственикът на Челси Роман Абрамович няма намерение да продава клуба, въпреки своите проблеми с властите във Великобритания, съобщава „Sky Sports“. В последните дни стана известно, че местният бизнесмен Джим Ратклиф е отправил оферта към Абрамович за закупуване на „сините“, но тя е била отхвърлена. Ратклиф е бил предложил на Абрамович за Челси 2 милиарда и 300 милиона паунда, но предложението е било отхвърлено. Заможният бизнесмен Ратклиф вече разполага с клуб в Швейцария. Той притежава богатство, което е два пъти по-голямо от това на Роман Абрамович. Руският милиардер купи Челси през 2003 година за сумата от 200 милиона евро. В края на миналия месец стана ясно, че Абрамович няма да получи нова виза за Великобритания, а скоро се появиха новините, че руският милиардер временно е спрял плановете си за строеж на нов стадион на Челси. Според „Sky Sports“, Абрамович остава напълно ангажиран с лондонския клуб и няма никакво намерение да го продава. Той вече получил израелско гражданство, което означава, че ще може да прекарва до шест месеца на Острова, но ще трябва да кандидатства за разрешително за работа, ако иска да върши извършва бизнес дейности в страната.", "date": "2018.06.09", "title": "Абрамович се запъна за \"Челси\""}
{"url": "https://www.monitor.bg:443/bg/a/view/lavrov-ne-vi-iskame-g-7-102110", "text": "Москва никога не е искала да бъде връщана в Г - 8. Това заяви руският външен министър Сергей Лавров. Лавров коментира предложението на президента на САЩ Доналд Тръмп да върне Русия обратно в Г-7, като го направи отново Г8. Лавров заяви, че Москва \"никога не е искала\" това да се случи.   \"Когато нашите западни партньори решиха да се върнат във формат Г-7, ние приехме решението им и оттогава работим на други платформи\", отбеляза Лавров. \"Членовете на СОП - Шанхайската организация за сътрудничество, БРИКЮ и Г-20 споделят нашите подходи\", добави той. \"Крайните точки не са достатъчни за Г-20, трябва да се постигнат споразумения там. Групата от 20 е механизъм за постигане на консенсус, смятам, че това е най-обещаващата платформа за бъдещето\", подчерта руският дипломат.", "date": "2018.06.09", "title": "Лавров: Не ви искаме Г-7"}
{"url": "https://www.monitor.bg:443/bg/a/view/bylgarija-s-6-medala-ot-evropejskoto-po-boks-za-jeni-102111", "text": "Още три българки си осигуриха най-малко бронзови медали от европейското първенство по бокс за жени, което се провежда в столичната „Асикс Арена“. Габриела Димитрова (51 кг), Деница Елисеева (60) и Стойка Петрова (54) спечелиха днес срещите си и се класираха за полуфиналите в своите категории. Първо Габриела нямаше особени затруднения срещу гъркинята Айкатерини Куцогеоргопулу и спечели категорично с 5:0 съдийски гласа – 30:27, 29:28, 29:28, 29:28, 30:27. Това е трета победа за българката над тази съперничка в трите им срещи досега. В спора за място на финала Димитрова ще се изправи срещу високата рускиня Светлана Солуянова, която спечели също с 5:0 срещу Вероника Ким Лосвик от Норвегия. Габриела бе доволна от изявите си на ринга. „Вработих се вече в турнира, осигурих си и медал, сега целта е той да е колкото се може от по-благороден метал“, сподели тя. Относно следващата си съперничка българката заяви, че ще разчита на треньорите за това как да противодейства на дългите й ръце, а нейна ще е задачата да изпълни указанията им. Изключително зрелищна победа пък извоюва Деница Елисеева. В кат. до 60 кг тя тотално обезкуражи молдовката Кристина Кравченко. Пълното единодушие на съдиите – 5:0 (30:26, 30:26, 30:26, 30:25, 30:27), е най-малкото, с което може да се опише превъзходството на българката. Тя бе далеч по-агресивната, не спря да нанася удари от начало до край, а след последния гонг дори се разтанцува на ринга и слезе на бегом от него. Доволен от изпълнението на поставените задачи бе и личният й треньор Жоел-Солер Арате. „Казах й да се раздаде максимално във всеки един от рундовете и го направи. Страхотно игра“, похвали той възпитаничката си. На полуфиналите Деница ще има тежка задача срещу бронзовата медалистка от Рио 2016 Анастасия Белякова от Русия, която имаше затруднение срещу Ала Яршевич от Беларус, но спечели с 3:2 съдийски гласа. Стойка Петрова стана 6-ата българка, която си осигури най-малкото бронз. Най-опитната в българския отбор се класира за полуфиналите в категория до 54 кг след лесна победа над англичанката Ебони Алис Лили Джонс. Стойка превъзхождаше категорично своята съперничка и след като наложи темпото и поведе убедително след първите два рунда, накрая само трябваше да задържи на дистанция британката, за да спечели с пълното единодушие на съдиите – 5:0 (29:28, 30:27, 30:25, 30:27, 30:27). В спор за място на финала нейна съпурничка ще бъде рускинята Виктория Кулешова, която спечели по точки срещу Ивана Крупения от Украйна. Рускинята е стара познайничка на българките боксьорки, след като на тазгодишната „Странджа“ загуби именно от Стойка на ¼-финалите, а на предишното европейско в София през 2016 г. падна от Станимира Петрова на полуфинала в кат. до 54 кг, оставайки с бронзовото отличие. В неделя е почивен ден от програмата на първенството, полуфиналите са в понеделник, а финалите – във вторник.", "date": "2018.06.09", "title": "България с 6 медала от европейското по бокс за жени"}
{"url": "https://www.monitor.bg:443/bg/a/view/padaneto-na-kolene-demode-v-ceremoniala-102117", "text": "Падането на колене, с което се отдава почит на националните герои, загинали за България, се премахва от церемониите на 3 март, 19 февруари, 2 юни и пр. дати, които се отбелязват с военен церемониал и заря. Вместо на колене паметта на героите ще се почита със свеждане на глава за минутата мълчание. Това предвижда промяна в устава за войсковата служба, която предлага министърът на отбраната Красимир Каракачанов. В устава са описани подробно и церемониалите за отбелязване на националните празници, както и командите, които се подават към парадните роти и присъстващите граждани. Преди да бъде предложена за обществено обсъждане, промяната в церемониала е съгласувана с началника на отбраната ген. Ангел Боцев.", "date": "2018.06.09", "title": "Падането на колене - демоде в церемониала"}
{"url": "https://www.monitor.bg:443/bg/a/view/struma-glytna-dete-102115", "text": "Три деца са влезли в Струма при Кресна, като едното не е излязло. На мястото работят екипи на полицията и пожарната. Има и екип с водолази и лодки на БЧК, които са в готовност да окажат съдействие. По стечение на обстоятелствата в момента доброволци на Червения кръст от страната са на тренировъчен курс тук, водени от Ясен Сливенски, директор \"Мениджмънт на бедствията\" в БЧК. Детето е момченце на около 10 години. То е било на гости при роднини в Кресна, заедно със сестричката си. Сестра му успяла да се измъкне на брега и обяснила, че пред очите й брат й потънал. Изчезналото момче е от ромски произход от с. Микрево, община Струмяни. На мястото веднага пристигна баща му и леля му, които стоят край брега в очакване да се намери детето.  ", "date": "2018.06.09", "title": "Струма глътна дете"}
{"url": "https://www.monitor.bg:443/bg/a/view/ninova-za-gej-brakovete-njama-da-stane-102114", "text": "Натрапват се на обществото неприемливи неща - с тези думи лидерът на БСП Корнелия Нинова отговори на въпрос как се отнася към идеята за легализиране на гей браковете и възможността гей двойки да осиновяват деца. \"Не може насила в едно общество да вкарвате конвенция срещу насилието, не може насила да вкарате гей браковете, няма да стане това\", каза Нинова в интервю за радио \"Дарик\" като уточни, че БСП има проблем по темата с Партията на европейските социалисти, чиито представители преди две седмици наново са предупредили, че БСП греши като не подкрепя ратифицирането на Истанбулската конвенция срещу насилието над жени. Като уточни, че говори от свое име, лидерът на БСП каза: \"Няма да се съгласим какъвто и натиск да се оказва (...) Спасяваме българското християнско семейство, традиции и българските деца\". Тя каза, че очаква много удари срещу себе си лично заради тази позиция като добави, че има моменти, в които трябва да вземеш позиция, докато останалите политически лидери са се \"скатали\".", "date": "2018.06.09", "title": "Нинова за гей браковете: Няма да стане"}
{"url": "https://www.monitor.bg:443/bg/a/view/tri-vida-ribena-chorba-na-festivala-na-cacata-v-kranevo-102100", "text": "Три вида рибена чорба сготвиха и раздадоха общинските съветници на Балчик във втория ден на Фестивала на цацата в Кранево. Третото издание на феста се очертава да е рекордно по брой посетители. „Едната чорба е по рецепта на прабаба ми, която знам от баба, от майка ми, предавам я на дъщерите и на синовете си”, обясни общинската съветничка Даниела Пеловска. Във водата се слагат 7 вида риба: попчета, сафрид, кефал, хариб, пъстърва, сьомга, хек. Вари се на много слаб огън, а в чорбата има много зеленчуци, каза още Пеловска и подчерта, че те са производство на стопани от Кранево. Другата чорба е само от цаца. Рецептата е на стари рибари. Различното тук е обилното количество лук – бял и зелен, както и много подправки. Чорбата в третия казан пък е само от едри риби – калкан, едър сафрид, ватус, както и парчета от рекордьора групер, уловен от Виктор Лучиянов – Фишмастера в Гърция. Тайната на тази рецепта е във варенето на рибата – само на 80 градуса. Уикеда и рок кралицата Милена откриха фестивала с концерт първата вечер – петък, а на поляната пред сцената се струпаха хиляди фенове. В петък в Кранево пристигнаха КАОМА – изпълнителите на най-големия хит на всички времена „Ламбада“. Звездите идват за пръв път в България. Оказа се, че за пръв път опитват и пържена цаца. Всички единодушно признали, че е много вкусна и я оприличили на пържена аншоа. КАОМА излизат тази вечер на сцената, а малко преди тях Замунда Банана Бенд ще завихрят своето шоу на сцената. Алфредо Торес, кубинката Сирсе, румънската звезда Джордж Дайс и варненския клуб Маламбо ще направят танцови работилници, за да разкършат всички посетители, а купона ще продължи до зори с уникално нощно хавайско парти на плажа! Фестивалът продължава и утре, в неделя, с изпълнения на фолкорни формации от региона, а кулминацията ще бъде концертът на най-морската от всичките ни певици – Тони Димитрова. Третото издание на феста се очертава да е рекордно по брой посетители. През първата година в Кранево за трите дни преминаха 20 000 души, през миналата година – 30 000, а само за първия ден от третото издание, за концерта на Милена и Уикеда, са били над 10 000 души, каза Илиян Станоев, председател на Общинския съвет на Балчик.", "date": "2018.06.09", "title": "Три вида рибена чорба на Фестивала на цацата в Кранево"}
{"url": "https://www.monitor.bg:443/bg/a/view/sofijska-apelativna-prokuratura-chestva-20-godini-ot-syzdavaneto-si-102104", "text": " Във Военния клуб тържествено бе отбелязана 20-годишнината от създаването на Апелативна прокуратура – София. С „Добре дошли“ административният ръководител – апелативен прокурор Албена Вутова посрещна гостите на събитието – заместниците на главния прокурор - Пенка Богданова, Мария Шишкова, Ася Петрова, заместник-министърът на правосъдието Евгений Стоянов, главният инспектор на Инспектората към Висшия съдебен съвет Теодора Точкова, членове на ВСС, магистрати, както и съдебни служители.                   За рождена дата на Софийската апелативна прокуратура се приема 1 април 1998 година, който е първи работен ден за шестима прокурори и девет съдебни служители. Двадесет години по-късно численият състав на прокуратурата е нараснал на двадесет и пет прокурори и тридесет и шест съдебни служители. Това се обуславя от увеличения в няколко пъти през годините обем на работа, съответно и натовареността на прокурорите и съдебните служители в АП – София. За сравнение през 1999 година, която е първата цяла календарна година в дейността на САП, са постъпили 2480 преписки, от които 1737 са решени по същество с мотивирано постановление или резолюция. По отчетни данни за 2017 година общият брой на наблюдаваните преписки от прокурорите е 5 361, от които 5 281 са решени.          Административният ръководител на Апелативна прокуратура – София Албена Вутова връчи почетни плакети с логото на САП на шестима магистрати и съдебни служители. „Всички вие с труда си и с достойното си поведение сте оставили траен отпечатък в Апелативна прокуратура – София и сте пример за нас“, подчерта госпожа Вутова. Сред отличените са прокурорите Валя Начева, Лъчезар Маринов, Вичо Вичев, Красимир Кожухаров, приключил трудовата си кариера в съдебната система през 2013 г. именно в САП, и бившите съдебни служители - Иванка Мартонина и Мариана Зарева.          Официални поздравления по случай двадесетгодишнината от създаването на Софийската апелативна прокуратура поднесоха Пенка Богданова, заместник на главния прокурор към ВКП, Евгени Стоянов, заместник-министър на правосъдието, Евгени Диков, член на Висшия съдебен съвет, Теодора Точкова, главен инспектор на Инспектората към Висшия съдебен съвет. Те връчиха почетни плакети на административния ръководител на САП Албена Вутова.", "date": "2018.06.09", "title": "Софийска апелативна прокуратура чества 20 години от създаването си"}
{"url": "https://www.monitor.bg:443/bg/a/view/gol-myj-se-razhodi-vyv-veliko-tyrnovo-102103", "text": "Чисто гол млад мъж се разходи по една от най-оживените улици на Велико Търново. Нудистът е забелязан вчера около 12,30 ч. на обяд в района близо до средното училище „Ем. Станев”. С вида си той скандализирал втрещените болярки, които го чумаосвали с ръка и му правели недвусмислен въртелив знак с разперена длан около главата си. Накрая, очевидно изморен, от разходката в обедната жега, нудистът решил да си почине, като се излегнал по корем върху предния капак на една линейка. Каква е съдбата му по нататък не става ясно, но снимките от съботната му разходка се превърнаха в истински хит в социалната мрежа. „Може да е спал не където трябва и да се е наложило да излезе набързо”, Всички сме луди, просто не всички сме прегледани”, Това не е първият подобен случай. Преди няколко години друг гол мъж също реши да се разходи както мако го е родило, но насред самата главна улица в центъра на старата столица, при това в пиков час. След като тогава беше прибран от полицията стана ясно, че причината за голата разходка не е съвсем доброволна. Мъжът загубил бас с приятели и това било причината той да бъде принуден да направи един тигел от старата част на града, край общината театъра и по целия център, само по парфюм.  ", "date": "2018.06.09", "title": "Гол мъж се разходи  във Велико Търново"}
{"url": "https://www.monitor.bg:443/bg/a/view/30-godini-invitro-v-bylgarija-102099", "text": "Преди 30 години в България се ражда първото българско бебе, заченато чрез инвитро. Така България става една от първите страни в света, успешно приложили този метод за лечение на стерилитет. Сдружение „Зачатие“ посвещава на този важен юбилей Деня на репродуктивното здраве, който тази година ще се проведе в Плевен на 9 юни 2018 г. Там ще се съберат бащите на българската инвитро медицина и техните ученици, за да разкажат за миналото, настоящето и бъдещето на асистираната репродукция в България. Официални гости на събитието са Султанка Петрова, зам. министър на труда и социалната политика, проф. д-р Атанас Щерев, национален консултант по репродуктивна медицина, д-р Мария Георгиева – директор на „Център за асистирана репродукция“, Стефка Сарафова-Захариева – председател на сдружение „Зачатие“. Програмата включва информационна сесия, групова дискусия и безплатни консултации със специалисти от повече от 14 клиники по репродуктивна медицина. Експо алеята на инвитро клиниките в България дава възможност на посетителите на Деня на репродуктивното здраве да съберат в рамките само на един ден пълна информация за условията и цените, предлаганите от различните клиники, да се запознаят със своите бъдещи лекари и да получат безплатно съвет и консултация от тях. Тази уникална възможност е осигурена благодарение на усилията и труда на доброволците от сдружение „Зачатие“, което защитава вече 14 години интересите на хората с репродуктивни проблеми в България. Петима от посетителите на Деня на репродуктивното здраве ще получат от сдружение Зачатие ваучер за диагностика и лечение на стерилитет на стойност 500 лева.", "date": "2018.06.09", "title": "30 години инвитро в България"}
{"url": "https://www.monitor.bg:443/bg/a/view/shefyt-na-disni-napusna-zaradi-seks-tormoz-102102", "text": "Директорът на \"Дисни\" Джон Ласитър ще напусне студиото месеци, след като екипаът му го обвини в неправомерно поведение, предава Би Би Си. Режисьорът на „Играта на играчките” заяви, че ще напусне още през ноември миналата година, кога беше обвинен, че хората не се чувстват комфортно, когато той им дава „нежелани прегръдки”. Господин Ласиндър заяви, че иска да напусне \"Дисни\" в края на годината, за да може да се фокусира върху „нови предизвикателства”. Обвиненията срещу Ласидър се базират на разследване на списание „Холивуд Рипортър”, което описа режисьора като „модел за докладвано неправомерно държание от страна на служители на Дисни и Пиксар”. По това време Ласидър се извини за неговите „грешки” и тези „които са получавали това, \"което накрая се оказва нежелани прегръдки” и заяви, че това е било „добронамерено”. Други източници твърдят, че той е бил известен с това, че „целува, сграбчва и прави коментари”. В изявление той казва: „Последните шест месеца рефлектираха на моят живот, кариера и лични приоритети”. „Аз реших, че краят на тази година ще е точният момент да започна да се фокусирам върху новите си креативни предизвикателства”, споделя още Ласитър. Той се присъединява пред 2006 г., когато Дисни купува Пиксар, където той е съосновател. Преди това Ласитър е режисьор на хитовия филм „Играта на играчките”, който излезе на големия екран през 1995 г. и е движещата сила зад анимации като, „Колите”, „Търсенето на Немо”, „Уол-Е”, „В небето” и „Замръзналото кралство”.", "date": "2018.06.09", "title": "Шефът на Дисни напусна заради секс тормоз"}
{"url": "https://www.monitor.bg:443/bg/a/view/halep-vze-otkritoto-po-tenis-na-francija-102108", "text": "Водачката в световната ранглиста Симона Халеп (Румъния) беше изключително емоционална, след като спечели титлата на Откритото първенство на Франция по тенис. Румънката, която е номер 1 в схемата, победи на финала шампионката от Откритото първенство на САЩ Слоун Стивънс (САЩ) с 3:6, 6:4, 6:1 за 2:03 часа. \"Слоун е великолепна тенисистка, винаги е трудно да се играе срещу нея. Когато губех с пробив във втория гейм си казах, че трябва да се успокоя и да се наслаждавам на мача\", каза румънката след двубоя. \"Миналата година беше трудно да говоря, защото загубих мача. Сега ми е също трудно, защото съм много емоционална. От 14-годишна мечтая за този трофей. Надявам се да играя отново на финал тук, защото този корт ми е любим. Ще се видим догодина\", каза още Халеп. Слоун Стивънс благодари за подкрепата и поздрави шампионката. \"Не е точно този трофей, който исках, но тези две седмици бяха невероятни за мен. Поздравления Симона! Да загубиш от номер 1 в световната ранглиста е нещо, което мога да приема. Надявам се да се видим отново следващата година\", каза американката по време на церемонията по награждаването", "date": "2018.06.09", "title": "Халеп взе откритото по тенис на Франция"}
{"url": "https://www.monitor.bg:443/bg/a/view/dva-aresta-sled-incident-v-borisovata-na-prajda-102116", "text": "Пререкание и опит за физическа саморазправа по време на шествието срещу провеждащия се в столицата „София Прайд” завърши с два ареста. Инцидентът стана в Борисовата градина. Две жени, запътили се към мястото на гей парада – Паметника на Съветската армия, бяха нападнати от участници в контрашествието. Полицаите, който го охраняват, веднага реагираха и задържаха агресивните мъже. Контрашествието протича в центъра на София под мотото „Да запазим децата от разврата\" и се организира от движение „Национална съпротива\". \"2 госпожици от \"София прайд\" преминаха полуголи, едната единствено завита със знамето на \"София прайд\" и сутиен, директно през шествието. Това, което аз видях - едно момче се стече да вземе знамето от рамената й, оттам насетне не мога да кажа какво се случи. Преди 2 години също имаше арестувани момичета, които нападнаха момчета в инвалидни колички\", разказа пред Нова телевизия свидетелка на случилото се.", "date": "2018.06.09", "title": "Два ареста след инцидент в Борисовата на Прайда "}
{"url": "https://www.monitor.bg:443/bg/a/view/vzimat-licenz-na-mandrite-s-palma-102105", "text": "Мандра, хваната да използва растителни мазнини като палмови масла и други в производството на сирене, ще бъде наказвана с отнемане на лиценза. Онези, които не желаят да произвеждат сирена и кашкавали с млечни продукти, минава в различна група, имитиращи продукти и няма как да се води млечен производител. Това съобщи в Горна Оряховица министърът на земеделието, храните и горите Румен Порожанов. Той каза още, че на производителите ще бъде даден един месец срок за адаптиране на производствата, след което ще започнат проверките и налагането на наказания при констатиране на нередности и нарушения. За осъществяването на контрол ще бъде създадено едно ново, специално звено. Министър Порожанов съобщи още, че десетина традиционни български продукти, сред които и киселото мляко, бялото саламурено сирене и кашкавала чакат да бъдат признати за защитени географски обозначения. Той успокои производителите, че няма да бъде изпуснат крайния срок това да се случи. Според д-р Светла Чамова от Асоциацията на месопреработвателите, браншът им е с най-многопродукти с контролирано качество. 20 продукта са контролирани по стандарт Стара планина, а още пет продукта за деца са в процес на стандартизация. Чамова коментира още, че месопреработвателите у нас изпитват остър недостиг от българско месо. При свинското месо има нужда от 240 хил. тона, а у нас се произвеждат около 70 хил. тона. Т.е. две трети трябва да бъде внесено. С говеждото месо положението било още по-трагично. Единствено при пилешкото имало достатъчно, че дори с възможност за износ. По повод един от най-обсъжданите въпроси колко месо трябва да има в родните колбаси, Светла Чамова отговори, че това било твърде относително, тъй като зависело от рецептите и че се създавало изкуствено напрежение.", "date": "2018.06.09", "title": "Взимат лиценза на мандрите с палма"}
{"url": "https://www.monitor.bg:443/bg/a/view/valeri-simeonov-s-poredna-akcija-sreshtu-diskotekite-napravili-sa-bunkeri-102107", "text": "С масирани проверки за шума бе открит дискосезона в Слънчев бряг. В разгара на купона, инспекторите на РЗИ пристигнаха в култовия комплекс \"Какао бийч\" на южния плаж, въоръжени с шумомери. Журналистите напразно чакаха вицепремиера Валери Симеонов, който този път не се появи в курорта. Проверките на входа на дискотеките установиха между 80 и 90 децибела шум, при допустими 85. Инспекторите старателно измериха и фоновия шум от морето, който се оказа почти на границата - цели 62 децибела при позволени 65.  „В началото на всеки сезон се правят такива резонни измервания, които са задължителни за всяко едно заведение. Появиха се и лицензирани лаборатории, които правят тези замервания”, коментира юристът Димитър Москоянев. Шумът от дискотеките този сезон е значително намален, отчетоха проверяващите. Причината е, че всички нощни клубове са изградили изолиращи прозрачни стени от специално фолио, което спира музиката.  „Ремонтът ни отне месец и половина, за да шумоизолираме. Поръчахме от Съединените щати специален винил, който се води „шумова бариера”. Тя не допуска да излиза шума навън и сваля звука с около 30 децибела, което е в рамките на нормалното да бъде на входа на заведението”, каза пред журналисти Веселин Борисов, управител на един от баровете.  \"Шумът поевтинява българския туризъм. В Слънчев бряг много хотелиери плащат неустойки, защото туристите не могат да спят и си прекратяват почивките. Законът за шума не е някаква самоцел, а следствие от солиден анализ”, коментира в Поморие вицепремиерът Валери Симеонов и допълни, че ще се правят проверки през цялото лято. \"Още в началото на сезона са предупредени всички собственици на дискотеки, а нарушителите ще бъдат наказвани, предупреди той. Никой на никого не забранява да има шумни заведения и след 24 часа, но трябва да се обезшумят съгласно наредбата. Нека всеки да си направи инвестициите като шумоизолира. Всякакъв звук, който излиза извън тези помещения ще бъде установяват и съставят акт за нарушение. Ние сме от последните държави в ЕС, които въвеждат ограничения. Може да не знаете, но от декември 2017 година 9 от най-емблематичните дискотеки в Ибиза затвориха, защото местните власти отказаха да правят компромиси\" , Симеонов на среща с хотелиери от Поморие. Представителите на бранша и на държавните институции обявиха, че са готови за лятото. Шефът на местното РПУ Георги Куцаров, обеща, че районното ще бъде снабдено с нови дрегери и тестове за проверка на дрогирани шофьори.  Междувременно стана ясно, че тази седмица стартират тридневни проверки и на ДНСК. Инспекторите ще проверяват по плажовете в Слънчев бряг за нарушения по Закона за устройство на територията.", "date": "2018.06.09", "title": "Без Валери Симеонов в Слънчев бряг, поредна акция срещу шума в дискотеките"}
{"url": "https://www.monitor.bg:443/bg/a/view/kolekcioneri-defiliraha-v-ruse-s-retro-vozila-102089", "text": "Колекционери на ретро автомобили и мотоциклети дефилираха днес по улиците на Русе и предизвикаха интереса на минувачите. Над 90 собственици на атрактивни машини от България и Румъния се включиха в четвъртото поредно издание на ретро парада, организаран са Община Русе, Общинската фондация „Русе – град на свободния дух” и Авто-мото клуб „Русчукъ“. След като преминаха по централните улици, лъскавите возила спряха на главната улица „Александровска“ в отсечката от Паметника на Альоша до пресечката с ул. „Майор Атанас Узунов“, където русенци и гости на града имаха възможност да ги разгледат, да се снимат с тях и да разговарят със собствениците им. Някои от участниците се представиха с почти 100-годишни автомобили. Валентин Василев от Авто-мото ретро клуба в Кубрат представи „Мерцедес Бенц“, произведен през 1924 г. Други возила от същия клуб носеха нежни имена на жени. Освен машини от западните марки „Опел“, „Мерцедес“, „Рено“ и други имаше и доста соцвозила като „Трабант“, „ВАЗ“, „Москвич“. Участник от Румъния от мотоклуба в град Питещ пък се представи с „Дачия“, реплика на такситата, използвани в Букурещ през 70-те години на миналия век. Организаторите са предвидили много награди – на кмета, на Общинската фондация „Русе – град на свободния дух“, на публиката и други.", "date": "2018.06.09", "title": "Колекционери дефилираха  в Русе с ретро возила"}
{"url": "https://www.monitor.bg:443/bg/a/view/koloezdach-narjaza-gumite-na-linejka-parkirala-na-veloaleja-102106", "text": "Гневен велосипедист наряза гумите на линейка от Бърза помощ, защото е паркирала на велоалея в центъра на София, става ясно от клип във фейсбук, сниман от случайно преминаващ гражданин. Колата с лекарите пристигнала на бул. “Дондуков” по сигнал за 19-годишно момче, болно от диабет, което изпаднало в криза. Шофьорът спрял на велоалеята, където по закон имат право да паркират както линейки, така и полицейски и пожарни автомобили. Лекарите се качили при пациента. В този момент колоездач минал по велоалеята и спрял до линейката, разказаха от Бърза помощ. “Разкарай колата оттук или пукам гумите”, крещял младежът с колелото на шофьора. Човекът го попитал къде да я премести и отказал, защото на булеварда минават коли. Тогава велосипедистът извадил нож и спукал гумите на линейката пред възмутените погледи на 15-ина души. После бързо се качил на колелото и потеглил. Завил по бул. “Васил Левски”. “Добре, че колегите са успели да овладеят състоянието на момчето и не се е наложило да се вика втора линейка”, казаха от Бърза помощ. Шофьорът на линейката се обадил в полицията, но никой не дошъл. Медиците тръгнали към районното, за да дадат показания. Хулиганът не бе задържан до редакционното приключване на броя. В района обаче има много магазини, кафенета и банки с охранителни камери.  ", "date": "2018.06.09", "title": "Колоездач наряза гумите на линейка, паркирала на велоалея"}
{"url": "https://www.monitor.bg:443/bg/a/view/real-izsipva-milioni-za-nejmar-102101", "text": "Реал Мадрид смята да предложи 350 милиона евро на Пари Сен Жермен за нападателя на френските шампиони Неймар, съобщава британският таблоид The Sun. Според информациите в договора на бразилския национал с парижани е записана клауза за откупуване на стойност 300 милиона евро, която обаче влиза в сила в деня след затварянето на трансферния прозорец. Президентът на Реал Флорентино Перес обаче не е готов да чака до зимата, за да види Неймар в екип на Кралския клуб и затова ще предложи още това лято 350 милиона на ПСЖ. Според The Sun трансферът на Неймар ще бъде в синхрон с друга сериозна промяна на „Сантяго Бернабеу“, тъй като Перес планира да замени основния спонсор Адидас с Найк – фирмата, която има договор с бразилския нападател. Почти сигурно, идването на Неймар в Мадрид ще означава, че Кристиано Роналдо ще си тръгне това лято, защото шампионите на Европа ще имат затруднения да плащат огромните заплати на двете суперзвезди.", "date": "2018.06.09", "title": "Реал изсипва милиони за Неймар"}
{"url": "https://www.monitor.bg:443/bg/a/view/djambazki-pojela-grym-i-mylnii-na-prajda-dnes-102087", "text": "Българският представител в Европейския парламент и заместник-председател на ВМРО Ангел Джамбазки пожела на \"София прайд\" бури, гръмотевици и локална градушка в центъра на София около 16.00 часа днес. В официалната си страница във \"Фейсбук\" Джамбазки написа отворено писмо, което е в отговор на покана, изпратена до него и до всички български народни представители, представителите на България в Европейския парламент, министри и т.н. В писмото си Джамбазки пише, че \"София прайд\" е политическо събитие с политически искания и лозунгите, които се издигат там категорично противоречат с неговите политически убеждения. Той прилага и десет свои коментара към конкретни политически искания от страна на организаторите на това събитие. В отговор на исканията им за промяна на чл. 6 от Конституцията на Република България, Джамбазки пише, че текстът на КРБ е напълно изчерпателен и задава въпроса \"ако искате да Ви споменем поименно в Конституцията?\". 11 години се правят експерименти по софийските улици по мнението му. Отявлено политически искания се парадират на прайда, изтъкна Контрера. По мнението му исканията на митингуващите на прайда не се приемат от българското общество. Те искат еднополови бракове, еднополови двойки да осиновяват деца, а това били теми, които обществото отхвърлило по време на дискутирането на ратификацията на Истанбулската конвенция.", "date": "2018.06.09", "title": "Джамбазки пожела гръм и мълнии на прайда днес "}
{"url": "https://www.monitor.bg:443/bg/a/view/elizabet-vtori-praznuva-oficialno-92-ija-si-rojden-den-102098", "text": "По повод днешното официално честване на 92-ия рожден ден на британската кралица Елизабет Втора Би Би Си предлага няколко любопитни факта за Нейно Величество.   - Кралица Елизабет Втора е родена на 21 април 1926 г., но по традиция обикновено празнува през втората събота на юни, когато времето във Великобритания е по-подходящо за официални чествания. - На мястото в Лондон, където е родена Нейно Величество, понастоящем има китайски ресторант. За любопитните остава загадката дали кралицата някога го е посещавала. - Приблизителният ръст на кралица Елизабет Втора е 163 сантиметра. - Всеизвестно е, че любимите кучета на кралицата са от породата корги. За времето си като монарх Нейно Величество е имала над 30 коргита. - Първото си корги, Сюзан, бъдещата кралица получава като подарък за 18-ия си рожден ден през 1944 г. - Колкото до останалите животни - Елизабет Втора официално притежава всички китове и делфини във водите около Великобритания. - Схващането, че Нейно Величество притежава и всички лебеди във Великобритания, е погрешно. В действителност нейна собственост са само екземплярите от вида Ням лебед, обитаващи части от река Темза. - Кралица Елизабет Втора е почитателка на шотландските фолклорни танци. Всяка година, когато се оттегля в имението си Балморал в Шотландия, Нейно Величество организира специални балове за съседите си, управата и персонала на имението и членовете на местната общност. - Първият футболен мач, на който присъства кралица Елизабет Втора, е финалът на първенството през 1953 г., когато \"Блекпул\" побеждава \"Болтън Уондърърс\" с 4 на 3. Топката, използвана по време на мача, по-рано през тази година беше продадена на търг за над 5000 лири. - Улиците, кръстени на Елизабет, са 237. - Ликът на кралицата е изобразяван върху монети в минимум 35 различни страни и е запазен дори в някои държави, които вече не са нейно владение. По този показател Елизабет Втора държи рекорда за жив монарх. - Иновациите и технологията на са чужди на Нейно Величество. Кралица Елизабет Втора изпраща първия си имейл през 1976 г. от британска военна база - дълго преди повечето хора да са \"помирисвали\" компютър. - Първия си туит Нейно Величество изпрати през 2014 г. - Кралица Елизабет Втора е \"участвала\" в каскада в стил Джеймс Бонд. Всъщност двойничка на Нейно Величество скача с парашут на церемонията по откриването на летните олимпийски игри през 2012 г.  ", "date": "2018.06.09", "title": "Елизабет Втора празнува официално 92-ия си рожден ден (галерия)"}
{"url": "https://www.monitor.bg:443/bg/a/view/policijata-hvana-170-kg-kontrabanden-tutun-102088", "text": "При спецоперация полицейски служители задържаха 170 кг нелегален тютюн. Спецакция срещу контрабандата е проведена в зоната за отговорност на ГПУ - Гоце Делчев. По време нна акцията по противодействие на контрабандата и незаконното разпространение на акцизни стоки граничните полицаи спрели за проверка в района на село Катунци лек автомобил \"Нисан\" с българска регистрация. Колата била управлявана от 52-годишния П. Ч. от село Абланица, община Хаджидимово. Проверката на автомобила открила предварително опаковани и подготвени за продажба пакети и кашони с нарязан тютюн без акцизен бандерол. Пакетите били поставени на задната седалка на автомобила. Общото количество контрабанден тютюн е 170 килограма. Водачът на автомобила е задържан в ГПУ Гоце Делчев за срок до 24 часа. Уведомена е районната прокуратура, образувано е досъдебно производство по описа на ГПУ-Гоце Делчев. Работата по случая продължава.", "date": "2018.06.09", "title": "Полицията хвана 170 кг. контрабанден тютюн"}
{"url": "https://www.monitor.bg:443/bg/a/view/iran-si-prizna-za-uchastie-v-9-11-102090", "text": "Ирански представител за първи път призна, че са подпомогнали терористи от \"Ал Кайда\" за терористичните атаки в САЩ на 11 септември 2001 г., съобщава The Washington Free Beacon. Според разпространената информация Техеран тайно е подпомогнал терористите от \"Ал Кайда\" да се придвижат свободно през територията на страната. Мохамед Джавад Лариджани, съветник на върховния лидер Али Хаманеи по външна политика и секретар на Върховния съвет за човешки права, е разкрил пред местна медия, че иранското разузнаване тайно е помогнало на екстремистите от \"Ал Кайда\" свободно да се придвижат, а също така и да получат убежище в Ислямската република. Информацията е разпространена от саудитската медия \"Ал Арабия\". Правителството на САЩ отдавна обвинява Иран, че е замесено в организираните атаки и дори глоби Ислямската република с милиарди долари. Комисията, разследваща атаките, заключи, че Ислямската република е имала роля в организирането на нападенията.", "date": "2018.06.09", "title": "Иран си призна за участие в 9/11"}
{"url": "https://www.monitor.bg:443/bg/a/view/mandji-po-vekovni-recepti-sgotviha-v-starozagorsko-102093", "text": "Над 30 ястия по вековни, предавани от поколение на поколение рецепти показаха майстор-кулинарки от цялата страна на провеждащия се за осми път край старозагорското село Пряпорец национален фестивал под наслов „Българският фолклор и българските традиционни ястия“ . Сред предложените за оценка на журито с председател доц. д-р Евгения Иванова от регионалния исторически музей на Града на липите вкусотии беше и уникалната гозба „такъми с ориз“, приготвяна от жените в габровското село Жълтеш, които „берат“ охлюви след дъжд, за се постигне неповторимият й вкус. Специални грамоти за автентичност получиха участничките в кулинарната надпревара, сред наградените беше и т.нар. караверлерска бухча, приготвяна в село Малка Верея, а доста зрителите побързаха да си запишат рецептата за направата на кишкек, с който се борело женско безплодие и мъжка слабост. Близо 400 мъже и жени от 30 читалищни състава показаха певчески и танцувални умения на импровизираната сцена, овации събраха оригиналните женски носии от село Момчилово, Варненско, които са правени на ръка преди повече от век. С носия от района на град Драма излезе на сцената народната певица Мима Славчева от чирпанското село Свобода, а сред певците на мъглижкото село Юлиево беше и дългогодишният оръжейник от заводите на „Арсенал“ Димитър Досев.  ", "date": "2018.06.09", "title": "Манджи по вековни рецепти сготвиха в Старозагорско"}
{"url": "https://www.monitor.bg:443/bg/a/view/starinen-plovdiv-ojivja-s-art-tvorcite-na-duhovno-ogledalo-snimki-video-102085", "text": "За 16-ти пореден път къщата-музей „Златю Бояджиев” и пространството около нея в Архитектурния резерват „Старинен Пловдив” оживяха с малките творци на Сдружение „Духовно огледало”. Двудневните празници на детското и младежко творчество се организират от сдружението и са първият етап по проекта „Изкуството, като инструмент за културна интеграция и диалог”, съфинансиран по програма „Еразъм +” на Европейския съюз. Това съобщи основателят и председател на Сдружение „Духовно огледало” Татяна Костадинова. Десетки туристи се спираха пред красивите ателиета на учениците и се дивяха на невероятните им умения да рисуват, плетат и майсторят, да пеят и танцуват. Мнозина пловдивчани и гости на града специално още в съботния ден заведоха в стария град децата си, които искрено се забавляваха, включвайки се в работата на връстниците си от различните ателиета за изкуство. Над 70 младежи от цялата страна участват в празниците в „Старинен Пловдив”, като най-многолюдни бяха младежите от СУ „Иван Вазов” от гр. Вършец. Духовият оркестър на учениците с ръководител Николай Пеев и мажоретният състав с ръководител Невена Стоянова показаха какво умеят в пространството около Римския стадион в центъра на Пловдив още преди официалния старт на 2-дневните празненства. Оттам те поведоха множеството по калдъръмената улица към къщата-музей на Златю Бояджиев, където са разположени 11 творчески ателиета и открита сцена за песни и танци. На сцената и през двата дни се изявяват деца, спечелили награди през изминалата година от различни музикални конкурси. Ателиетата пък се оказаха събирателна точка за деца и младежи с разностранни таланти. Децата от школата по изобразително изкуство към читалище „Развитие 1870” от Севлиево показаха „на живо” как от разноцветни камъни, които сами са изрисували, могат да направят мозайка и колажи с мотив българската народна носия, обясни ръководителят на школата Ива Русинова. „За децата е приятно да рисуват върху камъчета с акрилни бои и да виждат в камъчетата различни предмети или животни, растения. Така се развива тяхната фантазия”, каза тя. В съседство с малките художници е ателието на детската школа по килимарство „Духовно огледало” към ОУ „П. Парчевич” от Чипровци, а заедно с тях са и малките творци от школата пластика с царевична шума „Духовно огледало” към читалище „Любен Каравелов” от село Куртово Конаре и Куклен. Малките творци от ателие „Витраж” към СУ „Св. Св. Кирил и Методий”, Асеновград, с ръководител Диана Коройчева, показаха как изкуството може да „съживи” старата бутилка от лимонада, която да бъде превърната в красиво арт произведение. Детски арт център „Видима”, Севлиево с ръководител Снежана Боева, участва в двудневните празници в Старинен Пловдив с две колекции: „Копия на стари майстори” и „Батици” (рисуване върху коприна с парафин). „Благодарение на „Духовно огледало” нашите колекции обикалят целия свят. Имаме колекция „Да бъде светлина” от икони и символи на българската идентичност. Наши рисунки са в Япония, Виетнам, Китай, Катар и цяла Европа”, обясни Снежана Боева. Най-малките участници в празниците на детското и младежко творчество в стария град бяха малчуганите от софийската 99-та детска градина „Брезичка”. Под вещото ръководство на своите учителки мъниците показаха завидни умения в рисуването върху каширан картон с темперни боички. Празниците на детското и младежко творчество в „Старинен Пловдив”, организирани от Сдружение „Духовно огледало”, продължават и в неделя.", "date": "2018.06.09", "title": "„Старинен Пловдив” оживя с творците на „Духовно огледало” (СНИМКИ, ВИДЕО)"}
{"url": "https://www.monitor.bg:443/bg/a/view/kitajski-hakeri-otmyknali-amerikanski-planove-za-vodene-na-vojna-102091", "text": "Китайски хакери към правителството са проникнали в компютри на подизпълнител на ВМС на САЩ и са откраднали огромен обем важна информация, свързана с воденето на подводна война, включително и планове за свръхзвукова противокорабна ракета за американски подводници. Информацията разпространи \"Ройтерс\", позовавайки се на американското издание \"Вашингтон пост\", което пък цитира представители на Съединените щати. Проникването е осъществено през януари и февруари, разкриха източниците пред вестника, пожелали анонимност, тъй като все още продължава разследването на ВМС и ФБР. ФБР не е откликнало на искане на \"Ройтерс\" да коментира информацията. От ВМС на САЩ отговарят на запитване на световната осведомителна агенция, че според федерални регулации има мерки, които изискват компаниите да уведомяват правителството при хакерска атака, но на този етап не е уместно да разкриват подробности. Китайското посолство не е наясно с информацията за хакерско проникване, каза говорител на дипломатическата мисия пред \"Ройтерс\", допълвайки, че китайското правителство категорично се противопоставя на всякакви форми на хакерски нападения. Хакерите са ударили подизпълнител, който е работил за център за водене на подводна война, който е базиран в Нюпорт, Род Айлънд, поясниха източниците пред \"Вашингтон пост\", но не разкриха кой е подизпълнителят. Откраднатият материал е 614 гигабайта и е свързан с проект, известен като Sea Dragon, както и с различни данни, включително криптографски системи и други. Вестникът посочва, че се е съгласил да спести някои подробности за ракетния проект, след като властите са предупредили, че публикуването им може да навреди на националната сигурност.", "date": "2018.06.09", "title": "Китайски хакери отмъкнали американски планове за водене на война "}
{"url": "https://www.monitor.bg:443/bg/a/view/kobrata-izliza-na-ringa-102092", "text": "Кубрат Пулев ще се бие отново до края на тази година. Негов съперник на американска земя ще бъде украинецът Александър Димитренко. Двамата ще се изправят пред повече от 20 000 зрители в най-голямата зала в Чикаго - \"Юнайтед Център\". Това съобщи кореспондентът на bTV отвъд Океана - Симеон Гаспаров, минути след края на 11-ия мач в професионалната кариера на брата на Кобрата - Тервел. Двубоят между Кубрат и Димитренко ще определи бъдещия основен претендент за титлите в тежка категория, които са притежание на Антъни Джошуа.  Първоначално Кобрата трябваше да се боксира с Дилиън Уайт и дори приближена до него фирма спечели търга за организиране на мач в София през август 2018 г. Британецът обаче се оттегли от сделката. \"Имаме резервирана дата за тази есен и скоро ще обявим датите, на които братя Пулеви ще присъстват\", разкри пред bTV промоутърът на боксьорите в САЩ Ивайло Гоцев. Междувременно Тервел Пулев се наложи над Армандо Анкона в боксов сблъсък на американска земя. В \"Олстейт Арена\", в Чикаго, българският шампион нокаутира съперника си още в първия рунд. Тервел засипа с удари Анкона още в началото. Поредното ляво кроше на бронзовия медалист от Лондон 2012 свали американеца, който се изправи на крака и направи опит да продължи боя след отброяването. Последва нова атака на Пулев и всичко приключи за 2:06 минути.", "date": "2018.06.09", "title": "Кобрата излиза на ринга "}
{"url": "https://www.monitor.bg:443/bg/a/view/bijat-kmetica-dokato-vyvejda-red-102095", "text": "Кметицата на врачанското село Буковец си изпати от агресивен мъж, когото опитала да глоби, съобщиха от областната дирекция на МВР във Враца Екшънът се разиграл в петък следобед, когато Петя Ангелова отишла да връчи акт за нарушаване на нощната тишина на 33-годишния Николай от село Йоаким Груево, който гостувал в селото. Мъжът обаче вдигнал лют скандал и скочил да бие кметицата. След това потрошил пежото й, откършил дръжката на предната врата и влязъл в него. Но не успял да го запали и да избяга с него. Вместо това той задигнал дамската чанта на Ангелова, в която имало пари и лични документи. На излизане от автомобила мъжът наритал здраво задната врата на колата и избягал.  Пребитата кметица е прегледана и освидетелствана от съдебен лекар във врачанската  болница. Според лекарите, раните й не са сериозни и състоянието й вече е стабилизирано. Щетите по автомобила са огледани и е дадена експертна оценка. Нападателят й е задържан, а отмъкнатата от него чанта е върната на селската управничка. По случая е образувано досъдебно производство по описа на районното управление в Бяла Слатина.", "date": "2018.06.09", "title": "Бият кметица, докато въвежда ред"}
{"url": "https://www.monitor.bg:443/bg/a/view/germanija-iska-obshta-evropejska-sistema-za-osigurjavane-pri-bezrabotica-102097", "text": "Германия предложи да бъде създадена европейска система за осигуряване при безработица с цел еврозоната да стане по-издръжлива на евентуални икономически трусове. Това заяви в публикувано днес интервю германският министър на финансите Олаф Шолц, цитиран от Ройтерс. Предложението е част от опитите на Германия да изработи заедно с Франция комплекс от реформи преди срещата на върха на ЕС този месец. \"Аз съм за това националните системи за осигуряване при безработица да бъдат допълнени със система за реосигуряване при безработица за цялата еврозона\", каза той в интервю за германското списание \"Шпигел\". Ако член на еврозоната се сблъска с икономическа криза, която да доведе до голяма загуба на работни места и натовари сериозно нейната система за социално осигуряване, дадената страна ще може да вземе заем от този общ фонд за реосигуряване, каза Шолц. \"Щом рецесията приключи, дадената страна ще върне средствата, които е взела на заем. В същото време всички страни трябва да положат усилия да направят така, че техните предпазни механизми да са във възможно най-голяма готовност да посрещат кризи\", добави той. На въпрос дали Германия ще поеме риска на тази нова система Шолц отговори: \"Не, Германия печели. Резервите на Федералната агенция по труда на Германия ще останат непокътнати и няма да има споделяне на дългове\".", "date": "2018.06.09", "title": "Германия иска обща европейска система за осигуряване при безработица "}
{"url": "https://www.monitor.bg:443/bg/a/view/vremennijat-kmet-na-mladost-malko-mi-e-napregnato-102079", "text": "В момента е малко напрегнато в работата ми, има много забавени документи и необработени преписки. Казах още в началото, че двамата с другия кмет искахме да се оттеглим, защото предполагахме какво може да заварим. Служителите на района дойдоха и ни помолиха да останем. Това каза временният кмет на район \"Младост\" архитект Румен Русев в сутрешния блок на Би Ти Ви. Не е законообразно това, че госпожа Иванчева се опита да ме уволни от ареста. Аз лично не съм виждал госпожа Иванчева да взима пари \"под масата\". Поканих господин Кърджилов на разговор, но той не дойде. Искам да го поканя още веднъж на разговори, бих му дал ресор \"Образование\", допълни още арх. Русев. Биляна Петрова е в неприсъствена форма повече от месец и няма как да я водим в района, затова съм издал тази заповед за освобождаването й като зам.-кмет на района. Трудно ми е да създам организация, но смятам, че ще съумея, коментира още той.", "date": "2018.06.09", "title": "Временният кмет на \"Младост\": Малко ми е напрегнато"}
{"url": "https://www.monitor.bg:443/bg/a/view/zatvarjat-magistrala-lulin-102076", "text": "Затварят магистрала Люлин от 13 до 18 ч. Причината е планирано обрушване на скат на 9 км. Ще се минава по обходен път.", "date": "2018.06.09", "title": "Затварят магистрала Люлин"}
{"url": "https://www.monitor.bg:443/bg/a/view/416-kandidat-jurnalisti-pisaha-za-pytja-102078", "text": "В аудитория 272-ра на Софийския университет \"Св. Климент Охридски\" започна кандидатстудентският писмен изпит по журналистика, за който 416 кандидати са подали заявление за явяване. Кандидат-студент изтегли темата \"Пътят\", по която пишат всички, явили се днес на изпита. Бяха изтеглени и две контролни теми - \"Промяната във вашите ръце\" и \"Капани на комуникацията\", съобщи пресцентърът на висшето училище. Заместник-ректорът на СУ проф. Ренета Божанкова е приветствала бъдещите студенти на Софийския университет и е изразила увереност, че ще се представят отлично на изпита. Пожелала им е да подредят добре думите и мислите си и да организират така времето си, че да успеят да напишат всичко, което им подскажат знанието, умението да си служат със словото и разбирането им за днешния свят. В балообразуването на бакалавърските програми по \"Журналистика\" и \"Връзки с обществеността\" влизат оценките от писмения и от устния изпит по журналистика. От тази година в специалността \"Книгоиздаване\" ще се взима само по-високата оценка от двата конкурсни изпита, а не сборът, както беше досега в условията за прием. Вече ще има възможност по избор за кандидатстване в тази специалност с оценките от матурите по \"Български език и литература\", \"История и цивилизация\", \"Философски цикъл\" и чужд език. Непроменено остава изискването до устен изпит по журналистика да се допускат издържалите писмения изпит с оценка не по-ниска от добър /3,50/.", "date": "2018.06.09", "title": "416 кандидат-журналисти писаха за пътя"}
{"url": "https://www.monitor.bg:443/bg/a/view/babh-kravata-penka-e-dobre-102077", "text": "Досегашните лабораторни анализи на кравата, пребивавала 15 дни в Сърбия и преминала обратно границата, са благоприятни. Животното се изследва за вируси, чието отхвърляне е важно, за да се предотврати появата на икономически опасни болести като син език, заразен нодуларен дерматит и др. Това съобщиха от БАБХ. Окончателните резултати ще излязат в понеделник, като животното остава под карантина. До края на седмицата ще продължат и срещите на изпълнителния директор на БАБХ д-р Дамян Илиев с колеги от Сърбия по трансграничното сътрудничество в областта на ветеринарната дейност. По тази тема разговори имаше и с експерти от Македония.", "date": "2018.06.09", "title": "БАБХ: Кравата Пенка е добре"}
{"url": "https://www.monitor.bg:443/bg/a/view/vkusnata-govejda-mryvka-srodjava-poturchen-hristijanin-sys-sultana-102084", "text": "Горнооряховският суджук сродява потурчен българин със султана и дава свобода на християнското население в целия горнооряховски и търновски регион. Историята за популярността на днешния месен деликатес е на почти 500 години и е запазена сред легендите в този край. През 1538 г. на чаршията в Ряховица (дн.- Горна Оряховица), спира потурченият християнин Рустем паша. Агата отива в Цариград, където е повикан лично от султана, но не знае защо и това го парви угрижен. Спира за да пренощува в малкото градче. В хана, където отсяда го черпят с кафе и нарязан на гребен опечен месен деликатес в черво. Приятно изненанан от ароматния му вкус, пашата какво е това. „Суджук, месен специалитет”, отговаря му ханджията. След като хапва и пийва пашата споделя кахърите си пред местните, че не знае за какво го вика султанът. Един от хората предлага да му гледа на кафе: „Не е за зло, за добро е, ефенди. Голям човек ще станеш. Виждам тука, хубава жена, много пари и власт”, казва му той. „Златни ти уста, ако познаеш, голям хаир ще сторя на този край за отплата”, обещава Рустем паша. Думите на неизвестният селянин се оказва прави. Оказва се, ме султанът вика пашата за да го ожени за своята дъщеря. Така Рустем става султански зет и велик везир. Той обаче не забравя своето обещание. Поискал от султана да му даде във владение земите в района на Ряховица. Повече от 300 години, чак до 1861 г. тези земи са имали статут на привилегировани. В тях османските чиновници или войски не са имали правото да нахлуват и да безчинстват. Според друга разновидност на легендата пък от суджука на Ряховица опитал дори и самият турски султан, на когото Рустем паша занесъл една подкова в дар. Дали това се е случило или не, знае само историята. Фак е обаче, че по днешните горнооряховски земи суджук се произвежда вече повече от 500 години. като според порвоначалната и оригинална рецепта той се е правел само от биволско месо и е бивал два вида: Сара и Смарлама. Първият се приготвял от най-хубавото месо, а във втория се добавяли и лой и изрезки. Животните се отглеждали и хранели по специален начин за да стане месото им крехко и сочно. Месото не се мелело в машинки като днес, а се кълцало със сатър и се пълнело в ервата с турска керемида, а не с фуния. През 19 век към традиционните два вида судук се добавят и такива с канела и бял пипер. От запазени документи става ясно, че за 3-4 месеца, през есента, в Горна Оряховица се правели около 30-40 тона суджук. През 1861 г. суджука на горнооряховчанина Михаил Николов печели медал на международното изложение в Торино. За пристрастеността на горнооряховчани към суджука най-добре говори следната история. Банкера Буров води чешки инвеститори към родната си Горна Оряховица. От Арбанаси те виждат цяла Горна покрита в дим рано сутринта. „Г-н Буров, вие ни казахте, че тук няма никаква промишленост, но както се вижда сте ни излъгали. Какъв е тоя дим”, питат чехите. Буров спокойно вади джобния си часовник и го поглежда: „Не съм ви излъгал, господа. Сега е 10,00 ч. и моите съграждани закусват с пресен суджук на скара”, отговаря той. По времето на соца горнояховският суджук бе приравнен с другите месни деликатеси. А в първите години на демокрацията всякакви самозвани пишман месопроизводители изкараха на пазара продукти с това име, чието качество бе вън от всякакъв коментар. През 2011 г. по инициатива на трите месарски фирми, на територията на Г. Оряховица местният суджук кандидатства и бе обявен за защитено географско указания. Т.е. това означава, че никоя фирма извън региона не може да го произвежда. А от 2006 г. в града се провежда и традиционния празник на гернооряховския суджук. Тази година на него присъства министърът на земеделието Румен Порожанов. От ранна сутрин над цяла Горна въздухът ухаеше на вкусна печена мръвка. Наредените в градската градина скари пушеха и миришеха толкова силно, че разлаяха кучетата и в съседния град Лясковец. деликатесите се харчеха по 4,50 лв. за подкова, което предизвика острото негодувание. на някои пенсионери. Повечето от присъстващите обаче,разтвориха кесиите си и с горещ суджук  ледена бира в ръце се отдадоха на удоволствието да слушат празничната програма.     снимки   5924 – Министър Румен Порожанов и кметът на Горна Оряховица, Добромир Добрев разгледаха щандовете на фирмите производителки на месни деликатеси. 5925 – Каква по-подходяща гарнитурка за един суджук на скара, от пържени картофки. 5928 – Майсторите на скарата в действие. 5930 – Гигантски суджук посрещаше посетителите на входа на градската градина. 5931 – Вкусните къщички. 5934 – Посетителите се наслаждаваха на богата празнична програма.    ", "date": "2018.06.09", "title": " Вкусната говежда мръвка сродява  потурчен християнин със султана"}
{"url": "https://www.monitor.bg:443/bg/a/view/kim-vodi-svita-ot-100-choveka-na-sreshtata-s-trymp-102082", "text": "Делегацията на Корейската народнодемократична република за срещата на високо равнище със САЩ в Сингапур, която е на 12 юни, ще наброява над 100 души, съобщи вестник \"Стрейт таймс\". В това число влизат и официалните лица, и сътрудниците на службите за сигурност, пише изданието. Очаква се севернокорейският лидер Ким Чен Ун да пристигне в Сингапур на 10 юни, според предварителна информация - със самолет. Възможно е Ким да използва своя Ил-62, с който неотдавна летя до китайския град Далян за среща с президента Си Цзинпин. Вестникът отбелязва обаче, че също така е възможно Китай да предостави на Ким един от самолетите си за дълги полети. Според изданието утре в Сингапур се очаква да пристигне севернокорейски транспортен самолет Ил-76, който да достави хранителни продукти за делегацията на КНДР.", "date": "2018.06.09", "title": "Ким води свита от 100 човека на срещата с Тръмп"}
{"url": "https://www.monitor.bg:443/bg/a/view/putin-podari-na-si-banja-102081", "text": "Президентът на Русия Владимир Путин, който е на посещение в Китай, е избрал оригинален подарък за колегата си Си Цзинпин - руска баня. Президентският прессекретар Дмитрий Песков е потвърдил избора на Путин за подарък на китайския му колега. Преди посещението си в Китай руският президент пожела да запази в тайна какъв дар е предвидил за Цзинпин. \"Китайската страна ще избере мястото и наши специалисти ще я монтират\", казва Песков. Прессекретарят е допълнил, че за изработването на дървената конструкция е използван 200-годишен кедър от Алтай. По време на размяната на подаръци между двамата държавни ръководители Владимир Путин е показал на Си Цзинпин. Междувременно стана ясно, че по време на визитата си в Австрия Путин е обсъдил възможността Виена да бъде домакин на евентуална бъдеща среща на върха между него и американския му колега Доналд Тръмп. Това съобщи говорителят на руския президент Владимир Путин – Димитрий Песков. „Беше споменато, че Виена може да е домакин”, заяви Песков в отговор на въпрос зададен от репортери. Той също така коментира и изявлението на Тръмп за това, че Русия трябва да се върне в Г-7, като това може да бъде стъпка към прекратяването на изолацията на страната след анексирането на Крим през 2014 г. Говорейки от Китай, където Путин е на годишната среща на Шанхайската организация за сътрудничество, той спомена, че по време на последния разговор между Путин и Тръмп също се е говорило за Виена, като евентуален вариант. „Знаете ли по време на техен телефонен разговор двамата президенти обсъждаха нуждата от това такава среща да се състои. Обсъдиха и възможността Виена да е домакин на срещата на върха\", заяви Песков.", "date": "2018.06.09", "title": "Путин подари на Си баня"}
{"url": "https://www.monitor.bg:443/bg/a/view/maradona-operiran-102080", "text": "Диего Марадона е оперирал коляно в клиника в столицата на Колумбия Кали. Той е при доктор Херман Очоа, който преди 17 години му направи същата интервенция. Марадона се оплаквал от болки в последните 4 месеца, когато бе треньор в ОАЕ. Диего ще трябва да остане поне седмица в болница, за да му се направи операцията и назначи лечение. Това поставя под въпрос договорите му като коментатор на световното първенство в Русия. Преди около месец 7-годишният Марадона влезе в управата на беларуския тим \"Динамо\" (Брест).", "date": "2018.06.09", "title": "Марадона опериран"}
{"url": "https://www.monitor.bg:443/bg/a/view/postoajanen-arest-za-dvama-holandci-tyrguvali-s-droga-102083", "text": "Окръжниият съд във Варна определи постоянна мярка „задържане под стража“ на 55-годишния Курт М. и 50-годишния Робърт П. Двамата граждани на Кралство Нидерландия бяха задържани на Летище София и транспортирани до Варна, където бяха обвинени по досъдебно производство затова, че в периода 26 януари 2017 до 16 март 2018 г. в условията на продължаващо престъпление са осъществявали контрабанда на три вида прекурсори с общо тегло 16,222 тона. Според обвинителният акт, в съучастие и чрез фалшиви документи, двамата внесли през митнически пункт Варна-Запад без разрешението на митническите власти на три пъти прекурсори за производство на амфетамини. Контрабандата тръгвала с кораби от Китай и Латинска Америка, но не била предназначена за Варна, където само се разтоварвала. Прекурсорите PMK (4,297 тона) APAA (7,525т.) и APAAN (4,400 тона) били декларирани като почистващ препарат за прозорци. Престъплението, в което са обвинени Курт и Робърт е тежко по смисъла на закона, като НК предвижда наказание „лишаване от свобода\" от 15 до 20 години и глоба от 200 000 до 300 000 лв. Защитата на Курт М. поиска по-лека мярка за неотклонение с мотива, че той има постоянен адрес в Бургас, както и 3 собствени предприятия в морския град и ако остане в ареста, не би могъл да ги управлява. Според защитника, мъжът не е знаел какво друго е имало в пратката, освен препарат за прозорци и е твърде вероятно да е имало смяна на част от товара в Китай или Виетнам. Адвокатът на 55-годишния холандец изтъкна също, че той страда от диабет и има нужда от лечение, поради което поиска „домашен арест“. Тъй като не бяха предоставени доказателства на здравословното състояние на задържания холандец, прокуратурата поиска съдебно-медицинска експертиза, а дотогава ще му бъдат предостави исканите от него медикаменти. Защитата на вторият обвиняем Робърт П. също поиска по-лека мярка за неотклонение с доводът, че мъжът трябва да се грижи за трите си деца, както и че очаква четвърто. Според адвоката му, макар и с постоянен адрес в Испания, мярка „парична гаранция“ в по-голям размер би обезпечила присъствието му в наказателното производство. Като разгледа всички събраните до момента гласни и писмени доказателства, включително и тези събрани чрез СРС-та, протоколи от претърсвания и изземвания, съдът прецени, че Курт М. и Робърт П., като автори на контрабандата, могат да се укрият или да извършат друго деяние. Затова съдът им определи най- тежката мярка за неотклонение „задържане под стража“. Определенията на Окръжен съд – Варна може да бъдат обжалвани и протестирани пред Апелативен съд – Варна.  ", "date": "2018.06.09", "title": "Постоянен арест за двамата холандци,  задържани за контрабанда на над 16 тона прекурсори"}
{"url": "https://www.monitor.bg:443/bg/a/view/pochina-mario-panchev-102075", "text": "Почина Марио Панчев, застрелял Владимир Пелов. 39-годишният Панчев бе приет в Пирогов с две огнестрелни, след престрелката с Пелов в Ботевград. В началото на април Владимир Пелов осъществи зрелищно бягство заедно с друг лишен от свобода - Радослав Колев. Двамата избягаха през централния вход на Софийския централен затвор, като заплашиха охраната с внесено отвън огнестрелно оръжие. Оттогава двамата бегълци се издирваха. Пелов бе осъден на лишаване от свобода за над 30 години за грабеж, отвличане и опит за убийство на двама служители на МВР. Преди часове Веселка Петкова, която е укривала в дома си затворниците Владимир Пелов и Радослав Колев, живее в страх. Това заяви синът й Стоян Колев. \"Майка ми е много изплашена. Стресирана е. Постоянно има проблеми с нервите. Цялото семейство се страхуваме. Никъде не излизаме.\" - разказва 21-годишният Стоян. Той твърди, че са приели в дома си двамата бегълци страх. Макар че Пелов е убит, семейството не се чувства в безопасност - страхуват се и от роднините на Пелов, и от човека, който го е застрелял. Пелов казал на Стоян, че ако ги издаде, ще нарани майка му и 13-годишната му сестра, която не е знаела истината - казали й, че затворниците са им семейни приятели, дошли на гости. \"Не смее да ходи сама на училище. Не смее никъде да ходи сама. Не може да излиза никъде. Страх я е.\" - допълва младежът. Момичето беше извикано заедно с майка си и брат си в столичната полиция, за да дадат показания Пелов и Колев се свързали чрез Фейсбук с Веселка Петкова точно десет дни след бягството си от затвора. Първоначално тя казала, че се страхува за своя живот и за живота на си, но в края на април ги приела в дома си. Рецидивистите дошли само с една раница, в която имало граната и тротилови пресовки. Имали ключове и излизали вечер - не е ясно колко често е ставало това. Собственичката на апартамента не видяла да носят телефони в себе си. Не знаела и дали са ползвали личния й компютър, когато не била вкъщи. В началото на юни Пелов се прибрал сам, без другия затворник. Казал, че Радослав Колев се е прибрал в София. Оттогава Колев е в неизвестност.  ", "date": "2018.06.09", "title": "Почина Марио Панчев"}
{"url": "https://www.monitor.bg:443/bg/a/view/sofija-prajd-za-vsichki-koito-go-pojelaha-102071", "text": "Единадесетото мирно шествие на лесбийки, гей мъже, бисексуални, трансджендър и интерсекс хора (ЛГБТИ) и техните близки и приятели – \"София Прайд\", ще се проведе днес в столицата. Темата през тази година е „Различни хора, равни права!“ Шествието ще започне в 19:00 ч. от Паметника на Съветската армия, а маршрутът предстои да бъде уточнен със Столична община. Още от 16:30 ч. започва музикалната програма с Рут Колева, Иво Димчев, Михаела Филева, Танцуваща София, Yambadon, Spice Girls Tribute, Jennifer Benediction, Dead Man’s Hat Live. Има и съпътстващи културни и спортни събития. Междувременно консервативни организации организират голям брой свои мероприятия.", "date": "2018.06.09", "title": "София Прайд за всички, които го пожелаха"}
{"url": "https://www.monitor.bg:443/bg/a/view/jega-i-buri-ni-chakat-dnes-102070", "text": "Днес ще преобладава слънчево време.   Около и след обяд над западните райони ще се развива купестa и купесто-дъждовна облачност. До края на деня и през нощта срещу неделя в много райони от западната половина на страната ще има краткотрайни, на места интензивни валежи от дъжд и гръмотевични бури, съобщава БТВ. Има условия и за градушки. В Източна България ще се задържи почти без валеж и с повече слънчеви часове. Ще духа слаб до умерен югоизточен вятър. Максималните температури ще са предимно между 28° и 33°.", "date": "2018.06.09", "title": "Жега и бури ни чакат днес "}
{"url": "https://www.monitor.bg:443/bg/a/view/tita-i-geri-nikol-gonjat-golemite-zvezdi-po-honorar-102048", "text": "Риалити форматите бълват нови музикални изпълнители на кило през последните години. Доказа се, че не е важно да победиш в предаването, а да си амбициозен и напорист, за да се реализираш за малко по-дълго на сцена. Новата реколта певци са именно такива – Михаела Филева, която излезе от X Factor в съвсем начален етап, но беше забелязана от продуцента си Графа, Тита и Гери-Никол, който също не грабнаха златните медали на музикалното риалити, но пък се наместиха удобно под крилото на Криско, където подслон намери и Дара. Въпреки не малкото критики към тях, момичетата успяха да създадат собствено ново музикално течение, което пуска хит след хит основно сред тийнейджърсите маси и движи дискотеките, особено лятото. Идва сезона на засилените участия, когато почти всички родни изпълнители се опитват да извадят „лятно парче“ и се юрват по морските курорти, а около тях хвърчат слухове и истини за размер на хонорара. С набирането на репертоар от дискотечни ритми, новите попълнения започват да гонят по надница утвърдените изпълнители като Мария Илиева, Любо Киров, Графа. Е, все още не са ги стигнали, но цифрата да ти пеят в дискотеката Тита или Павел и Венци Венц съвсем не е малка. „Антилопата“ например научи „Монитор“, и почти е догонила продуцента си Криско, който прибира по 5 бона на вечер. Изпълнителите на „Само по татуси“ пък си делят 4 000 лв за участие. При тежката артилерия хонорарите, логично, са и малко по-големи. Мария Илиева, Любо и Графа доскоро се въртяха около 7000 лв. И тримата обаче най-вероятно са си вдигнали цената. Киров преди два дни извади чисто нов албум „Както преди“ с 11 композиции, всяка от които сингъл и възможен хит. Тавата е завръщане към най-добрите години на Любо, но подправена с вкус на „учителите“ му в музиката – Принс, Майкъл Джексън. На места се усеща блус, на други рок, дочува се и фънк. А всичко това е съпътствано с голямо турне из цялата страна, което Любо прави сам. Не отдавна той сподели трудния път, по-който изпълнители като него – самопродуциращи се, трябва да минат, за да извадят нов албум и да направят турне. когато се самопродуцираш. Ти си лидерът на всичко. Всяка дреболия и подробност около организация, имидж, клипове, начин на звучене минава през мен. Непрестанен анализ дали бъркаме или не. Ако нещо се обърка, накрая ще кажат: „Концертът на Любо не беше както трябва.“ Има и много хора, които застават зад гърба ми, но отговорността е моя. Не е толкова трудно, когато всички харесват това, което правят. Може да наемеш компании, но те да нямат емоционална връзка с проекта. Аз не правя комерсиални и бизнес решения. Аз взимам емоционални такива“, призна Киров. Мария Илиева стана майка в началото на годината и грижите по малкия Александър силно ограничиха участията ѝ. Отново пред „Монитор“ тя заяви, че ще поема бутикови ангажименти и много изкъсо ще преценява къде и кога да пее. Пазарната логика води към извода, че търсенето на участия с нея рязко ще се увеличи, с което е редно и хонорарът ѝ да набъбне. Нейният приятел и колега Влади Ампов-Графа тръгна на грандиозно и доста мащабно за български изпълнител турне из страната, което също ще редуцира клубните му изяви. Запълненият му график веднага ще увеличи и надницата му за изпълнения извън концертите от обиколката. И черешката на тортата – Васил Найденов и Лили Иванова. съвсем заслужено с оглед на репертоара, опита и професионализма, които гарантират препълнени клубове за техните участия. Кеца не пада под 10 000 лв на вечер, което е съвсем логично, след като столични заведения обявяват куверт за участията му от 80 лв на човек. Щом може да печелиш по близо 100 лв от клиент само като сложиш Васко Найденов в афиша си е редно изпълнителят, чието име продава добре, да има петцифрено заплащане. За надницата на Лили Иванова от години се носят слухове – нито един от тях потвърден до днес. Цените варират до 50 000 лв за качване на сцена, но пък нейните изяви са бутикови и редки ако ставая дума за нощни заведения. Тя предпочита да събира феновете си на големи концерти и демонстрира завидни сили и професионализъм, правейки най-успешните турнета в България. Тези суми остават недостижими дори за най-котираните представителки на поп-фолка. От години с най-високия хонорар се кичи Преслава, която според слухове не си събува дори пантофите за по-малко от 7000 лв. С бременността ѝ цената най-вероятно съвсем се е вдигнала. Галена, Ивана, Мария и Джена застават зад микрофона срещу 1000 лв по-малко, а според изтекъл преди време списък с хонорари на „Пайнер“ красивата Анелия ще се съгласи да пее за 5 бона. Ако обаче е с група, цената се умножава по две. Мъжката част от фолка – Фики, Галин и Илиян взимат по 4 000 лв, а млко по-скъп е звездата от „Като две капки вода“ - Константин.", "date": "2018.06.09", "title": "Тита и Гери-Никол гонят големите звезди по хонорар"}
{"url": "https://www.monitor.bg:443/bg/a/view/rejim-ataka-na-zvezdnija-front-101834", "text": "И най-смиреният човек може да попадне в словесна битка с недоброжелател. Когато тежката артилерия е от А групата на звездите обаче, обикновеното неразбирателство прераства в публична борба за чест. Хонорари, текстове на песни, награди и, разбира се, партньори стоят в основата на враждите на знаменитостите. „Монитор“ събра някои от най-запомнящите се свади между известни личности на родна земя и зад граница. Холивудските асове Силвестър Сталоун и Ричард Гиър можеха да имат във филмографията си общ проект, но след конфликт между тях, звездата от „Хубава жена“ е заменен. През 1974 г., когато и двамата още не са добили световна популярност, застават рамо до рамо на сета на „Лордовете от Флетбуш“. Опитът им до днес показва, че още тогава са имали потенциал, което ги провокира да изпаднат в нелепи ситуации. Стига се до бой, след като Гиър опръскал с пилешка мазнина Слай. „Хапвах си хотдог, когато Ричард се появи с половин пиле, полято с мазнина и горчица, която почти течеше от опаковката. Казах му: „Това нещо ще се разтече навсякъде“. Той ми каза да не се притеснявам, а аз: „Ако това падне върху панталона ми, ще разбереш“. Продължи да яде и мазна струя падна по панталона ми. Бутнах го с лакът по главата и направо го изхвърлих от колата“, разказва преди време Слай, когото скоро очакваме да пристигне в България за снимките на „Рамбо 5“ и „Непобедимите 4“. Главният проблем на Сталоун е, че Гиър се разхождал „все едно е най-злият рицар на кръглата маса“. Правилото гласи, че след добър бой мъжете заравят томахавките. Женската злоба винаги е предизвиквала по-интригуващи от мазно пиле скандали. Такъв е случаят с актрисите Бети Дейвис и Джоан Крофърд, създали най-знаменитата свада в Холивуд през 40-те години на 20-и век, която в момента се разгръща в сериала на FX „Вражда“. Какво най-често може да застане между две жени? Мъж, който не е сигурен какво иска. Началото на голямата, запълнена с публични унижения и вербални престрелки по таблоидите пропаст между Крофърд и Дейвис се нарича Френчът Тоун. Бети се влюбва в него на снимачния сет на Dangerous, а прясно разведената Джоан се възползва от статуса си на секссимвол в своя апогей на популярност и кани Тоун на вечеря. Нищо в поканата обаче не подсказва, че тя ще го посрещне чисто гола в солариума си, а само няколко месеца по-късно ще стане негова съпруга. По-късно холивудските величия започват да се конкурират за едни и същи филмови роли, докато не им се налага да работят заедно по Whatever Happened to baby Jane. След първоначалната изненадваща спойка помежду им, клюки ги отдалечават отново и се стига до физическа саморазправа. Тази култова история може да не ви е толкова известна, но със сигурност знаете как през 2005 г. – самия Брад Пит. Макар сега да тече бурен развод между екранните мисис и мистър Смит, двамата дълги години бяха любима светска двойка на милиони фенове. Е, такива бяха и Пит и Анистън, преди Джоли да атакува с чар сърцето му. Мълвата гласи, че звездата от „Приятели“ така и не е преодоляла предателството, като с лекота отхвърляше покани, ако знаеше, че Бранджелина ще се разходят по червения килим. Звездните родителите на шестима наследници вече не са заедно, но присъствието на Анджелина и Дженифър на една маса още е проблем. В истинско събитие се превърна фактът, че и двете намериха място в списъка със знаменитости, които връчиха наградите „Златен глобус“ тази година. Организаторите веднага се погрижиха двете да не делят една маса. „Случват се и такива години, в които се виждаме в чудо как да настаним водещи холивудски звезди, преминали през шумно отразена раздяла. Тогава правим всичко възможно те да са отдалечени едни от други. Преди раздялата на Брад Пит и Анджелина Джоли например за нас беше стресиращо, ако на събитието присъства и Дженифър Анистън. Тази година се чудим как ще приеме ситуацията Джоли, ако Пит се появи на церемонията“, сподели тогава пред сп. „Вог“ Джени Куни, член на Асоциацията на чуждестранната преса в Холивуд. Малко след това се завъртяха спекулации, че искрата между Дженифър и Брад отново е пламнала, който уж е влязъл в ролята на Купидон. „Джордж винаги е мразил Анджи и изобщо не одобряваше начина, по който тя контролираше Брад по време на брака им. Той обичаше Брад и Джен като двойка и беше съкрушен от раздялата им, особено когато разбра, че е заради Анджи. Затова Джордж беше първият, който свърза отново Джен и Брад“, издаде близък до Пит. По същата поточна линия спрямо тях Плеймейтката измести набързо фолкфурията от трона на най-оборотната футболна съпруга в България, като тяхната свада прерасна в четириъгълник. След като Ни Ло отмъкна Валери Божинов под носа на изпълнителката на „Официално чужда“, тя намери утеха в прегръдките на футболиста Ники Михайлов. Преди това още Николета и Ники имаха кратък романс в зората на нейния успех като модел на Playboy. Отношенията между Михайлов и Алисия бързо набраха скорост и той зае ролята на баща на Божинов-младши. Не мина дълго от момента, в който Николета и Валери подписаха документите за развод, и красавицата се върна при Михайлов. Към днешна дата се говори, че той е предложил брак на плеймейтката с диамантен пръстен, който струва над 50 000 лв. Стигайки до Алисия, няма как да пренебрегнем които се славеха с едно от най-здравите приятелства в лекия жанр. „С Преслава нямаме взаимоотношения. В живота е така – хората се събират и разделят. Да, има ли грешка – има и прошка. Въпросът е, че прошка се дава веднъж“, обясни преди време пред сп. Love Style изпълнителката на „Дай ми любов“. Двете певици бяха изключително близки и дори деляха квартира в по-бедните си години, преди големия пробив. Преслава бе и първата звезда от гилдията, на която Галена призна, че чака първа рожба. Макар да не е напълно изяснен мотивът за краха на отношенията им, мнозина разказват, че в основата му е поредната голяма награда на чаровното миньонче от Добрич. Изказвания, че Преслава си е купила поредния приз за „Певица на годината“, провокираха колежката й да прекрати добрия тон в общуването им. Приятелки съпернички се изявяват и на световната музикална сцена. След дълга и пословична война развяха белия флаг едва преди месец. Първа ръка подаде половинката на Орландо Блум, като буквално изпрати маслинова клонка на колежката си. За милия жест се похвали самата Суифт с кадър на подаръка. „Благодаря ти, Кейти. Това означава толкова много за мен“, написа тя. Клонката е придружена от писмо, започващо с думите: „Стара приятелко, мисля си за миналите ни неразбирателства и наранени чувства...“ Припомняме, че преди година и половина Пери потвърди слуховете за обтегнатите им отношения пред водещия Джеймс Кордън в Late Late Show. 33-годишната певица разясни, че всичко е стартирало след недоразумение с трима танцьори, които тя предполагаемо откраднала от екипа на изпълнителката на Shake It Off, след което била изолирана. Смята се, че хитът Bad Blood на Тейлър Суифт от 2014 г. е насочен срещу Пери. Тя й отвърна с песента Swish Swish, която описа като „химн за хора, които да го използват, когато някой се опитва да задържа развитието им или да ги тормози“. С текстове на песни Суифт изразява гнева си и към Историята между тях започнала след парчето на рапъра Famous, в което се разказва как е спал с младата си колежка и така я изстрелял към върха. Поп старлетката обяви публично, че е дълбоко обидена, докато кланът Кардашиян е на друго мнение. Ким предостави скрийншот на телефонен разговор с Тейлър като доказателство, че е знаела за използването на името й в песента на Уест. Последният път, в който чаровната блондинка възпя знаменитите си врагове, е в хита Look What You Made Me Do. Понякога музиката може и да сближава. Така например съвместно парче разтопи ледовете между След като близо 16 години двете бяха в конфликт, изпълнителката на Funhouse се разписа с участие в новия албум на Агилера. „Записахме дует за новия й диск. Не знам кога ще излезе албумът, но записът е впечатляващ. Песента бе записана преди две години. Не съм запомнила заглавието й, но тя е невероятна“, издаде наскоро Пинк пред в. „Сън“. Пинк и Агилера преминаха границите на добрия тон по време на записа на кавъра на Lady Marmalade за филма „Мулен руж“ през 2001 г. Тогава Пинк остана обидена от факта, че звездата от „Бурлеска“ си е издействала повече куплети в песента от колежките си. Това даде повод в следващите години певиците често да отправят хапливи нападки една срещу друга. Освен близки приятели, някои популярни лица започват битки и след първа среща. Емблематичен пример за това е грозно развилата се ситуация между Актуалната Мис Плеймейт Нора Недкова скочи на бой на гримьора по време на снимките на „Черешката на тортата“, която събра участниците в скандала на една маса с латино гуруто Алфредо Торес и режисьора Люси Иларионов. От момента на запознанството им Кулагин провокира периодично 24-годишната танцьорка от Варна с намеци, че изкарва прехраната си с платен секс. След злоупотреба с алкохол в шоуто и раждане на култови бисери от типа на „Макароните са храна за простолюдието“, Нора успя да разгневи не само редовия зрител, но и да отблъсне приятелите си. В последния ден от снимките на предаването търпението на красавицата се изчерпало и тя хвърлила чаша в лицето на стилиста, след което го набила. Подобни обиди по свой адрес тя намира за проява на завист.     Идеята на предавания като „Биг Брадър“ е да поставят група хора под един покрив в ситуации, които да изострят отношенията помежду им, а изход да няма. Всичко това на фона на мисии за залък хляб и лишения от дребни удоволствия като цигари и алкохол. Идилията е пълна, когато участниците в експеримента се подвизават със статуса на звезди. Родните примери могат да бъдат събрани в книга, дебела колкото Оксфордския речник, затова можем да хвърлим бърз поглед върху последните две издания. Първа врагове в любовното гнездо на последния „ВИП Брадър“ си създаде Тя влезе в лют спор с един от най-устатите си съквартиранти - шеф Борис Петров. Готвачът с пиперлив език защити дизайнерката Мегз в конфликта й с певицата, което го постави между чука и наковалнята. „По петима са ми готвили, защото добре се справям. И докато ми сервират, ти си отзад, нали? Плащам заплати на готвачи. Никой не те харесва. Неуспехите са те убили“, избухна миньончето. като не остана длъжна на Мария и продължи с обидните квалификации по неин адрес като „компаньонка“. Шеф Петров продължи по линията на обидите с други играчи като футболиста Даниел Златков и Тото от „СкандаУ“, който обяви, че „ще смаже“ готвача. Мегз пък остана на един шамар разстояние в отношенията си със силиконката Джулиана Гани. Фолкиконата Сашка Васева и набеденият за БГ Роналдо Златков също търсеха всеки удобен момент да се захапят. Те дори се отделят насаме, за да разменят остри думи и пренебрежителни погледи. Спортистът обаче успя да влезе в кожата на Дупнишката Мадона с определението „мастия“. Това провокира изпълнителката на „Не мога да те забравя, Георги“ да потърси помощ от екипа на предаването. Прокобата на грозните караници между родните знаменитости продължи да тегне и над „Биг Брадър: Most Wanted“. Първа във всяка словесна битка с главата напред се хвърляше Тя набеди младата си колежка Дебора за алкохоличка. Още през първата вечер на съквартирантите в Къщата, изпълнителката на „Бягайте, крачета“ започна да се държи като вездесъща и да раздава заповеди на останалите. След като Мис Северозападна България отказа да й носи закуска в леглото, получи забрана да разговаря с нея. Обилното количество алкохол, което Дебора изпи, не остана незабелязано дори от Големия брат, който й предложи да пие кафе, вместо да спи на стола в хола. Това даде повод на певицата, предложила брак на премиера, да даде старт на вълна от осъдителни коментари. „Спри да пиеш бе, момиче! Излагаш се пред цяла България“ и „Константин не иска да спи при теб, защото си алкохоличка“ са само част от подмятанията. Луна успя да се качи на главата на всички и дни преди финала бе изгонена от продуцентите на шоуто заради проява на агресия. Фурията на ретро фолка нападна ловеца на бежанци Динко Вълев, след като той й взе очилата. Чешитът от Ямбол за пореден път се опита да саботира личното пространство на Луна, която започна да го бута в истеричен опит да му удари шамар, а плеймейтката Светлана Василева се опита неуспешно да ги разтърве. Бианкалана, като тиражира историята с българка, на която победителят в предаването трябвало да помогне да устрои живота си в Чикаго, а на финала уж я „ужилил“ с 500 долара.", "date": "2018.06.09", "title": "Режим „атака“ на звездния фронт "}
{"url": "https://www.monitor.bg:443/bg/a/view/glasyt-na-nija-101942", "text": "Добре, че е шегата, за да си кажем истината. Горе-долу в такъв контекст се случват събитията за Ния Петрова в последния сезон на „Гласът на България“. Момичето, чиито вокални превъплъщения са способни да разтопят ледове, признава, че се явява на прослушването на риалитито на шега – по съвет на свои приятели. Не споделя за решението си обаче пред основната си опора в бранша – свой добър другар и съученик Явор, с когото се сработват на музикална вълна още в 11-и клас. „Притеснявах се да не се изложа. След като разбра, че съм се явила, разбира се, ме подкрепи“, обясни пред „Монитор“ Петрова. Истината е, че Ния може да пее, да експериментира и да е истински Дон Кихот на музикалната сцена. А триумфът й в „Гласът на България“ далеч не е изненадващ. Спечели ни още с първата си поява на малкия екран, когато грабна симпатиите и на четиримата представители на журито – Графа, Поли Генова, Камелия и Иван Лечев, който в крайна сметка я приюти под крилото си в своя отбор. С победата й пък музикантът остава и единственият ментор, който е слагал на главата си заветната корона. За самата Ния събитията продължават да я връхлитат като на сън дори и след грандиозния финал на шоуто в неделя вечер. спомня си с усмивка Ния. Тя вече започна работа по първия си авторски сингъл, разбира се, с подкрепата на Лечев. Не бърза да издава подробности около предстоящи проекти, но за сметка на това обещава, че ще продължи да залага на мантрата: - един от най-важните професионални и житейски уроци, които ще запомни и от своя покровител в „Гласът“. „Това е според мен най-голямото предизвикателство пред един изпълнител в индустрията в момента. Особено, когато става въпрос за човек, излязъл от поточната линия на риалити форматите. Борбата сега е да се реализирам и то не само като запиша една песен. Искам да оставя своя отпечатък“, обясни още певицата, която все още не е избистрила идеята в какво ще вложи и паричната си награда от 50 хиляди лева. Няма да престане и да експериментира с гласа си, след като благодарение именно на предаването открива нови измерения на вокалните си способности. Ния е от хората, чийто талант е органичен. Тя не е обикаляла конкурси и курсове по пиано от възраст, в която все още е преминавала права под масата. Музикалните й гени са от чичо й Александър Петров, писал песни за звезди от ранга на естрадната прима Лили Иванова. Самата Ния се захваща по-сериозно с изкуството по ноти на 16 г. и признава, че сред най-големите предизвикателства, които е трябвало да преодолее, тогава е сценичната треска „в момента, в който тъкмо трябва да си отвориш устата и да започнеш да пееш“. И до днес обаче преживява всяко едно излизане пред публика като за първи път. Сега Петрова е добре ошлайфан изпълнител „от световна класа“, както я описа и самият Лечев на финала на „Гласът“. Нещо повече, след като наелектризира публиката с дуетното изпълнение на „По-полека“, за което към нея се присъедини не само треньорът й, но и колегите му Стефан Вълдобрев и „Обичайните заподозрени“ тя получи специална покана да се включи и в някой от предстоящите им концерти.  шегува се Ния. И въпреки че в близкото бъдеще ще се съсредоточи основно върху музикалния си път, тя съвсем не се изолира единствено в тази сфера. Сега е четвърти курс в специалност социални дейности и работи по специалността си от година и половина, като помага на хора с интелектуални затруднения в център „Светове“. Признава, че дриблирането между сцената на „Гласът на България“ и подготовката за държавния й изпит е почти в кръга на мисията невъзможна, но няма да се откаже и от тази своя страст – да помага на хората в нужда. Сред представите й за утопичното бъдеще, макар да е категорична, че в момента е далеч от изграждането на дългосрочни планове, е и да прекарва всяко лято, пътувайки из красивите морски брегове. А в случай, че мечтаете да влезете в обувките на Ния и да протегнете ръка към победата в „Гласът на България“, можете още отсега да изпратите аудио със свое изпълнение за кастингите за шестия сезон на предаването.", "date": "2018.06.09", "title": "Гласът на Ния"}
{"url": "https://www.monitor.bg:443/bg/a/view/rusija-razpoloji-naduvaemi-raketni-kompleksi-v-krim-102072", "text": "Руската армия разположи надуваеми имитации на зенитните ракетни системи С-400 \"Триумф\" в Крим. Операцията е част от провежданите от 5 юни насам военни учения в Южна Русия. Репортаж за това как изглежда надуваемият комплекс бе излъчен по свързаният с министерството на отбраната телевизионен канал \"Звезда\". Освен това на Крим са били тествани и надуваеми версии на ракетно-оръдейните зенитни системи \"Панцир-С1\". Отработената маневра представлявала стрелба с реални комплекси и бързото им преместване, като на тяхно място се надуват имитациите, за да създадат впечатление, че системите все още са там в разгърнат вид. Ученията, според съобщението на пресслужбата на Южния военен окръг, са били за отблъскване ракетен удар на условен противник в Черно море. Като част от защитните действия изтребители Су-30СМ, бомбардировачи Су-34 и брегови ракетни комплекси \"Бал\" и \"Бастион\" са атакували \"вражески кораби\". В маневрите, които приключват днес, участват около 6000 военни, почти 100 хеликоптера и самолета.  ", "date": "2018.06.09", "title": "Русия разположи надуваеми ракетни комплекси в Крим (видео)"}
{"url": "https://www.monitor.bg:443/bg/a/view/agasi-se-oplaka-ot-djokovich-102073", "text": "Осемкратният носител на титли от Големия шлем Андре Агаси коментира защо вече не е треньор на Новак Джокович. Това се случи през март тази година.   \"Исках да му помогна в момента, в който му бе нужно да се върне на нивото, на което беше преди. Проблемът се лакътя му обаче се изостри. Поради тази причина се разделихме. Истината е, че не исках заплащане - работих без пари. Това не беше истинска работа обаче... Въпреки всичко аз и Новак си оставаме приятели!”, категоричен е Агаси.  ", "date": "2018.06.09", "title": "Агаси се \"оплака\" от Джокович"}
{"url": "https://www.monitor.bg:443/bg/a/view/kim-kardashijan-grabna-oskar-za-modno-vlijanie-101832", "text": "Церемонията за водещите награди на Съвета на модните дизайнери в САЩ, смятани за еквивалент на филмовите отличия \"Оскар\" в света на фешън индустрията, се проведе в Бруклинския музей в Ню Йорк преди броени дни. В ролята на водеща на шоуто влезе актрисата Иса Рей, а събитието по традиция събра представители на модния елит и звезди на шоубизнеса. Сред връчващите награди на призьорите бяха актрисите Кейт Бланшет, Клеър Дейнс и Лупита Нионго, тв водещата Опра Уинфри и комикът Тревър Ноа. Най-голямо вълнение предизвика риалити сензацията Ким Кардашиян, която си тръгна от бляскавата церемония с приз за модно влияние. 37-годишната красавица заслужи отличието не само като инфлуенсър в социалните мрежи, а и с разширяването на бранда си KKW Beauty. Марката включва всички видове козметика, а най-новото попълнение е парфюм в бутилки във формата на тялото й, който излезе на пазара преди месец. пошегува се най-популярното лице от клана Кардашиян. Съпругът й – рапърът Кание Уест, я изненада с видео по време на награждаването, на което заявява, че тя е \"най-влиятелният човек на планетата\". Звездата от предаването Keeping up with the Kardashians разказа, че е много поласкана, тъй като това е нейна дългогодишна мечта. Преди пробива си Ким работи с публицист, на когото доверява, че Той я съветва да се преориентира към по-реалистични мечти, а скоро след това тя му натрива носа с фотосесия за списание „Вог“, която му изпраща с автограф. Най-важните отличия по време на церемонията по връчване на наградите на Съвета на модните дизайнери в САЩ отидоха в актива на Раф Симънс и бранда „Сюприйм“. След като миналата година бе удостоен за най-добър както при мъжките, така и при женските облекла, сега творческият директор на „Калвин Клайн“ триумфира само при вторите. Дизайнерите на „Сюприйм“ заслужено бяха удостоени за най-добри при мъжките тоалети. Модните дизайнери Даян фон Фюрстенберг, Нарсисо Родригес и Каролина Ерера бяха почетени с награди съответно за позитивна промяна, цялостни постижения и на учредителите за принос към индустрията. Международната награда на Съвета на модните дизайнери в САЩ пък отиде при ветеран в сферата - Донатела Версаче. Тя получи приза за работата си, почитаща наследството на брат й Джани Версаче, който основава модна къща \"Версаче\" през 1978 г. Супермоделът Наоми Кембъл получи Сред предишните лауреати са поп дивата Бионсе, арендби звездата Риана и певецът Фарел Уилямс. Кембъл беше представена от режисьора Лий Даниълс, който похвали дейността й за повишаване на разнообразието в модната индустрия. Сред присъстващите знаменитости на червения килим за събитието бяха актрисата с български корени Нина Добрев, топмоделът Ирина Шейк, ангелът на Victoria`s Secret Лаис Рибейро, Упи Голдбърг, Кендал Дженър, Джиджи Хадид и много други.  ", "date": "2018.06.09", "title": "Ким Кардашиян грабна „Оскар“ за модно влияние"}
{"url": "https://www.monitor.bg:443/bg/a/view/koteshkata-banda-na-gergana-sotirova-102050", "text": "Говори благо и усмихнато, а гласът ѝ е като звънче, което сякаш току-що е акомпанирало на весела детска песничка. И най-вероятно е направила точно това, защото Гергана Сотирова не спира да твори за най-малките особено след големия успех на мюзикъла „Котешката банда“, за който написва всички стихове. Постановката, в която главни герои са малките таланти от „Бон-бон“, пожъна по-голям от очакванията успех като цял сезон се игра с предварително разпродадени билети. И авторката продължава да пише, но за това след малко. А сега – храбрите котета са в действие. Всичко започва с един авторски диск с детски песни „Ние котетата знаем…“, който Гергана прави заедно с големият композитор А гласовете си дават малките бонбони. Но нещата не остават само с един диск. Към магичната манджа сол добавя „една легенда за прелестната Венеция….Предание, в което се разказва за ужасната епидемия от чума в красивия град през XVI век. Болестта се разпространявала от плъхове и храбрите котаци успели да ги унищожат и така да спасят хората и невероятната Венеция“, разказва Гергана пред „Монитор“. Така всичко придобива образ и подобие на сцена. Не и без големия екип, който стои зад сцената - „скъпият подарък“ от „Нейно Превъзходителство Съдбата“, както Гергана нарича Стефан Димитров, „прекрасната“ Рози Караславова, която е ръководител на детския хор, режисьорката Бисерка Колевски, „чиято енергия и фантазия пък нямат граници“, Жасмина Стоянова- хореограф, Златка Вачева – сценограф, Яна Балева и Елизабет Нешева-музикални педагози и Борис Чакъров. Това не е първият мюзикъл на талантливата поетеса. Тя вече има опит в начинанието си и един реализиран доста успешен проект „Славните котета“ с децата от Вокална академия Каварна с педагог Надя Ботева, който събра доста награди от наши и чужди фестивали. От всичко до тук неуспорим е изводът, че Гергана обича да работи с деца, а особено вдъхновяващо ѝ действат котките. Оказа се, че тя е истински фен на косматите любимци. „Котките са едни от най-интересните животни в природата. Те са неповторимо грациозни свободолюбиви, любопитни, своенравни, надарени с невероятен кураж и интелигентност. При това са гангстерите в животинския свят, както ги нарича Стивън Кинг“, обича да говори за животинките Гери. „Обожавам ги. Ще цитирам друг велик писател Бърнард Шоу: разказва с любов вдъхновяващата дама. Самата тя винаги е имала котка, обикновено събрана с умилен поглед от улицата. В момента обаче се радва на породисто изключение, „модел на котешко съвършенство“, както нарича 8-килограмовия си приятел Бари, порода сибирска горска. „Големият български лечител Петър Димков казва, че те са астрални прахосмукачки – обират болести и негативната енергия. Той самият винаги е имал и е съветвал хората да притежават поне една“, продължава тя. И тази съвсем логична любов между човек и животно намира място навсякъде в детското ѝ творчество, защото името ѝ е отпечатано върху стихосбирката „Коте свито на кълбо“ и книжката с приказки „Приключенията на храброто коте Каракочев“. Сотирова признава, че обожава да работи с деца, а за „Бон-Бон“ отсича: „Обожавам ги!“ Те са и извор на истинска мъдрост за нея и никога няма да забрави една случка от репетициите. „Аз съм много впечатлена от невероятната отговорност, дисциплина и себеотдаване на тези ангелогласни деца. Бях изумено от следната случка: едно от най-малките участници си удари крачето и ние започнахме да го обгрижваме. В момента, в който режисьорката Бисерка Колевска извика всички на сцената, куцукайки то беше първо там“, спомня си Гери. Всички тези месеци усилен труд и истински жертви от малки и големи в екипа водят до невероятното настроение на сцена, музика на живо, танц, театър, „като глътка пролетен планински въздух“, сравнява го авторката. Но не всичко е веселба, зад усмихнатите стихове се крият някои много важни поуки за всички възрасти от вечната битка между доброто и злото. Главните герои - славните котета от кварталната котешка банда, успяват с вълшебството на Доброто, с Кураж и постоянство, и със силата на приятелството да победят Великия и лош магьосник на Мрачното царство – Рат Сурат. Гергана Сотирова твори и за порасналите. Успяла е да реализира вече един авторски диск „Недей да хленчиш“ по музика и аранжимент на Александър Кипров и Евгений Платов, за който гласовете са си дали любимите на поколения певици Искра Радева и Маргарита Хранова. Има издадена и две стихосбирки - „Зеленото око на светофара“ и „Седни, Тъга, дошла си ми на гости“. А успешната комбинация между тях със Стефан Димитров, звучи от все повече детъски играчки, за които са създали специални песнички. Най-изумителното обаче е, че Гергана не е професионален писател, а се занимава както сама я описва. Работещ съдружник е в консултантска къща по подготовка и управление на проекти по програми на Европейския съюз, донорски програми на българското правителство и към Европейската комисия. А образованието ѝ е юридическо и икономическо – пълен антипод на детска поетеса. Но тя хваща химикала и листа още съвсем малка и попада, заедно с още 8 деца, в студиото на поета Иван Вълев в родния си Пловдив. Баща ѝ я подкрепя безусловно, въпреки че родителите ѝ са „технократи“ както сама ги определя. „Баща ми беше началник цех в КК „Витамина“ с две изобретения признати в целия свят и над 100 рационализации. Той е един от най-интелигентните и мъдри хора, които познавам, за жалост като повече такива не беше практичен, а мама работеше в изчислителен център в същата фабрика“. И през годините не спира да разнообразява сериозните си професии с детски смях, а в начинанията си днес среща подркрепата на съпруга си и двамата им сина - близнаците Сашко и Наско. Всичко това я стимулира от време на време да отмества папките с европроекти и да продължава да пише нови неща. В момента работи по стихосбирка за възрастни „Във къщата на утрешния ден, животът ни отива да нощува…“, по либретото на нов мюзикъл, по сюжета на книга “Изгубени в надеждата“ и докато ги изрежда цитира вдъхновяващи нови строфи: „В надеждата за утрешния ден, загубих се аз някъде по пътя“! А когато отдъхва и от това си хоби обича да се отдава на семейството, или пък просто да поседне с книга в ръка, а в идеалния вариант ще е високо в планината и в компанията на добри приятели. „Особено щастлива ме прави срещата с интелигентността, с добрите жестове към хора в беда и към животните, да виждам кураж и вяра у свестните хора, които никак не са малко около нас и силата да не се предаваме лесно“, завършва Гергана и отново цитира собствените си стихове от „Котешката банда“:", "date": "2018.06.09", "title": "„Котешката банда“ на Гергана Сотирова"}
{"url": "https://www.monitor.bg:443/bg/a/view/rafi-podgotvja-debuten-album-do-kraja-na-godinata-102074", "text": "Рафи Бохосян ще издаде дебютния си албум като независим изпълнител. Момчето с 24-каратова усмивка е в процес на записване на нова продукция, като предстоящият диск ще побере единствено непознати до момента на публиката парчета. Албумът трябва да е готов до края на годината. Още до месец пък се очаква да излезе и първият сингъл от предстоящата тава. Подробности около него обаче победителят от първия сезон на българския X Factor все още пази в тайна. Към момента Рафи е зает с подготовката за церемонията по раздаването на годишните награди на БГ радио, която ще се проведе на 16 юни в Благоевград. На сцената по повода ще се качи и Васил Найденов, чието изпълнение ще бъде свързано с почетната награда, която медията ще връчи посмъртно на композитора Тончо Русев. Междувременно Бохосян се включи за песен време във флашмоба \"Място за BG музика\" на организацията за колективно управление на авторски права Музикаутор във Варна. В импровизирания концерт участваха още Деян Каменов-Дидо и Димитър Кърнев от D2. ", "date": "2018.06.09", "title": "Рафи подготвя дебютен албум до края на годината"}
{"url": "https://www.monitor.bg:443/bg/a/view/georgi-zlatarev-edin-vapcarov-kojto-ne-sydi-chalgata-101882", "text": "В дните, в които медиите и Фейсбук изригнаха срещу безумната фолк изцепка, запратила прощалното стихотворение на Никола Вапцаров сред декорите и антуража на евтин бордей, един от последните узнали за скандала се оказа актьорът Георги Златарев. Човекът, вложил интелект и душа в извайването на образа на поета във филма на Мая Вапцарова „Ти помниш ли...“, обаче за изненада на мнозина не приема въпросния конфуз лично, а с разбиране: „Аз съм убеден, че чалга певицата (Антонина – б.а.) с абсолютна искреност е подходила към тези строфи, защото смята, че Вапцаров е страхотен и те са я вдъхновили“, казва той и пояснява: „Поне от 8 десетилетия насам учителите са сред най-ниско платените в България. Като се изключат отделни личности с мисия, тая професия започнаха да я вършат хора, които нямат на разположение нищо друго. А когато дълги години образованието е скапано, резултатите са тези. Просто преобладаващият вкус е такъв...“. За магнетичния актьор по-големият проблем се крие другаде, зад гърбовете на певачките с големи бомби. „Често зад подобни проекти в жанра стоят доста известни светски особи. Сигурен съм, че и сега някой с претенции за интелигентност е измислил начинанието“, подозира той. Златарев си признава, че     по същото стихотворение, „Прощално“. Според него трябва да има нещо твърде болнаво в това да избереш за песен точно тази творба, която поетът е написал пред тайнството на смъртта – няколко часа преди да го разстрелят, знаейки какво ще му се случи буквално след малко. Актът може да се нарече и болезнено невежество... Но артистът, създал десетки запомнящи се роли на сцената на театър „Възраждане“ и в куп престижни чуждестранни филмови продукции („Спартак“, „Джо Петрозино“, „Фермата на чучулигите“, „Генерал Дела Ровере“), не иска да участва в гръмкия хор на възмутените и обобщаващите, че за нас, българите, не е останало нищо свято. „Навсякъде по света има идиоти, които се гаврят с ценни и стойностни неща. Навярно и в САЩ, когато излезе „Ейбрахам Линкълн – ловецът на вампири“, доста хора са били озадачени от този нелош филм, в който един от най-великите умове на страната е представен като каратист, трепещ вампири нощем“, коментира той. И настоява да не генерализираме, а да назоваваме конкретните майстори на постижения и гафове. Когато Григор Димитров стане шампион, това не значи, че всички българи сме шампиони. Когато той се спъне и изиграе някой мач смотано, това също не значи, че ние, българите, сме се провалили, защото „сме си такива“, дава пример актьорът, апелирайки за персонално отношение и отговорност във всички сфери – от фолка до политиката. Репликата „всички политици са маскари“ работи за политиците маскари и ги оправдава, твърди Жоро. Относно Вапцаров той отдавна е категоричен: може някои да го наричат агент на СССР или терорист, но за него гениалността в неговата поезия и то – не в родния контекст а в световен, е достатъчно основание да не го съдим за това какъв е бил извън белия лист. В сградата на парижката Сорбона са изписани фрази на творци от цял свят и единствените български са „Настане вечер, месец изгрее...“ („Хаджи Димитър“) на Ботев и Вапцаровото „Прощално“ – стихчето на чалга певицата, отбелязва не без горчив сарказъм той. Към пародията, не към оригинала. В „Ти помниш ли...“ на Мая Вапцарова – документален филм с игрални елементи, преди десетина години Георги Златарев влиза след като са го извикали на кастинг. „Имам високо чело, сключени вежди, леко съм отнесен като поет – защо пък не?!“, казва си актьорът, без да очаква кой знае какво. Вече е установил, че не е сред фаворитите, избирани за бг продукции, за разлика от чуждестранните снимачни екипи, които редовно разчитат на него не само защото владее няколко езика, но и заради разностранните му професионални дарби. Магьосникът на грима и перуките Димитър Коклин слага на главата му едно тупе, предназначено специално за актьорите, които се явяват за ролята на Вапцаров. Ефектът е поразителен. „Митко ме погледна и обяви: „Ми да си ходим по къщите вече,     Майо, виж го тоя!“ Дори и аз се изненадах, извадих си фотоапарата и се щракнах на огледалото“, не крие претендентът. Режисьорката е не по-малко впечатлена – усетила е у Златарев нещо неизразимо от духа на своя знаменит роднина и решението кой ще го въплъти на екрана е взето светкавично. Лесно ли е да изиграеш образ, заседнал от поколения в колективното съзнание на българите? „Чувствах се умрял от страх, особено като се има предвид, че това е персонаж, за когото страстите и до днес са на двата полюса“, откровен е актьорът. Освен всичко, дотогава той не е влизал в Гарнизонното стрелбището и заставайки пред оная релса, на която са връзвали и убивали хора заради политически възгледи чак до 1976 г., си дава сметка, че всяка дупка по нея е от куршум, преминал през нечие тяло... „Ето защо съм щастлив, че живея във времето, в което живеем в момента – фактът, че можеш да излезеш на площада и да си кажеш мнението, е свобода, за която огромна част от човечеството още си мечтае“, отсича Телецът Жоро с привичната си разпаленост по всевъзможни обществени въпроси. Много важен филм в кариерата на Георги Златарев е „Сивата зона“ на Тим Блейк Нелсън, режисьор и актьор, работил с братя Коен. В зората на новия век това е най-скъпата продукция, снимана у нас: в с. Житен „построяват“ целия концлагер Аушвиц с газовите камери и крематориумите, защото историята разказва за „зондеркомандосите“ - затворници, които срещу определени облаги вършат черната работа на нацистите по масовите убийства и разчистването на труповете. Жоро, който е завършил театралния колеж „Любен Гройс“, попива как се играе в киното от майстори като Харви Кайтел, Стив Бушеми, Дейвид Аркет, а режисьорът Тим толкова го харесва, че „разтяга“ ролята му в повече от 20 снимачни дни, вместо за 2-3, както е предвидено по сценарий. „Беше неописуемо, имахме зловещи сцени, всички живеехме в калта“, споделя българският актьор и добавя, че този филм донякъде е кодирал нетърпимостта му към национализма. „Аз съм патриот и точно затова не съм националист. Диаметрално противоположни неща са. Национализмът се захранва с омраза, с търсене на врагове, а патриотизмът – с любов и толерантност“, прецизира Златарев. В международните му участия през годините обаче най-много го е впечатлил един на пръв поглед изключително дребничък жест. Снимат на вила в Бояна епизоди от „Икона“ по Фредерик Форсайт, пада вечер и става хладно. В някакъв момент освобождават звездата на продукцията Патрик Суейзи за цигара пауза. Излизайки от площадката, американецът вижда, че българският му колега е по къс ръкав и му казва: „Чакай, сега ще ти донеса яке да се загърнеш, че тук ще умреш от студ...“. Икона! Сега Джорджо е на италианска вълна. Наскоро     за телевизия RAI с режисьор Рики Тоняци, син на митичния Уго Тоняци. Сценарият на „Обещаният живот“ (La vita promessa) чака отдавна и първоначално главната женска роля е била за София Лорен. Впоследствие обаче я получава Луиза Раниери – двойничката на Моника Белучи, известна от рекламата на студен чай („Antonio, fa caldo...). Ето с такива жени си партнира българинът на екрана... В своя театър репетира с Лилия Абаджиева комедията на унгареца Жолт Пожгай „Защото на мама така й харесва“, където пак го раздава италианец. Премиерните дати са 16 и 17 юни. Този уикенд пък е на фестивала Варненско лято с номинирания за „Аскеер“ спектакъл „12 гневни“. Предишната вечер има ангажимент в Габрово и оттам до морската столица ще отпраши с любимото си колело, с което е навъртял над 30 000 км. Рекордът му обаче е пробег от София до Бургас – близо 400 км за един ден. Така къса нервите на колегите си от трупата, които пътуват по турнета с автобус, а той върти педалите след тях...    ", "date": "2018.06.09", "title": "Георги Златарев – един Вапцаров, който не съди чалгата"}
{"url": "https://www.monitor.bg:443/bg/a/view/pisateljat-vasilij-dimov-obshtestvoto-pomni-samo-tova-koeto-mu-e-izgodno-102044", "text": "- Това съвсем не е важно. По-важно е те да изглеждат като реални. „Москва в понеделници“ е абсолютно художествен текст. Не само създаден с определен вкус, но и написан за читателя, който търси подобен вкус. Психологичните нюанси в него имат по-голямо значение от автобиографиите на героите и хронолoгията на събитията. В крайна сметка всичко на този свят е илюзорно. А всичко, намерено от читателя в книгата, е измислено. Героите на романа трябва да имат пълна свобода на действие и на самоизразяване и нямат право да потъват в стереотипното безличие и предубежденията. Иначе кой ще им повярва? Само при това условие „съдбата“ на образите ще бъде по-дълга от съдбата на техните прототипи. - Досега нямам еднозначен отговор. И все пак по-скоро да, отколкото не. Удивително е, но се оказа, че повечето от хората, които тогава най-горещо се радваха на смяната на режима, след свалянето на Стената не станаха по-щастливи. Въпреки че сред тях има и такива, които по-късно станаха реално богати. Значи, духовност все още съществува и се намира не на последно място. Независимо от това, че материалният фактор, уви, окончателно се застълби като официален критерий на качеството на земния живот. Особено ме впечатляват московски свещеници, каращи коли за по 100 000 евро. Или надути еврочиновници, разсъждаващи за борбата с корупцията. Плюс-минус е едно и също по целия свят. И аз мисля, че това едва ли ще се промени, преди да гръмне следващата глобална революция. В края на краищата махалото не може да не се върне в обратната посока. - Обществото така е устроено, че помни само това, което му е изгодно. Победителите не спират да маршируват по парадите, а пък загубилите не искат да признаят своите загуби. Всичко е пропаганда: и на Запад, и на Изток, и на Север, и на Юг. Хората не са братя. Никога не са били. И никога няма да станат. - За да се движим напред, наистина нямаме право да забравяме. Но при това да не се срамуваме да го признаваме. И не заради красивия лозунг, а заради оцеляването. Според мен не толкова за доброто трябва да се споменава, а преди всичко – за злото. Защото само ако не повтаряме грешките на своите предшественици, има шанс да продължим човешкия род. - За тях нищо не е свършвало. Те продължават да служат под крилата на новите си стопани. Външният образ може да се променя, същността – никога. - Не, моят егоизъм не ми позволява. Доверявам се повече на човешката психология или дори на физиологията, отколкото на една написана от група платени пропагандисти идеология. Европа отдавна се превърна в едно електорално блато. А партиите представляват по-скоро финансови проекти. Ако имаш пари за спонсорство, ще те чакат във всеки „отбор“. Това, разбира се, не означава, че аз лично нямам идеология. Напротив, имам, но тя е индивидуалистична и никак не е свързана с популизъм. Не понасям тълпата в какъвто и да е вид, дори и да изригва демократични лозунги. Защото тя повече декларира, отколкото има намерение да ги следва. И което е най-отвратително – винаги се ръководи от „пълководци“, скрити в сянка. - Според мен литературата винаги стои над морала. Затова й е позволено да прави с него всичко, каквото позволява писателската фантазия, дори и да не му обръща внимание. Защото литературата сама по себе си е морал. В нейния случай тя е интелектуален, а не идеологически продукт. Тя е индивидуална творба, а не събирателна, колективна, често променлива от властническите капризи. Да, авторът може да се изрази максимално лично, да сгреши, но това е негова лична грешка. Докато грешката на обществото често балансира на ръба на престъплението. Борбата на съветската система срещу дисидентите е ярък пример в историята на културата. Затова е логично, че най-големите таланти се проявяват именно в тоталитарното пространство. Където „моралът” играе роля преди всичко на насилствен инструмент. И все пак човек има право да чете това, което го влече. Случайни книги може и да има, но случайни читатели няма. Така че предпочитам да има „аморални“ книги в магазина, отколкото писатели в затвора. - Граница няма. Изкуството винаги е провокация. Срещу своето време. Срещу историята. Срещу събитията, които се случват покрай него. С една дума – срещу всичко. Щом не ти стигат сили за провокация във висш смисъл, тогава занимавай се с нещо друго. За съжаление банални четива по магазините – колкото искаш... - Едва ли… Вакханалия е дума, която отдавна се е преселила в политическия речник. И се използва от политиците изключително за техни амбициозни цели. - До края на годината се надявам да завърша нов роман, който „мъча” повече от 3 години. По принцип работя бавно. „Come on baby light my fire (Сибир)”. Това ще е названието в оригинал. Пак драматична човешка история. Пак интрига и провокации. И пак в моя любим стил – измислен реализъм. - Живейте... Мечтайте… Постигайте нови тайни... Хората не бива да воюват с химерите в себе си, за да не се унищожат като вид.   * Василий Димов е роден на 7 януари 1957 г. в Бесарабия, кръстен – в Грузия, любими градове – Москва и Берлин, закъсняло пристрастие – Пирин * Завършва журналистическия факултет на Московския държавен университет (1978) с дипломна работа в катедрата за литературна критика * Известен е с интелектуалния си роман „Алюзиите на св. Посекел“ (номинация за руски „Букър“, 1997). Немското издателство DuMont купува световните права на романа за 25 години и представя немския превод на Панаира на книгата във Франкфурт на Майн. * Автор е още на романите „Тбилисимо“, „Москва в понеделници“ (номинация за руски „Букър“, 2014), на сборника с повести „Профил в слепено огледало“ и др.  ", "date": "2018.06.09", "title": "Писателят Василий Димов: Обществото помни само това, което му е изгодно"}
{"url": "https://www.monitor.bg:443/bg/a/view/hoskop-za-9-15-uni-102060", "text": "Какво ви вещаят звездите през седмицата - вижте! 9-15.6.2018 Вашият хороскоп за 9-15 юни Не планирайте нови инициативи за съботния ден. Благоприятно за приключване на отдавна движени проекти. Сложете последния щрих на ремонта, а новите начинания отложете за понеделник. В неделя където и да отидете ще е голяма говорилня. Никой никого няма да слуша, а така няма да се усвоят и нужните знания и умения. Все пак срещите от 10-и ще помогнат да влезетге в перспективна среда и да станете част от екип, с който ще се печели. Луната напуска знака на Овена и навлиза в знака на екзалтацията си Телеца. За 11-и планирайте съвместни участия, творчески изяви и всичко, което може да ви рекламира и направи известни. Дори и да срещнете прегради по пътя си бързо ще ги преодолеете и ще продължите още по-ентусиазирани. На 12-и уредете срещи с брокер и сами участвайте в имотни сделки. Може да намерите жилището и терена, които отдавна търсите. Мислете делово и обезпечаващо. От 13-и Венера ще ви гледа в брилянтен аспект от знака на Лъва. Това положение дава шансове да блеснете пред гостите си с визия и притежания, с екстрите на новия си имот или с една нова връзка. Вечерта на 13-и е точното новолуние в Близнаци. Прекарайте този ден в планиране и проучване, не бързайте със старта на новите дейности и начинания. На 14-и ще се събудите с усещането коя ниша трябва да освободите и към коя да се насочите. 15-и ще е рисков и проблемен ден. Влюбените ще плачат. 9-и да е ден на пасивност и почивка, препоръчва се изолация. Пазете се от случайни контакти, срещи и запознанства. Всяка промяна в набелязаната програма ще носи болка, неудовлетворение и непредвидени разходи. Не се изкушавайте да тръгнете към нова връзка или посока, която не сте обсъдили семейно. Сутринта на 10-и Луната навлиза в Телец. До обед може да срещнете или да ви се обадят основни ваши спонсори. Нищо да не се разгласява, преди да е станало факт. Бъдете пестеливи в разговорите, не разводнявайте темата. Родените до 1 май може да имат неочаквани печалби. Тотото на живота ще работи за вас. Всичко, което предприемете в понеделник, ще носи късмет и ще помага да постигнете заветни цели. С лекота ще преодолявате препятствия, ще уреждате документи и ще вадите разрешителни. 12-и е денят за старт на нови начинания, за съвместни семейни и професионални проекти. Може да се уредите с жилище и терен на престижно място. От 13-и Венера ще ви гледа в пречупващ аспект от знака на Лъва. Денят е рисков и неблагоприятен. Не се препоръчва планирано секцио около 19 ч. Новолуние е. Енергията е на кота нула. Нищо важно да не се предприема. На 14-и е добре да се освети новата база, жилището или търговския обект, който ще отворите. Отварят се и огромни апетити. За 15-и не се препоръчва пасивност. Гонете си целта. Ако искате да си нямате неприятности в съботния ден, правете всичко без бързане. Слушайте вътрешния си глас, а не съветите на другите. Може да приключите успешно водените до момента преговори. Избягвайте пренапрежението. Не планирайте за неделя публични изяви и колективни инициативи. Желателно е да посетите капацитет в областта, в която ще се развивате или имате проблем. В този ден нищо не върви по правилата, особено ако се опитвате да прокарате нови такива. Понеделнишки ще направите скок към престижна професионална и социална позиция. Не се съмнявайте в себе си, ще има с какво да се похвалите. Участвайте в конкурси, вземете си изпитите. Добре е във вторник да се огледа, капарира или купи имот. Меркурий напуска вашия знак, действайте бързо. На 13-и е новолуние. Неблагоприятно за раждане със секцио около 19 ч. В този ден не играйте двойнствени игри. Даже и за една любовна игричка нямате сила. На 14-и ще намерите съюзник, делови и творчески партньор. Правете това, което ви идва отвътре. Яжте каквото ви се дояде, дори и да ви нарушава диетата. Не се отказвайте и от глътка любовно щастие. Ще ви хрумне чудесна идея. 15-и е ден на високите енергии. Гонете далечни цели. Ще овладеете ентусиазма на тълпата и ще накарате група хора да работят за личните ви каузи и интереси.   В събота не бързайте за нищо и за никъде, ако не искате да забравите нещо и да се връщате. Не позволявайте да ви разбалансират и предизвикват към нежелан избор. Постойте в тишина, обмислете живота си и изпълнете дадените обещания. В неделя посетете капацитет за правен съвет или здравна консултация. Добре е да намерите и учител за децата, предстоят изпити. На 11-и форсирайте без протакане важните проекти и начинания. Близо до вода ще получите вдъхновение и неочаквано откровение за бъдещите си начинания и лични връзки. На 12-и планетата на бизнесконтактите и комуникациите Меркурий навлиза в Рак и отваря възможност за нова търговска инициатива, за покупка на имот, за вложение в паралелен бизнес или уреждане на наемни отношения. Новолунието на 13-и ще покаже слабите места и пробойните, които трябва да се запушат, за да не губите сили, енергия и средства. На 14-и отворете ново заведение и стартирайте нов бизнес. Ще се събудите с ясното и точно чувство какво трябва да се направи, какво е благоприятно и полезно за вас и връзките ви. Следвайте гласа на интуицията и няма да сбъркате. Препоръчват се участия в публични изяви, търгове и конкурси. 15-и е ден на тежки конкурентни битки. Не отсъствайте от местата на личния си интерес, дори и някой да се обиди, че не му обръщате достатъчно внимание. 9-и е ден за прочистване от шлаката, за разчистване на сметки и обещаната работа. Ще се справите с поетите в миналото ангажименти, но ако поемете нови, ще настане объркване и в следващите дни доста ще се охарчите, вместо да спечелите. Родените в първата декада ще имат натоварени моменти в неделния ден. Ще се налага да играете в чужда игра и да се съобразявате с хора, които не се събразяват с вас. Може би точно хората, на които подавате ръка, ще ви подложат крак. В понеделник ще криволичите между своите амбиции и чуждите претенции. Добре е за пътуване и командировки, за срещи без посредници. Някъде по веригата от приятелски услуги може да се появи пробойна. В труден момент ще намерите неочакван изход и подход, ще привлечете неочакван приятел и благодетел. До 12-и на обед не участвайте в екстремни спортове, не правете облози и залози. Лесно спечелени пари лесно ще се загубят. Ще пострадат и приятелските ви вързки. На 13-и в деня на новолунието Венера навлиза във вашия знак, а вие навлизате в любовен период. Ще се появи дублиращ вариант точно там, където до момента нищо не се е предлагало или е имало само приятелство. Работата ви ще потръгне и любовта ще ви зарадва. На 14-и правете това, което усещате за правилно. Започнете нов бизнес, отворете офис,  заведение или търговски обект на 14-15-и. На 9-и много хора ще стигнат до финала на лични и приятелски връзки, на конкурси и състезания или на определена учебна програма. Неделният ден ще преобърне много положения и животи. На родените в първата декада може да донесе неочаквани пари, наследство или изгодно предложение дори в най-неангажиращия момент на веселие и празнуване. На 11-и късметът ще ви следва каквото и да направите, където и да отидите и каквото и да предприемете. Може да се наложи да криволичите между личните си желания и възможностите на момента, но със сигурност също като реката ще стигнете морето на големите си надежди. 11-12-и са може би най-силните ви, благодатни и благоприятни дни за месеца. Използвайте момента и не подминавате отворените врати и обятия по пътя си. От 12-и Меркурий ще ви гледа в хармоничен аспект, така че и бизнесът ви ще потръгне и парите вече ще са повече. Вечерта на 12-и може да попаднете на засада в чувствата, да разберете за изневери или да ви изловят в крачка. Новолунието на 13-и може да развали отношенията в дома. Дори и между най-близките ще се почувства определена студенина. Точно в тези дни не делете наследства и имоти. На 14-и може да стартирате нов бизнес и да влезете в нова пазарна ниша. 15-и е силен за работната ви програма, но семейните задължения страдат. Може да се наложат командировки и отсъствия. Тежък съботен ден за родените в третата декада. Не започвайте нови инициативи, нова връзка или работна програма. Този ден изисква концентрация над задачите, с които трябва да се приключи. Нищо друго няма особено значение, няма да получи и чаканата протекция. На 10-и се измъквате от клупа на нуждата и неудовлетворението. Може да очаквате покани, приятни моменти с приятели и някаква продобивка. Ще ви хрумнат идеи, от които ще се печели, а приятелите може да ви включат в съвместна инициатива. На 11-и е добре да сте близо до вода. Символ на деня е реката на големите ни надежди. Някой ще се похвали, че вече е стигнал морето. От 12-и Меркурий ще ви гледа в пречупващ аспект от знака на Рака. Семейните и  професионалните задачи ще са противопоставени. Трудно ще носите две дини под една мишница, а още по-трудно ще мислите за нещо трето, което в момента още прикривате. На 13-и е новолуние в хармоничния ви знак на Близнаците. Родителите ще помогнат, а може би в този ден ще се върнат в живота ви и каещите се грешници. 14-и е много благоприятен ден за старт на нов бизнес проект. Някой отваря своя магазин или офис, друг захваща нещо много по-сериозно, а трети се събужда с почти гениална идея, от която ще спечели. До вечерта шансовете постепенно отиват при друг. В петък пасивният човек ще претърпи поражение. Съботният ден носи заслужени награди за положените в миналото усилия. Постигате заветна цел, която ще ви постави на завет от бурите на живота. Благодарете за всичко, което получите. Още в неделя ще давате повече, ще подреждате живота и приятните моменти на близките и децата, а за вашите няма кой да се погрижи. Понеделнишки ще работите за чуждия интерес, но ако се постараете, във вторник и вашите интереси ще бъдат защитени, ще получите обещани пари и подкрепа и ще направите стабилизиращ ход. Това е на-добрият ден в този месец за придобиване на собственост и имот. Мислете и за бъдещето на децата, не изпускайте изгодните оферти. От 12-и Меркурий ще ви гледа в брилянтен аспект от знака на Рака. Чакайте попълнение в семейния бюджет и вероятност за спестяване на разходи поради нечие отсъствие. Едно птиче излита от гнездото и дано сте му дали правилната насока. 13-и е рисков и неблагоприятен ден. Тенденцията е всичко да се прави на тъмно. Ако говорим за любов е препоръчително, но ако говорим за работа, направо забравете. На 14-и ще се събудите с вярното усещане за полезното и вредното. Следвайте съветите на интуицията и няма да сбъркате. 15-и ще ви донесе много любов, поднесена в по-луксозна опаковка. Родените в третата декада ще изживеят вълнуващи, но и стресиращи мигове. 9-и позволява да оберете реколтата на дълъг период старание, страдание и лишения. Някой ще ожени децата, друг мисли за изпитите, а трети е на път да замине за чужбина. Приключвате мъчителен период от живота си и още в неделния ден ще почувствате и ще си осигурите някакъв особен лично ваш си комфорт. Може би някой ще ви поднесе и приятни изнанади. Очертават се печалби, които не сте чакали, и посещения, за които не сте и помисляли. Старайте се да не влизате в конфликти с близки и приятели. Приемайте всеки факт и всяка промяна, като нещо естествено. На 11-и преградите по пътя само ще ви амбицират и нахъсят за постигане на големи цели. Следвайте неотклонно поставените задачи и ще постигнете поне една победа. На 12-и предстои заземяване, уреждане с имот, с по-добра работа или бизнес позиция и с нещо, което ще ви направи по-защитени и конкурентоспособни. От 12-и Меркурий вече не ви гледа в опозиция, така че побързайте да стартирате след новолунието новия си бизнеспроект. На 13-и се пазете от въздействие и влияние. Не започвайте нищо ново и важно, ако не искате да се провалите и работите за чужд интерес. Още сутринта на 14-и ще ви хрумнат чудесни идеи. Денят е благоприятен за освещаване на новия ви търговски обект. В петък енергията ви достига високи нива, а вечерта нямате грешка и в любовта. Може да направите бебето. И не помисляйте да стартирате нещо ново или да предприемате стъпка към нова връзка в съботния ден. Той е даден за приключване, а не за започване. Родените в третата декада ще плащат за свои и чужди грешки, ще се изнервят и може да си докарат здравословен проблем. Но в неделя всеки старт ще е успешен, ще имате и неочаквана придобивка, възможности за печалба, от която ще „намажат” близките и децата. Навлизате в силен и успешен период до новолунието. На 11-и може да подпишете изгоден договор, а на 12-и да направите изгодна покупка и вложение. В тези два дни разпростирате личното си влияние и интереси на различни страни и постигате максималното в ситуацията, в която се намирате. Важното е да се спазва закона във всички сделки и начинания, с които се захващате. На 12-и пазете очите. Това е и ден за влюбване, за изживяване на нещо забранено и несподелено. На 13-и Венера навлиза в Лъв и придава бляскавост на връзките ни. Сега е моментът да се планират купони, чествания и тържества, на които да блеснете с цялото си великолепие. Помислете за нов тоалет и нова визия, но не забравяйте, че в деня на новолунието се активизират тъмните си. Тази вечер се приберете навреме. На 14-и някой може да отмъкне под носа ви изгодна сделка, а в петък и в любовта може да останете на сухо. Бъдете внимателни. Чакайте късмет, изгодни оферти и пари в брой в съботния ден. Парите може само да минат през ръцете ви и да отидат за нуждите на децата, но по един или друг начин ще си получите наградите за миналото старание и ще сте доволни от себе си. В неделя проблемите ще са повече за родените в първата декада, особено ако водят непримирими битки с роднини по имотни и наследствени въпроси. Един скандал ще ви се отрази доста негативно. Смирете се, за да ограничите загубите. И в понеделник в хороскопа ви действа кармичен звезден кръст. Работата ще върви, но парите ще отиват при друг. Всеки опит да мислите, действате и работите самостоятелно ще се ограничава и среща съпротивата на тези, които отдавна ви „доят и стрижат”. Важното за 12-и отложете за втората половина на деня, когато ще имате повече предимства и ще се измъкнете от нечие влияние. Капарирайте имот, уредете отдавна подготвена сделка. На 13-и сложете край на фалшивите връзки, гонете от съзнанието си натрапчивите мисли и мелодии. По различни начини и канали ще има опит да ви се въздейства, но над вас ще има и необяснима защита. Ще разкриете намеренията на конкурент. Измъкнете се бързо от заробващи връзки. На 14-и ще се събудите с чудесна идея и с усещането къде ви е място и при кого да живеете. В петък се натоварете максимално, ще имате ползи. На 9-и се пазете от случайни контакти и правете всичко внимателно, без бързане и напрежение. Важното ще се уреди, ще се радвате на комфорт и ще постигнете важна цел. 10-и е ден за печалби, за неочаквани поръчки и възможности да се изкарат лесни пари. Луната преминава през градусите на финансова екзалтация. Ще се срещат хора, които съвместно ще направят добри пари. Най-силните ви и печеливши дни ще бъдат 11-12-и, когато ще направите поне един важен ход, с който ще обзепечите бъдещето си и това на децата. 11-и се свързва с вашата родна стихия водата. Близо до вода ще ви хрумнат блестящи идеи, а предприетото в този ден ще тръгне като по вода. Активизирайте се максимално, действайте изпреварващо. От 12-и Меркурий ще ви гледа вече в хармоничен аспект, така че сделките ви ще излязат от фазата на зацикляне. Може да направите изгоден ход и инвестиция. На 12-и е добре да се купи или капарира имот. Вечерта ще срещате съпротива, а новолунието на 13-и ще ви подейства доста ограбващо и отслабващо енергийно. Пазете се от негативно влияние, обсебване и въздействие. На 14-и ще се събудите с важен знак накъде да тръгнете и с интуитивно усещане кое е полезно или вредно за вас. Направете промоция, осветете терена на новия си бизнес. В петък си прибирате „вересиите”, длъжници ви се издължават.", "date": "2018.06.09", "title": "Хороскоп за 9-15 юни"}
{"url": "https://www.monitor.bg:443/bg/a/view/rzbiha-mreja-ot-bg-prosjaci-v-tuluza-102069", "text": "Единайсет българи, които експлоатирали просяци, бяха задържани от полицията в Тулуза. Осемте мъже и трите жени, които движели мрежата, са на съд за трафик на хора от престъпна организация, пране на пари и експлоатиране на просяци. Разследването е започнало през май 2017 г. след жалба на българин, който искал да се измъкне от контрола на мрежата. Той бил нает в района на Плевен от една от петте ромски фамилии, които експлоатират просяци в Тулуза, с обещание за справедливо разпределение на печалбите. При пристигането му в Тулуза обаче документите му за самоличност били взети и той открил, че просяците в мрежата живеят в тежки условия и дори биват измъчвани, ако не донесат достатъчно пари. Върху един от просяците минала кола, друг бил вързан за дърво цяла нощ и бит с електрически кабел, трети бил многократно прободен с нож, а четвърти бил ранен с огнестрелно оръжие. Полицията е проследила парични потоци в размер на десетки хиляди евро към България и идентифицирали членовете на мрежата, която е структурирана около пет семейни клана. В Тулуза членовете на мрежата живеели дискретно, но в България водели охолен живот със скъпи коли и луксозни къщи. \"Кръстовищата, където хората просят, се класифицирали според стойността си. Подходящото кръстовище носи до 400 евро на ден\", обясни френският полицейски комисар Карим Филали. Освен 11-те задържани полицаите са отвели 31 мъже, една жена и едно седемгодишно дете, които били просяци от мрежата и ги поверили на социалните служби. \"Те са ужасени, на някои вече е било наредено да почнат пак да просят\", каза комисар Филали и добави, че всичките просяци поискали да се върнат в България.", "date": "2018.06.09", "title": "Разбиха мрежа от БГ просяци в Тулуза"}
{"url": "https://www.monitor.bg:443/bg/a/view/sofija-prajd-blokira-3-kilometra-ot-centyra-102061", "text": "Шествието „София Прайд“, което ще се проведе днес, се очаква да доведе до трикилометрова блокада в центъра на столицата. Сборният пункт на тазгодишния гей-парад е градинката пред Паметника на Съветската армия и ще се проведе под надслов „Различни хора, равни права“. Единадесетото издание на прайда ще започне в 17 часа, а входовете ще са откъм бул. “Цар Освободител”. Самото шествие ще тръгне в 18,45, като ще премине по „Цар Освободител“, през Софийския университет, нагоре по бул. „Васил Левски“, „Гурко“, „Раковски“ и „Дондуков“. От Столичната община обясниха за “Монитор“, че при необходимост Пътна полиция в участъците, през които ще премине шествието. Ще бъдат изградени буферни зони и няма да бъдат допускани хора, носещи забранени предмети или в нетрезво състояние. Пред Паметника на Съветската армия ще пеят Рут Колева, Иво Димчев и Михаела Филева. Там ще има и няколко зони за участниците. Гримьорна - за тези, които искат да се гримират за шествието, работилница, в която всеки ще може да си изработи плакат с посланието, което желае да предаде, и кабина за селфита. Тазгодишният прайд ще постави фокус върху темата за любовта – съкровената любов, споделената и несподелената любов, любовта като дълг, любовта към децата, любовта към родителите, любовта към самите нас, любовта, която плаши, и любовта, която ни дава сили, любовта, която законът зачита, и любовта, която остава извън закона. Гей парадът обаче която ще обсади централни столични улици в почивния ден. Междувременно ще се проведат три други прояви в подкрепа на семейството. По време на прайда зад Паметника на Съветската армия ще протече протест “Да спасим децата на България и българското семейство”. Митинг „Поход за семейството“ пък ще тръгне в 14 часа от бул. “Цар Освободител”, ще мине през пл. “Независимост”, “Витоша” и ще стигне до НДК. Партия „Възраждане“ пък организира концерт в подкрепа на семейните ценности от 17 часа пред НДК.", "date": "2018.06.09", "title": "„София Прайд“ блокира 3 километра от центъра"}
{"url": "https://www.monitor.bg:443/bg/a/view/liderite-na-g-7-napraviha-obshta-snimka-102068", "text": "Лидерите от Г-7 ще споделят информация помежду си и ще работят с интернет доставчици и социални медии за осуетяване на външна намеса в избори в страните им, се казва в проектодокумент на срещата на върха на групата в Канада, предаде Ройтерс.   Освен това САЩ, Канада, Япония, Франция, Германия, Великобритания и Италия ще осигурят прозрачност на финансирането на политическите си партии и на политическите реклами, особено в предизборни кампании. В текста изглежда се имат предвид твърденията на САЩ и някои страни от ЕС, че Русия се е намесвала в техни избори. Москва отрича да е правила това. \"Чуждестранни лица се опитват да подкопаят нашите демократични страни и институции, изборния ни процес, суверенитета ни и сигурността ни. Тези вредни, разнообразни и постоянно променящи се тактики са сериозна стратегическа заплаха, срещу която се ангажираме да се изправим заедно и да работим и с други правителства, които споделят нашите демократични ценности\", се казва в проекта на съвместния документ. По-рано лидерите на Групата на седемте най-развити индустриални страни позираха за \"семейна снимка\" в първия ден на срещата си на върха в град Ла Малбе в канадската провинция Квебек. Президентът Доналд Тръмп застана между германската канцлерка Ангела Меркел и канадския премиер Джъстин Трюдо за официалната снимка на Г-7. След това Тръмп си поговори с Меркел докато останалите лидери напускаха мястото с изглед към река Сен Лоран. Докато лидерите се събираха за снимката Тръмп си поговори с новия италиански премиер Джузепе Конте и с председателя на Европейската комисия Жан-Клод Юнкер. Срещата на върха се състои в обстановка на напрежения заради търговската политика на Тръмп и призива му Русия да бъде допусната обратно в елитната група нации, отбелязва АП.", "date": "2018.06.09", "title": "Лидерите на Г-7 заедно срещу руската пропаганда"}
