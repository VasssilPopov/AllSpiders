{"url": "https://www.monitor.bg/bg/a/view/shte-ni-mobilizirat-li-imobilajzerite-154587", "text": "У нас европейски практики трудно сработват. Не за друго, а защото не ни е в кръвта да спазваме дисциплина в начинанията си. Не можем да се сравняваме нито с шведите, нито с германците. Родеем се може би отчасти с испанците, но им държим ниво само около следобедната дрямка. Дано, но едва ли ще успеем да се впишем в мерките за намаляване на жертвите при катастрофи, особено такива, причинени от пияни шофьори. Последното предложение е да се въведат алкохолни имобилайзери. Да духнем, за да се запали колата. Лошото е, че българинът лесно разбира всички значения на думата „смукач“, а за разни имобилайзери не му се чува. Особено ясно ни е значението на думата в добавка с мезе. Умеем да смучем, не е тайна. Не е чудно тогава че масата от нашенците обясняват като ги спрат зад волана – не съм пил, изпил съм 200-300 грама ракия и други смешни оправдания, но докато смятаме, че четвърт литър алкохол не е пиене, няма как да ни стреснат разни модерни дрегери. А дори да ги въведат, българският шофьор ще му намери цаката. Ще го даде на късо, ще му измисли „помпа“ като при таксиметровите апарати, ще му хване чалъма. Даже ако трябва ще даде на някой трезвен десет лева, за да духне вместо него. И пак ще запали. Българинът не се плаши от техническия прогрес. Едва ли има и кой знае какъв резултат от множеството камери, които се закупиха. С елементарно пресветване от насрещно движещите се коли той намалява, а метри след това отново настъпва педала. И пак техническият прогрес го заобикаля. Така ще е и с евентуалното въвеждане на алкохолните имобилайзери. От тях ще има полза само този, които спечели обществената поръчка, защото ще ги изпише на тройно по-високи цени, ще раздели парите с някои висш държавен чиновник и ще си купи нова и по-бърза кола, а може и вила на топъл гръцки остров. И отново няма да стигнем прословутата „Визия нула“, която предвижда след 30 години да няма нито един загинал по пътищата у нас. По-вероятно е да станем първа военна сила в Европа, отколкото да спрем войната по пътищата. Техническият прогрес не е за нас. За справяне с войната по пътищата и хората, които казват на 300 грама „едно малко“ трябва да сме като евреите в пустинята от Египет към Ханаанската земя. Трябва и последният, който е карал, пил да си замине, за да се изкорени този манталитет. Защото това е манталитет, а не липса на контрол. Контрол има и „Пътна полиция“ влага много сили и техника в него. Само дето не изисква справка от Централния кредитен регистър за платени борчове към банките и бързите кредити. Така че проблемът не е в „Пътна полиция“. Проблемът е в семейното възпитание, в родителския пример и в министерството на образованието и науката. Проблемът не е в това, че сме в Европа или извън нея. И едва ли поредната стратегия, визия и наредба ще промени нещо у нас. Но нека, както се казва, да доживеем и да видим. Може пък алкохолните имобилайзери да ни мобилизират и да спрем да пием и да караме.", "date": "2019.01.14", "title": "Ще ни мобилизират ли имобилайзерите?"}
{"url": "https://www.monitor.bg/bg/a/view/ako-ni-hvanat-pili-zad-volana-duhame-na-dreger-za-da-zapalim-kolata-154586", "text": "Ако бъдем хванати с алкохол зад волана и ни санкционират по Закона за движение по пътищата, то ще трябва да духаме на дрегер, който само при нулеви резултати ще ни позволи да запалим автомобила, с който се движим. Това предвиждат от „Пътна полиция“ като се позовават на положителни практики от чужбина, научи „Монитор“. Устройствата се казват алкохолни имобилайзери и само при наличието на нулеви стойности на алкохолни пари в издишания въздух, ще позволяват на колата да потегли. Системата е разработена от Холандския институт за пътна безопасност. Експертите създали уреда по заръка на Европейския съвет по транспортна безопасност. Въвеждането му в повечето новопроизведени автомобили е залегнало и в програмата 2020-2030 на ЕС. Предвижда се това да се случи в цяла Европа, но първоначално да се оборудват автомобилите само на провинилите се водачи. Алкохолни имобилайзери трябва да бъдат инсталирани и на транспортните средства, които превозват опасни товари, училища и обществени автобуси и автопаркове на фирми и държавни организации. Залегнало е такива устройства да се сложат на хора „склонни към злоупотреба с алкохол“. За последните обаче това трябва да е доказано с медицински документи. В България се предвижда такива уреди да бъдат инсталирани тестово на 200 автомобила до 2020-а година. Във Франция обаче устройствата няма да са тестови, а вече са въведени със закон. Там до края на годината ще има 65 000 автобуса, които ще са оборудвани с алкохолните имобилайзери. Във Финландия рейсовете ще са 10 000. Европейският регламент е по-щадящ за шведите, за където са предвидени 100 000 уреда, но те ще се поставят единствено доброволно, без да е необходимо преди това шофьорът да е извършил нарушение, свързано с употребата на алкохол. В Белгия пък всеки джигит, качил се почерпен зад волана, ще се сдобива с алкохолния имобилайзер. Отново на базата на международния опит, който трябва да ползваме и у нас, се предвижда нарушителите, заловени с алкохол, да заплащат медицински прегледи. На тях трябва да се получи сертификат, че не са зависими от алкохола. От „Пътна полиция“ пък ще трябва да свалят данните от имобилайзера на всеки 6 седмици, като два месеца преди края на наказателната програма, предвидена в евентуална нова промяна в закона, данните от уреда ще се събират в досие, което ще се изпраща в КАТ. При данни за повече от три прекъснати захранвания, или иначе казано при три опита за запалване след употреба на алкохол, наказанието на водачите ще се увеличава. Подобни правила се предвиждат за Швеция, не е изключено обаче те да се въведат и у нас. В Германия готвените санкции са още по-сериозни. Там се предвижда до 5 години затвор ако провинил се водач опита да запали колата без имобилайзера или пък се опита да го демонтира. Шофьорските курсове да се увеличат от 31 на 50 часа. Това е заложила като мерки за справяне с катастрофите Държавно-обществената консултативна комисия по проблемите на безопасността на движението по пътищата. Предложението е поставено под точка 9. Експертите смятат, че с повишаването на уменията на младите водачи ще се намалят и инцидентите по шосетата. Това трябва да стане до 30 септември тази година със създаването на организация и актуализация на програмата за обучение на кандидатите за водачи на МПС. С тази задача са ангажирани основно Министерството на образованието и науката и Министерството на транспорта. Освен това от комисията са възложили задача на Министерството на регионалното развитие и благоустройството до по-малко от половин година да разработят програма за изграждане на съоръжения за намаляване на скоростта на входовете на населените места, през които преминават транзитно трасета от републиканската пътна мрежа. Това най-вероятно ще са контролни пунктове, както и поредица от легнали полицаи.", "date": "2019.01.14", "title": "Ако ни хванат пили зад волана: Духаме на дрегер, за да запалим колата"}
{"url": "https://www.monitor.bg:443/bg/a/view/iskat-postojanen-arest-za-napadatelja-na-voennite-kursanti-154580", "text": "Постоянна мярка за неотклонение „задържане под стража“ за 32-годишния Йордан Пенев ще поискат от казанлъшката районна прокуратура, жителят на котелското село Орлово беше арестуван след сигнал на телефон 112 за агресивно поведение на пътя и нанесени повреди по лек автомобил „Ауди 80“, в който пътували 4 курсанти и една курсантка от Националното военно училище във Велико Търново. В хода на  образуваното бързо досъдебно производство в прокуратурата събрали взаимно противоречащи си показания на курсантите и Пенев, който е криминално проявен. Според бъдещите офицери ромът е бил зад волана на засяклата колата им  „Опел Корса“, а задържаният пък твърдял, че е карала приятелката му, защото той нямал шофьорска книжка. При задържането на Пенев насред прохода Хаинбоаз му била взета проба за алкохол, все още не са изготвени лабораторните анализи, коментира районният прокурор на Казанлък Таня Димитрова. Тя обаче не знае дали такава проба е била взета от водача на аудито, 20-годишният сливналия Пламен А. За последно Йордан Пенев е бил зад решетките през 2012 година, когато е изтърпял 18 – месечна присъда за кражба. Криминално проявена била и спътницата му, 33-годишната М.Т., която е правоспособен шофьор. Ако бъде доказано в съда повдигнатото обвинение на Пенев го очакват до 5 години затвор.", "date": "2019.01.14", "title": "Искат постоянен арест за нападателя на военните курсанти"}
{"url": "https://www.monitor.bg:443/bg/a/view/osvobodiha-sreshtu-10-bona-biznesmena-izoral-dunite-na-smokinja-154583", "text": "Бургаският бизнесмен Иван Нончев напуска килията срещу гаранция от 10 000 лв., а багеристът Манол Пазвантов ще трябва да плати 2 бона, за да излезе от ареста. Третият замесен в аферата с дюните на къмпинг \"Смокиня\" - 18 годишният Васил Георгиев, е освободен и не е привлечен под наказателна отговорност, тъй като за него е доказано че само е присъствал, но не е участвал в престъплението, съобщиха от държавното обвинение. Тримата бяха арестувани в неделя, след като стана ясно, че са замесени в унищожаването на огромна пясъчна дюна на плажа на къмпинг \"Смокиня\". Според разследващи, 45-годишният бургазлия Иван Нончев е инициатор и поръчител на разораването. Той наел двамата багеристи и им платил 1000 лева, за да го отърват от досадното пясъчно образувание. Нончев имал каравана на плажа, а дюните закривали гледката му към морето, затова и решил набързо да си осигури перфектната морска панорама. Това са разказали двамата багеристи и други очевидци, които цяло лято слушали мрънкането на Нончев. Според свидетели бургазлията много пъти се заканвал публично, че ще премахне дюната. Той твърдял че е собственик не само на огромната каравана, в която прекарвал лятото, но и на пясъчния парцел под нея. Дюните на \"Смокиня\" са били заравнени в късния следобед в петък, а в събота от РИОСВ Бургас узнали за станалото и веднага пристигнали на проверка. Само ден по-късно полицията разкрила и задържала замесените. Нончев не се признава за виновен и отрича да е наемал багера, нито да е поръчал разораването на дюните. Багеристите обаче твърдят, че именно той е човекът, който им платил 1000 лева и им дал указания какво точно да направят. 24-годишният Манол, който с багера си е разорал защитената природна забележителност, пък се оправдал, че не знаел, че влиза в защитена територия. Питахме го няколко пъти дали това, което иска, е разрешено и той ни каза, че няма никакъв проблем\", твърди багеристът, който е от созополското село Равадиново и роднина на местния кмет. \"Не ги познавам тези двамата - за първи път ги виждам\", кълнял се бизнесменът Нончев, който живее в баровския комплекс на Бургас - \"Лазур\". Той е собственик на фирмата \"Тарс - Нончев Про \"ЕООД\" и се занимава с продажба на авточасти и автомонтажи. Съседите му твърдят обаче, че реално работи сам и си вади хляба като автомонтьор. Пак по техни думи, комшията им живял допреди няколко години на семейни начала с известна съдийка, но двамата се разделили завинаги. „Нончев не се признава за виновен. Не можем да приемем обяснения от типа: „Не знаех, че това е защитена територия”, казаха от държавното обвинение. Прокуратурата продължава да разследва случая и да събира нови доказателства. Твърде вероятно е да има и други замесени лица. Ще се проверява и дали концесионерът на плажа е знаел за случилото се.", "date": "2019.01.14", "title": "Освободиха срещу 10 бона бизнесмена, изорал дюните на \"Смокиня\""}
{"url": "https://www.monitor.bg:443/bg/a/view/stroitelnijat-ministyr-bsp-syzdava-falshivi-novini-za-hemus-154578", "text": "Строителният министър Петя Аврамова обвини опозицията в лицето на БСП, че създава фалшиви новини с  . Договорът за изграждането на 134 км от аутобана ще бъде предоставен на БСП до края на седмицата, обеща Аврамова. Контрактът е подписан на 20 декември 2017 година между Агенция \"Пътна инфраструктура\" и \"Автомагистрали\" ЕАД, след като парите са осигурени благодарение на правителството, допълни ресорният зам.-министър и предшественик на Аврамова Николай Нанков. Именно опозицията е \"виновна\" за изграждането на участъка от Боаза до Велико Търново от държавната компания, стана ясно от думите на Нанков, защото управляващите се вслушали в градивните критики на БСП относно прозрачността при строежите на пътища. По договора няма изплатени аванси и сключени рамкови договори, каза още Нанков. Относно обвиненията на БСП, че шефът на държавната \"Автомагистрали\" ЕАД Стоян Беличев има общо с Гинка Върбакова и управляваното от нея дружество \"Инерком\", Нанков обяви, че Беличев е бил съдружник във фирма на съпруга на Върбакова. \"Но това е било преди повече от 10 години, дяловете в общата фирма са отдавна продадени\", каза още Нанков. Според бившият министър строежът от държавната компания на аутобана, който се изгражда вече десетилетия, ще спести година и половина от сроковете. Останалите 90 км от \"Хемус\" ще бъда възложени за проектиране в кратки срокове, обеща Нанков. Аврамова не си е дала срок да избере нови членове на УС на АПИ, както и нов шеф на пътната агенция, след като премиерът Бойко Борисов ги уволни заради забавянето на въвеждането на електронната винетка. Министърът даже се пошегува, че в НПО-та и БСП има дълга скамейка с пътни експерти, от които може да си избере подходящи за постовете.", "date": "2019.01.14", "title": "Строителният министър: БСП създава фалшиви новини за \"Хемус\" "}
{"url": "https://www.monitor.bg:443/bg/a/view/arestuvanite-s-bonusi-ot-ktb-bili-muleta-na-cvetan-vasilev-154589", "text": "Четирима от петимата арестувани за пране на източените от КТБ милиони през „коледни бонуси“ са били мулета на укриващия се зад граница банкер Цветан Василев. Според данни на прокуратурата мъжете редовно пътували до Сърбия, където от години се крие мустакатият аферист. Най-доверените пионки на Василев - Васил Шуманов, Венцислав Тодоров, Иван Стойков, Красимир Зарев, както и финансовият директор на „Дунарит“ Никола Киров получиха обвинения за пране на пари от фалираната КТБ и в събота бяха оставени в ареста от Спецсъда. Според прокуратурата те са „изсветлили“ близо 2,5 млн. лв. отмъкнати от трезора през схема за получаване на фиктивни коледни бонуси още през 2013 г.. В същото време обаче четирима от тях редовно са пътували до Сърбия през последните години, като от държавното обвинение потвърдиха тази информация в съда чрез справка от Гранична полиция. Самият Василев се укрива в Белград от средата на 2014 г., когато банката рухна, след като беше буквално изтърбушена от банкера-беглец и кохортата му. Въпреки това той си е уредил редовен приток на средства, които текат към него от България. Милионите идват от три от т.нар. „златни кокошки“ - малкото реални бизнеси, купени с пари на КТБ. След фалита на трезора, с поредица от врътки Василев и пионките му обаче ги отмъкнаха под носа на държавата и сега ги ползва като личен банкомат. Това са „Дунарит“ и компанията, държаща редици финансирани от КТБ хотели - „Хелт енд Уелнес“. Втората беше заграбена от престъпната групичка чрез цесии, които са атакувани в съда от синдиците на КТБ. Върху „Дунарит“ пък мустакатият аферист сложи ръка през оръжейния търговец Емилиян Гебрев. Той се вписа като собственик на завода чрез фиктивна сделка, с която овладя компанията. „Гебрев и Василев са едно и също. Оръжейният търговец няма пари да купи „Дунарит“ на реалната му цена. Той е просто пионка на Василев, който продължава да работи в негова полза до ден днешен“, категорични са спецпрокурори. Те припомниха, че всъщност петимата задържани не са единствени от схемите на Василев, които са с обвинения за пране на пари. Преди месец по същия член под наказателна отговорност беше подведен един от адвокатите на банкера-беглец – Лазар Карадалиев, а през лятото на 2017 – Гербев, заедно с двама от борда на директорите на „Дунарит“. Сега с арестите и на последните брънки в тази схема за източване на военния завод към джобовете на Василев реално се спира притокът на свежи финанси към банкера-беглец. Именно това е и причината за воя на адвокатите на Цветан Василев, който залива гражданите на държавата от сутрин до мрак от телевизионния ефир и от медиите, финансирани от банкера-беглец. Поредното интервю по темата „Дунарит“ е от вчера в сайта на Агент „Академик“ на ДС Огнян Стефанов „Фрогнюз“. През страницата, която от години се изживява като PR агенция на спонсора си Василев, личният му адвокат Константин Симеонов разпространи поредната доза лъжи, целящи да внушат, че арестите били форма на натиск. Истинската причина за воя обаче е, че „мулетата“ на банкера-беглец, които физически са разкарвали до него източените милиони, сега са зад решетките. А това означава, че няма кой да му носи свежи пари. В интервюто си Симеонов, който вероятно е притеснен и за собствения си хонорар, стига дори до наглостта да прехвърля на гърба на държавата извършвания под ръководството на клиента му вторичен грабеж на КТБ. При това с мотива, че сега всички граждани на държавата ще плащат за фалирания трезор. Това наистина е така, но причината се крие във факта, че Василев продължава чрез свои подставени лица ползва за банкомат ограбените активи, вместо те да бъдат осребрени в полза на държавата. По този начин от джоба на всички ни ще дойде изплащането на заема, който държавата се наложи да тегли, за да обезщети ужилените от банкера-беглец вложители в КТБ. Същото се отнася дори за най-уязвимата прослойка – пенсионерите, чийто скок в пенсиите също се отлага постоянно заради отворената от КТБ дупка.", "date": "2019.01.14", "title": "Арестуваните с „бонуси“ от КТБ били мулета на Цветан Василев"}
{"url": "https://www.monitor.bg:443/bg/a/view/sinyt-na-josko-kostinbrodskija-na-syd-za-droga-154582", "text": "Иван - синът на потъналия в неизвестност Йосиф Йосифов – Йоско Костинбродския, отива на съд. Спецпрокуратурата е внесла в съда обвинителния акт срещу 18-те участници в групата за наркотици на Иван Йосифов, извършила приготовление за убийство на прокурори и полицаи, съобщиха от държавното обвинение. Те ще отговарят пред Темида за производство и разпространение на наркотици, рекет, побои и поръчкови убийства. Групата е била ръководена от Иван Йосифов и Петко Стоянов, участниците в нея бяха задържани на 27 юни 2018 г. при операция на ГДБОП и Специализираната прокуратура в София и Софийска област. Според събраните доказателства бандата била създадена в началото на януари 2018 г. от Иван Йосифов и Петко Стоянов. Двамата познавали всеки от участниците, както и опита им в разпространението на наркотици. Нарекли престъпното сдружение „Фирмата“, а като негова крайна цел определили завладяването на наркопазара в София. Това наложило към основната дейност да бъдат включени и силови действия: побоища, принуда, рекет, поръчкови убийства. Участниците разпространявани наркотични вещества от цялата позната гама - марихуана, амфетамин, кокаин, хероин и екстази. Част от тях произвеждала сами – амфетамини и марихуана. Ръководителите на групата контролирали снабдяването на групата с наркотици и прекурсори, както и собственото производство, определяли начините на разпространение, подбирали хората, които да бъдат вербувани като дилъри. Те решавали и кои лица да бъдат наказвани физически и как. Двамата нерядко участвали лично в разпространението на наркотици и в наказателни акции. Непосредствено след Йосифов и Стоянов в йерархията стоял Стефан Гевгелийски, макар участието му да се изчерпвало само с указания и поръчки. От създаването на групата до днес той изтърпява присъда в Софийския затвор. Бандата се снабдявала с големи количества наркотици - в килограми, в България, но и от чужбина, основно от Турция. Собственото производство било дислоцирано в родния град на Йосифов – Костинброд. Дилърите продавали 1 грам кокаин за 140 лева, 1 грам хероин за 100 лева, 1 грам марихуана за 15-20 лева, 1 грам амфетамин от 12 до 20 лв. според клиента и поръчаното количество. Наркотиците се предлагали под кодови наименования - марихуаната – като „долари“ или „коприва“, амфетамините - „алфа ромео“ „камък“, „сиренце“ или „ани“, кокаинът - „левове“, екстазито - „копчета“, „бонбони“ или „домино“, а хероинът – като „кафе“. Групата обичайно продавала по 1 кг марихуана и между половин и 1 килограм амфетамини дневно. Рекордът бил 10 000 таблетки екстази за денонощие. През май 2018 г. Гевгелийски възложил на Иван Йосифов и Петко Стоянов задачата да организират убийствата на двама прокурори от специализираните прокуратури и двама разследващи полицаи. Ръководителите на групата свикали среща с част от участниците, както и с други неустановени лица, на която били обсъдени начините на покушенията, на кои доверени лица може да се възложи изпълнението, какви оръжия да бъдат използвани. Йосифов и Стоянов дали указания на членове на групата да проследяват ежедневния маршрут на придвижване на поръчаните за убийство, да установяват ежедневните и обичайните им навици, както и местата, където живеят, които посещават, където обичайно паркират личните си автомобили. За тази цел били ангажирани и определени хора извън бандата. Предстои спецсъдът да насрочи разпоредително заседание по делото.", "date": "2019.01.14", "title": "Синът на Йоско Костинбродския на съд за дрога"}
{"url": "https://www.monitor.bg:443/bg/a/view/liob-naj-byrz-v-treti-etap-no-gubi-40-min-ot-povreda-154577", "text": "Себастиен Льоб с частно \"Пежо 3008\" спечели шестия етап на рали \"Дакар\" в Перу при автомобилистите. Деветкратният WRC шампион и втори на \"Дакар\" през 2017 г. беше най-бърз за трети път (и втори пореден) в 41-ото издание на състезанието, като мина за 3.39:21 ч. 317-те км скоростна отсечка от Арекипа до Сан Хуан де Маркона (и 521 км свръзки). Лидерът в генералното класиране Насър Ал-Атия с \"Тойота Хайлукс\" водеше с около 2 мин. 15-ина км преди финала, но обърка пътя и се загуби. Трети, на 6:56 мин. завърши защитаващия титлата си от миналия сезон Карлос Сайнц с \"Мини\". Ал-Атия, който има титли през 2011 и 2015 г., поведе с общо време 21.01:31 ч. с аванс от 37:43 мин. пред Льоб и 41:14 пред Стефан Петерханзел с \"Мини\", който заседна в дюна и загуби 15 минути. В 7-ия етап около Сан Хуан де Маркона (323 км скоростна отсечка) Льоб обаче го закъса още в началото. Той получи повреда в електрическата инсталация на 47-ия километър и на първата контрола на 50-ия мина с 40 мин. закъснение след Нани Рома с \"Мини\" и на 38 мин. от Ал-Атия. При мотоциклетистите най-бърз в 6-ия етап беше Пабло Кинтания (Чили) с \"Хускварна\" с време 3.50:47 ч. и оглави и генералното класиране, след предишния лидер Рики Брабек (САЩ) с \"Хонда\" завърши 6-и, на 7:30 мин. Защитаващият титлата си Матиас Валкнер (Ав) с КТМ остана трети в етапа и се движи 6-и в общото класиране на 10:46 мин. от лидера. Победителят от 2017 година Сам Съндърланд изостана с 22 минути след технически проблем на мотора си и остана 7-и в генералното класиране. След лошо падане само 33 км след началото на етапа отпадна най-добрият дебютант тази година - Лоренцо Сантолино с Sherco. Пилотът на Yamaha Адриен ван Беверен спря за кратко, за да му окаже помощ, а по-късно това време му бе приспаднато от организаторите. Сантолино получи болки във врата и беше откаран с хеликоптер в болница. При камионите шампионът за 2016 г. Жерар де Рой (Хол) с \"Ивеко\" записа първа етапна победа за сезона с 4.34:10 ч. Той изпревари само с 30 сек. Федерико Виягра (Арж) също с \"Ивеко\", а трети завърши Дмитрий Сотников (Рус) с КАМАЗ на 7:05 минути. Шампионът от последните две издания при камионите Едуард Николаев с КАМАЗ 4-и, на 8,46 мин., но остана на върха с 10:13 мин. аванс пред Сотников. Трети е Де Рой, на 1.50:03 ч. Третият екип на КАМАЗ Андрей Каргинов беше дисквалифициран след инцидент със зрител по време на петия етап. Едва 74% от участниците, които стартираха на \"Дакар\" 2019, продължават в състезанието през втората седмица – най-ниският процент от 2007 г. насам. Общо 28 състезатели се отказаха от тазгодишното само по време на петия етап. От 17-те жени, които започнаха, (което беше рекорд за рали маратона, откакто се провежда в Южна Америка), 8 продължават в състезанието. Най-напред се движи Лая Санц - 19-а в генералното при моторите. Камелия Липароти е 52-ра при автомобилите, а Анет Фишер – 16-а при бъгитата. Екипажите на 33 коли, бъгита и камиони се възползваха от нововъведението тази година и подновиха състезанието си от началото на втората седмица. Това е вторият им шанс да успеят да финишират в Лима на 17 януари, въпреки че веднъж трябваше да се откажат. Те ще имат свое собствено класиране и забрана да помагат на други състезатели с изключение на оказване на първа помощ. Сред тези състезатели е и пилотът на \"Мини\" Орландо Теранова, който претърпя катастрофа във втория етап на Дака. Още един екипаж, който получава втори шанс, е този на Жак Барон и неговият син и навигатор Лукас - първият участник на \"Дакар\" със синдром на Даун.", "date": "2019.01.14", "title": "Льоб най-бърз в трети етап, но губи 40 мин. от повреда"}
{"url": "https://www.monitor.bg:443/bg/a/view/ot-utre-globjavat-za-bez-e-vinetka-154575", "text": "От 15 януари водачите без винетка ще бъдат глобявани. Гратисният период, обявен от Агенция \"Пътна инфраструктура\" изтича, след като беше обявен в началото на годината заради несъвършенствата в електронната система. Ако бъдат засечени шофьори без нито хартиена, нито електронна винетка, мобилните екипи на АПИ и \"Пътна полиция\" ще глобяват нарушителите. От 6000 точки в страната може вече да бъдат закупени вече електронни винетки, похвали се на брифинг регионалният министър Петя Аврамова. Към системата от днес вече са добавени 190 бензиностанции на голяма верига. \"Предстои да предложим за обсъждане обхвата на тол системата и варианти на тол такси за товарните автомобили над 3,5 т“, обяви Аврамова. Припомняме, че изчисленията са изготвени от Световната банка, която е консултант по проекта. Вариантите ще бъдат обсъдени с браншовите организации на превозвачите. След като бъде постигнат консенсус, тарифата ще бъде изпратена за нотификация в Европейската комисия.", "date": "2019.01.14", "title": "Глобяват водачите без е-винетка от днес"}
{"url": "https://www.monitor.bg:443/bg/a/view/gerb-predstavja-kandidata-na-enp-manfred-veber-na-19-maj-v-sofija-154579", "text": "Водещият кандидат на ЕНП за председател на следващата Европейска комисия Манфред Вебер ще посети България на 19 май и ще бъде официално представен, съобщиха от пресцентъра на ГЕРБ. По този повод националният предизборен щаб на ГЕРБ е започнал и подготовката на централното събитие на партията от кампанията за европейските избори. Събитието ще се проведе в зала „Арена Армеец“ в София и на него освен Вебер, ще бъдат представени и кандидатите на ГЕРБ за членове на ЕП. Предизборният щаб на ГЕРБ е провел поредно заседание и е разгледал критериите за номиниране на евродепутати и процедурите за провеждане на номинационни общински събрания за предстоящия вот. Те ще бъдат предложени за утвърждаване на следващото заседание на Изпълнителната комисия на партията. След това те ще бъдат изпратени до областните предизборни щабове на партията в цялата страна и ще стартират номинационните събрания. Днес щабът е синхронизирал сроковете на кампанията в България с предизборния щаб на ЕНП. Цветанов пък е получил потвърждение от директора на кампанията на ЕНП за евровота и зам.-шеф на партията Дара Мърфи, че кандидатът на ЕНП Манфред Вебер ще посети България на 19 май.", "date": "2019.01.14", "title": "ГЕРБ представя кандидата на ЕНП за ЕК Манфред Вебер на 19 май в София"}
{"url": "https://www.monitor.bg:443/bg/a/view/sofi-marinova-smenja-dve-rokli-na-svatbata-si-prez-mart-154560", "text": "С пълна пара тече подготовката за големия ден на Софи Маринова и любимия й – Тодор Давидов-Гринго. Двамата ще чуят Менделсон напролет – на 24 март – крачка, която обмислят отдавна. разкри пред „Монитор“ изпълнителката на „Няма право на любов“. Младоженецът също вече е оборудван с костюм. Той е дело на модна къща „Агресия“. „И шаферките сме избрали вече. Мисис Баба Дони Василева ще е една от тях. Знаете, с нея сме големи приятелки и сме работили заедно, като тя написа песента, с която се явих на Евровизия. Дъщеря й също ще ми бъде шаферка, както и кметицата на Владая“, радостна е Маринова. Сватбата ще бъде голям празник и за сина й Лоренцо, категорична е ромската перла. „Със сигурност ще ни поздрави с някоя песен. Там сме се събрали все представители от шоубизнеса, ще си пеем и ще се забавляваме“, вълнува се тя. Въпреки това признава, че все още не позволява на наследника си да работи на пълни обороти. \"Нека сега се фокусира върху училището. Цял живот ще има да работи. Засега се радвам, че прави песни, взимам го на участия с мен. Започва да се отпуска, да се развива като певец. разказа ни още Маринова. След като постигна успех с „В атака“, „Парти мишената“ и „Инстаграм“, Лоренцо пък ще зарадва феновете си и с нов проект. Премиерата на песента е заложена за утре. Междувременно Софи и Гринго вече работят и за техен общ наследник. За желанието си да се сдобият с бебе те говорят отдавна. „Божа работа е това. Ако ни се случи, няма да го върнем“, намигна още Софи.", "date": "2019.01.14", "title": "Софи Маринова сменя две рокли на сватбата си през март"}
{"url": "https://www.monitor.bg:443/bg/a/view/orlando-blum-polja-42-na-snimachnija-set-154571", "text": "В работен режим – така Орландо Блум посрещна 42-ия си рожден ден. Звездата, който преди месеци засне The Outpost в България, пусна свой кадър от снимачната площадка навръх празника си, където компания по традиция му прави кученцето му Майти. Какво е заглавието на следващия му проект обаче така и не стана ясно. „Благодарен съм и от позиция на отминаващото време, наистина мога да почувствам, че възрастта е само число, което не ни определя. Да избираме умно – това повтарям едновременно на себе си и на сина си. Честит ни празник на мен и моя верен другар“, написа екранният карибски пират в социалните мрежи. С умилително съобщение по повод рождения му ден се разписа и половинката му – поп звездата Кейти Пери. „Честит 42-и рожден ден на най-милия и най-сладкия мъж, с когото съм имала шанс да прекарвам време“, гласи поздравът на изпълнителката на Roar. Двамата не спират да радват феновете си със закачливи постове в социалните мрежи. Според слухове, които датират още от края на миналата година пък двамата съвсем скоро ще се разходят до олтара. Влюбените обаче все още мълчат относно истинността на тези спекулации.", "date": "2019.01.14", "title": "Орландо Блум поля 42 на снимачния сет"}
{"url": "https://www.monitor.bg:443/bg/a/view/api-am-hemus-shte-se-stroi-na-6-chasti-do-2023-g-154562", "text": "На шест части ще бъде строено продължението на автомагистрала \"Хемус\" и ще достигне до Велико Търново през 2023 г., съобщиха от Агенция \"Пътна инфраструктура\" (АПИ). В края на декември 2018 г. между пътната агенция и \"Автомагистрали\" ЕАД е сключен договор за изграждането на 134 км от \"Хемус\" в участъка от пътен възел \"Боаза\" до пресичането с пътя Русе - Велико Търново. Той е на основание чл. 14, ал. 1, т. 6 от Закона за обществените поръчки, приложим за публични възложители, какъвто е АПИ. Стойността му е 1 124 880 000 лв. без ДДС и средствата са от републиканския бюджет. Цялата сума е в специална сметка в БНБ. Средствата от нея могат да бъдат използвани само за изпълнение на дейности по участъка от 134 км от АМ \"Хемус\". Към настоящия момент няма извършени плащания. Припомняме, че по-рано от  . От пътната агенция съобщават още, че ще предоставят договора за информация в Агенцията по обществени поръчки /АОП/ в законоустановения срок до един месец от сключването му. Преди неговото подписване в АПИ е постъпило положително становище от АОП. \"Автомагистрали\" ЕАД няма сключени договори с подизпълнители за строителство на възложените от АПИ 134,14 км на АМ \"Хемус\". Изграждането на отсечката е разделено на 6 участъка. Целта е тя да бъде готова до 2023 г.  Започва от Боаза, където ще приключва изграждащата се в момента отсечка, и ще е до пресичането с пътя Луковит - Угърчин, включително пътен възел \"Дерманци\". Връзката със съществуващата републиканска мрежа ще се осъществява чрез два пътни възела - п. в. \"Боаза\" и п. в. \"Дерманци\".  Той е от края на пътен възел \"Дерманци\" - при пресичане с пътя Луковит - Угърчин, до връзката с пътя Радювене - Катунец, включително пътен възел \"Каленик\".  Той ще започва от края на пътен възел \"Каленик\" при пресичането с пътя Радовене - Катунец до връзката с пътя Плевен - Ловеч, включително и п. в. \"Плевен\".  Той е от края на п. в. \"Плевен\" при пресичане с пътя Плевен - Ловеч до пътя Летница - Ловеч, включително пътен възел \"Летница\".  Той е от края на пътен възел \"Летница\" при пресичането с пътя Летница - Ловеч до пътя Бутово - Павликени, включително и пътния възел.  Започва от края на пътния възел на пътя Павликени - Левски до пътя Русе - Велико Търново, включително и пътния възел. Техническото проектиране на участъци 4, 5 и 6 ще бъде изпълнено през 2019 г. Целта е цялостното изграждане на АМ \"Хемус\" в участъка от Боаза до пресичането с пътя Русе - Велико Търново да приключи до 2023 г. За първи път Агенция \"Пътна инфраструктура\" възлага изпълнението на строително-монтажни работи на инфраструктурен проект на основание чл. 14, ал. 1, т. 6 от Закона за обществените поръчки, се изтъква в прессъобщението и се напомня, че МРРБ е едноличен собственик на 100 процента от капитала на \"Автомагистрали\" ЕАД и правата на държавата в дружеството се упражняват от министъра на регионалното развитие и благоустройството. АПИ е второстепенен разпоредител на бюджетни средства към министъра на регионалното развитие и благоустройството. В последните години \"Автомагистрали\" ЕАД е изпълнило редица обекти с висока обществена значимост като тунели, виадукти, мостове, асфалто-бетонови настилки на автомагистралите \"Хемус\", \"Тракия\", \"Люлин\", \"Струма\" и \"Марица\", изтъкват от АПИ. Общата дължина на автомагистрала \"Хемус\" от София до Варна е около 420 км. Изградени са участъците между София и Ябланица и от Белокопитово до Варна, които са близо 170 км. В момента със средства от републиканския бюджет се строят 26 км от автомагистралата - 9,3 км в отсечката между Ябланица и Боаза и 16,32 км от п. в. \"Буховци\" до п. в. \"Белокопитово\".", "date": "2019.01.14", "title": "АПИ: АМ \"Хемус\" ще се строи на 6 части до 2023 г."}
{"url": "https://www.monitor.bg:443/bg/a/view/goreshtinite-vludjavat-prilepite-karat-gi-da-napadat-hora-154584", "text": "Обитатели на региони северно от Сидни в Австралия са получили предупреждение да внимават за потенциални нападения от прилепи, тъй като големите горещини напрягат животните и ги подтикват да драскат и хапят, съобщи БТА, позовавайки се на ДПА. Здравните власти съобщават, че хората от Хънтър Вали и Ню Ингланд са станали обект на безпрецедентен брой нападения от страна на прилепи - седем само за две седмици. Установено е, че две от животните са носители на потенциално смъртоносен за човека вирус. Необичайно топлото време с температури, редовно надхвърлящи 40 градуса Целзий, влошава здравето на прилепите и прави ги дезориентирани, в резултат на което животните падат от дърветата или се заплитат в телеграфни жици. Хората, които се опитват да им помогнат, получават \"в отплата\" ухапвания или одрасквания. Фиона Макбърни от местна организация за защита на животните призовава хората да се обръщат към служителите й, когато попаднат на бедстващи прилепи. \"Нашите специалисти са имунизирани и обучени да се справят в подобни ситуации\", казва тя.", "date": "2019.01.14", "title": "Горещините влудяват прилепите, карат ги да нападат хора"}
{"url": "https://www.monitor.bg:443/bg/a/view/osydiha-uslovno-i-po-sporazumenie-cigani-bili-policaj-154568", "text": "Двама цигани-катунари, които биха полицай при масово меле през август получиха условни присъди от съда в Хасково. По ирония на съдбата адашите Васил Колев и Васил Георгиев получиха наказанията си в деня, в който ромите празнуват своята Нова година и е техен имен ден. През лятото при масов бой с други цигани в покрайнините на Хасково Колев нанесе лека телесна повреда на полицая Димитър Кючуков, а Георгиев заплаши негови колеги с насочена вила. След сключено споразумение побойникът получи максималната условна присъда от три години с петгодишен изпитателен срок. Георгиев е наказан с пробация за две години. Версията и на двама пред съда беше, че полицаите са ги нападнали, а те са се защитавали. Присъдите са окончателни и не подлежат на обжалване. Стотици роднини и приятели на двамата цигани се бяха събрали пред съда, докато течеше делото. Полицията не допусна нова безредица, причинена от буйстващите катунари.        ", "date": "2019.01.14", "title": "Осъдиха условно роми за побой над полицай   "}
{"url": "https://www.monitor.bg:443/bg/a/view/sharapova-ne-dade-gejm-na-kvalifikantka-154563", "text": "Мария Шарапова започна по впечатляващ начин участието си на Australian Open 2019, като не даде нито гейм на квалификантката Хариет Дерт (Вбр) и сложи край на надеждите й след 6:0, 6:0 след само 63 минути игра. За Дарт това беше първи мач в основната схема в Австралия, докато Шарапова играеше за 68-ми път на кортовете в Мелбърн, където през 2008 г. триумфира като шампионка. \"Минаха доста години, откакто спечелих трофея тук. Макар моят опонент да нямаше най-добрия ден, все пак трябваше да свърша работата си. Обичам това, което правя, обичам да се състезавам и да се предизвиквам. Младите идват, но все още не\", коментира Маша. Във втори кръг Шарапова ще се изправи срещу шведката Ребека Петерсон, а в трети кръг е възможен двубой срещу действащата шампионка Каролин Вожнячки. Датчанката постигна лесен успех над Алисън ван Уйтванк (Бел) с 6:3, 6:4. Нейна съперничка във втория кръг ще е шведката Йохана Ларсон, която елиминира Вера Лапко (Блрс) със 7:6(5), 3:0 и отказ на Лапко поради контузия. Англик Кербер (Гер) също продължава напред, след като се справи без особени проблеми с Полона Херцог (Слвн) с 6:2, 6:2. Най-високо поставената, коята напусна Мълбарн след първия си мач, бе 14-ата Юлия Гьоргес (Гер), която отстъпи пред американката Даниел Колинс след 6:2, 6:7(5), 4:6.", "date": "2019.01.14", "title": "Шарапова не даде гейм на квалификантка"}
{"url": "https://www.monitor.bg:443/bg/a/view/beroe-osydi-povedenieto-na-fenovete-si-154569", "text": "Ръководството на баскетболния „Берое“ излезе днес с официална позиция за скандалните събития на мача с „Левски Лукойл“, спечелен с 85:84. Клубът от Стара Загора призовава феновете да не допускат баскетболът да се футболизира, визирайки хулиганските прояви на своята публика в края на двубоя. 8 секунди преди последната сирена феновете на старозагорци започнаха да хвърлят предмети по терена и по играчите на гостите, а спортният директор на „сините“ Тодор Стойков извади тима за кратко, за да предпази баскетболистите. „Ние също бяхме и продължаваме да сме крайно недоволни от някои съдийски отсъждания в този и други мачове, както и от някои тъжни реалности в българския баскетбол. Но начинът да ги променим не е с хвърляне на бутилки по терена и негативно отношение към противника“, се казва в писмото на ръководството към феновете. За тази проява клубът ще бъде глобен сериозно от Дисциплинарно-административния съвет към федерацията. Така приходите от билети за двубоя ще отидат за плащане на санкцията, вместо за развитие на младите таланти на Стара Загора, негодуват още от „Берое“.", "date": "2019.01.14", "title": "„Берое“ осъди поведението на феновете си"}
{"url": "https://www.monitor.bg:443/bg/a/view/plovdiv-e-evtin-raj-za-digitalnite-nomadi-154561", "text": "Пловдив влиза в топ 5 на най-евтините квартири под наем в Европа. Класацията е направена от сайта entrepreneur.com и включва различни европейски градове, в които наемът на жилище не е толкова висок. Все повече хора днес избират да се превърнат в „дигитални номади“ като се затворят за външния свят. Терминът се отнася до всички служители, които, благодарение на новите технологии, могат да работят както от вкъщи, така и от всяка една точка на планетата, без това да възпрепятства производителността или бързината им. Затова обаче е важно мястото, което един номад си избере, да е евтино, тихо и спокойно, и най-важното – да създава чувство за уют. От сайта entrepreneur.com дават класация от 5 града в Европа, където наемите не са високи, а атмосферата е спокойна. Там едностаен апартамент ще струва 400 британски паунда или 500 американски долара. Вечеря пък може да се намери за 15 паунда, а само за 2 часа човек може да стигне до Берлин. Веднага след Познан са Истанбул и Барселона, където цените са в порядъка 400-1 000 паунда за месец, а придвижването с градски транспорт не е трудно. Сред плюсовете на Истанбул е и това, че той се намира между Европа и екзотична Азия. „Повечето хора знаят България единствено със София, но има още много да се види за балканската страна извън столицата“, пишат в сайта. Като предимство на града са изтъкнати добрата храна и бързата интернет връзка. На последна позиция е холандския Утрехт, където ще дадеш 1 200-1 600 паунда за месец, а нощният живот е гарантиран.", "date": "2019.01.14", "title": "Пловдив е евтин рай за \"дигиталните номади\" "}
{"url": "https://www.monitor.bg:443/bg/a/view/iznenada-za-fetishistite-v-sa-sht-zamenjat-pytnite-znaci-s-69-154565", "text": "В опит да попречи на фетишисти, които за забава крадат пътни знаци с номера като „69“ и „420“, министерството на транспорта във Вашингтон е намерило интересен и много лесен изход от ситуацията. Например, на един от пътищата в Източен Вашингтон табелката с \"69\" - номер, която както е известно напомня за популярна позиция по време на секс, е заменена със абсолютно същата, но на нея пише \"68,9\". По същия начин се подхожда към табелите с номер “420” (те често се крадат от феновете на марихуаната) – те се заменят със знаци с надпис “419,9” Сега зевзеците, които крадат табелите могат спокойно да продължат да го правят, но ще им се наложи да дописват на тях „+ 0,1“. Те също така не бива да забравят, че кражбата на пътни знаци може да им струва до 90 дни затвор или глоба от 1000 долара, според преценка на полицейските служители. Разходите за подмяна на знаците, чиято цена може да достигне 1000 долара всеки - се поемат от данъкоплатците, припомнят местните влести, което отклонява пари и персонал от други проекти, като запълване на дупки и други ремонти.", "date": "2019.01.14", "title": "Изненада за фетишистите в САЩ - заменят пътните знаци с №\"69\""}
{"url": "https://www.monitor.bg:443/bg/a/view/gripna-epidemija-v-3-oblasti-razpuskat-uchenicite-v-burgas-i-stara-zagora-154567", "text": "Грипна епидемия бе обявена в понеделник заради върлуващите щамове „Пукет“ и „Калифорния“ в две области-Бургас и Силистра, а от вторник към тях ще се присъединят и Шумен и Стара Загора. Грипната епидемия разпусна във ваканция бургаските ученици. Решението бе взето на заседание на Областния епидемиологичен щаб. Грипната епидемия е обявена за цялата област, а учениците получиха 4 дни ваканция. Те няма да ходят на училище от 15 до 18 януари включително. В петък областният щаб ще заседава отново и ще прецени дали има нужда от удължаване на ваканцията. Анализът на данните от училища и болници към момента показва, че през последната седмица броят на болните с остри респираторни заболявания рязко се е повишил. Изследванията на произволни проби са установили, че 5 от 6 пациенти страдат от различни грипни вируси. Най-голям е броят на заболелите ученици до 14-годишна възраст. Според последните данни на образователния инспекторат над 15 на сто от учениците отсъстват от учебни занятия заради заразата. Грипът протича с висока температура и последващи усложнения, сред които тежки бронхити и бронхопневмонии, съобщиха медици. Заради грипната епидемия в региона се ограничават свижданията в болниците и плановите операции, а също и женските консултации. Детските ясли и градините засега остават отворени, но при засилен филтър към малчуганите. Всички планирани събития до края на седмицата, които са с голяма посещаемост ще бъдат отменени. Обявяването на грипната ваканция се очакваше, след като още в първата седмица на новата година стана ясно, че тежък грип върлува по морето. Миналия петък от РЗИ обявиха, че болните за седем дни са 370 души, а последните данни от показаха че заразените с грип са нараснали до 451 души. Грипна епидемия бе обявена в понеделник и в Силистра, след като бе отчетена заболеваемост от 329 на 10 000 души. За мярката съобщи директорът на Регионалната здравна инспекция в крайдунавския град д-р Теодора Начева. Тя уточни, че учебните занятия не се спират, но ще се следи заболеваемостта във всяко едно от школата в областта. Обикновено грипна ваканция се обявява, когато над 30 на сто от учениците са с грип или остри респираторни забоявания. От вторник в Силистренско също се спират женските консултации, профилактичните прегледи и консултации на деца и възрастни. В болниците се ограничават плановите операции, въвежда се и строг пропускателен режим. Ограничават се масовите прояви на деца и ученици. Във връзка с регистрираната висока заболеваемост през последната седмица 264,84 на 10 000 души, както и резултатите на изследваните проби на болни лица с остри респираторни заболявания (ОРЗ), които показват наличие на циркулация на грипен щам А H3N2, РЗИ-Стара Загора също обяви грипна епидемия за областта, считано от вторник 15 януари. Засегнати от щама са всички възрастови групи. С оглед прекъсване на епидемичната верига в условията на грипна епидемия и ограничаване на заболеваемостта от ОРЗ и грип сред учениците, РЗИ-Стара Загора ще предлoжи на РУО на МОН прекратяване на учебните занятия в областта за периода 16-18 януари, като същото се отнася и за тези в Шумен. Препоръчва се на лечебните заведения за болнична помощ да преустановят свижданията, на лечебните заведения за извънболнична помощ-медицинските, на диагностично-консултативни центрове и центровете за спешна медицинска помощ да разкрият при възможност грипни кабинети, да преустановят работата на женските и детски консултации, да преустановяват провеждането на плановите профилактични имунизации и реимунизации, да спрат профилактичната дейност. С цел недопускане на усложнения на случаите на грип, от РЗИ напомнят на всички лечебни заведения, че е важно своевременното започване на лечение с антивирусни препарати. РЗИ препоръчва също така на хората ограничаване на социалните контакти и избягване на събирането на много хора в затворени пространства, болните с висока температура и други признаци на грип да не провеждат самолечение, при наличие на симптоми за грип да посещават личните си лекари и да не ходят болни на работа. Спазването на препоръките е въпрос на лична отговорност към себе си и към другите, тъй като най-добрата предпазна мярка е ограничаване на контактите с болни хора. Това е от особено значение за тези с хронични заболявания, бременни жени и деца, подчертават от РЗИ-Стара Загора. Информацията, която изтече за два смъртни случая след усложнения от грип, в Пловдив, не е вярна, съобщи междувременно д-р Моника Троянчева от РЗИ-Пловдив след запитване на Агенция \"Монитор\". Тя уточни, че в РЗИ няма данни за подобни случаи. По думите й обстановката в града и региона е сравнително спокойна на фона на останалите области в страната. Заболелите от грип в Пловдив са 96 на 10 000 души при 147 на 10 000 за страната.", "date": "2019.01.14", "title": "Грипна епидемия в 4 области, разпускат учениците в Бургас, Шумен и Стара Загора (ОБНОВЕНА)"}
{"url": "https://www.monitor.bg:443/bg/a/view/poli-genova-ne-e-izbrala-ime-za-bebeto-154564", "text": "Поп звездата Поли Генова още не знае как ще кръсти първата си рожба. Певицата иска синът й да носи име, което звучи добре на всички езици. Това разказа самата тя пред bTV. „Тъй като фамилията няма да бъде българска, нямаме все още име. Трябва да се съобразим с това. категорична е тя. Изпълнителката на If Love Was A Crime сподели още, че бременността й е била изненада за нея и бъдещия татко, който е холандец. Двамата се запознават преди 2 години на наградите на БГ Радио в Благоевград. Любимият на чаровната блондинка не знае български, но иска скоро да го научи. Иска да комуникира със семейството ми по-лесно, да разбира, когато попада в български компании. Това му е най-трудното - когато сме с приятели и ние си разказваме истории един през друг. След това той трябва да изчака, за да може да му преведа цялата информация. Но има желание, което е много приятно.\", допълни Поли. Припомняме, че Генова ще гушне рожбата си през пролетта.", "date": "2019.01.14", "title": "Поли Генова не е избрала име за бебето"}
{"url": "https://www.monitor.bg:443/bg/a/view/kysmetlija-pribira-82-702-leva-igrata-6-ot-42-154551", "text": "Късметлия, избрал играта \"6 от 42\" ще прибере рекордната печалба от тираж №4 на БСТ. Той е уцелил 2 петици по 6219,90 лв., 6 четворки по 42,60 и 2 тройки по 3,40, от което се събират 12 702,20 лв. След това неговият фиш е избран за носител на наградата от 70 000 лв. за \"Втори шанс\" или \"Пари плюс\". Направил е своя удар със залог за 7 числа пълно комбиниране (ПК) в 1 зона, 3 зони обикновено попълване и 6 позиции за \"Тото Джокер\" за 11,50 лв. Струвало си е! От \"Втори шанс\" за \"6 от 49\" пък леката кола \"Форд ЕкоСпорт\" е за номера на фиш с 3+4 комбинации за 3,80 лв., пуснат в София. Играч, пуснал 9 числа ПК за 84 лв. пък спечели 13 368,20 лева от 4 петици по 2865,80 лв., 30 четворки по 57,90 и 40 тройки по 3 лв. Третата по големина сума е пък в \"5 от 35\" - 9056,60 лева. Тя е от петица за 8544,20 лв., 5 четворки по 100,90, уцелени от фиш с 6 числа ПК в 2 зони, 2 зони обикновено попълване и 1 комбинация за \"джокера\" за 10 лв. Джакпотът в \"6 от 49\" скочи с нови 124 380,25 лв. и достигна 6 944 561,26 лв. очаква се до тираж №5 той да порасне с поне още 120 000. Във всички джакпоти - за \"6 от 49\", за \"6 от 42\", \"5/50 - 1/12 Зодиак\" и \"Рожден ден\" се събират над 10 872 000 лева. Тото печалби Тираж №4  Числа - (2, 4, 15, 25, 42, 44); 6 - няма, 5 - 12 по 2865,80 лв., 4 - по 57,90 лв., 3 - по 4,20 лв.; ДЖАКПОТ: 6 994 561,26 лв.  Числа - (4, 20, 25, 27, 28, 40); 6 - няма, 5 - 2 по 6219,90 лв., 4 - по 42,60 лв., 3 - по 3,40 лв.; ДЖАКПОТ: 738 001,97 лв  I теглене - (6, 11, 12, 32, 35); 5 - няма, 4 - по 227,90 лв., 3 - по 7,90 лв.; II теглене - (1, 6, 17, 27, 34); 5 - 3 по 8544,20 лв., 4 - по 100,90 лв., 3 - по 5,30 лв. : Числа - (15, 24, 32, 35, 46); Зодия 6 - Дева; 5+1 - няма, 5 - няма, 4+1 - няма, 4 - 3 по 500,00 лв., 3+1 - 13 по 100,00 лв., 3 - по 5,00 лв., 2+1 - по 5,00 лв., 1+1 по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (3, 5, 9); Цифри – (3, 3, 3); 3 - 2 по 14 978,40 лв., 2 - 761 по 39,40 лв.; ДЖАКПОТ: 0,00 лв.  Година 32, месец 02, дата 22, ден 6; I група - няма, II - няма, III - 1 от 396,70 лв., IV - няма, V - няма, VI - 2 по 99,20 лв., VII - 3 по 82,70 лв., VIII - 5 по 39,70 лв., IX - 38 по 7,80 лв., X - по 3,70 лв., XI - по 7,60 лв., XII - по 2,30 лв., XIII - по 2,00 лв., XIV - по 1,40 лв., XV - по 1,10 лв.; ДЖАКПОТ: 19 174,11 лв.          \"6 от 49\"                621572826              София", "date": "2019.01.14", "title": "Късметлия прибира 82 702 лева играта \"6 от 42\""}
{"url": "https://www.monitor.bg:443/bg/a/view/trymp-se-jadosa-ne-sym-rabotil-za-rusija-154572", "text": "Президентът на САЩ Доналд Тръмп отхвърли твърденията, че е работил за руското правителство, информират \"Ройтерс\" и АФП. Той нападна журналисти, че повдигат въпроси за връзките му с Владимир Путин и ги определи като \"голяма и тлъста измама\". \"Никога не съм работил за Русия\", каза той пред журналисти преди да отлети за Ню Орлиънс, където ще говори на събитие. Тръмп коментира, че медиите създават \"гняв и разединение\" сред американските граждани. Президентът им препоръчва известно време да не работят за да се поуспокоят, вместо да публикуват новини, които според него са неверни и лъжа. \"Лъжливите новини стават все по-нечестни всеки ден. Удивително е да гледам някои хора ме покриват и огромният успех на тази администрация, наистина са полудели! Техните фалшиви репортажи създават гняв и разединение. Вземете си две седмици почивка и се върнете отпочинали. Пуспокойте се\", пише Тръмп.", "date": "2019.01.14", "title": "Тръмп се ядоса: Не съм работил за Русия "}
{"url": "https://www.monitor.bg:443/bg/a/view/bsp-poiska-dogovora-za-hemus-ot-api-donchev-moje-i-stroej-bez-tyrg-154550", "text": "Опозиция и управляващи влезнаха в задочен спор за магистрала „Хемус“. Депутати от БСП внесоха в АПИ искане да получат договора за строеж на отсечка от аутобана между АПИ и и държавното дружество \"Автомагистрали\".  Социалистите се съмняват в прозрачността при определяне на фирмата, както и това че пътната агенция е възложила строителството без конкурс. По думите на соцдепутатът Елена Йончева държавната фирма \"Автомагистрали\" няма капацитет за изграждането на \"Хемус\", като попита дали изпълнителният директор Стоян Беличев е бивш съдружник с Гинка Върбакова, която иска да купи ЧЕЗ. Само преди дни лидерът на БСП Корнелия Нинива спомена имената на пет строителни фирми, които вече имали сключени споразумения с „Автомагистрали“. Именно затова БСП имат намерение да сезират ЕК за отпускане на неправомерна държавна помощ. На свой ред вицепремиерът Томислав Дончев отрече критиките и обясни, че няма държавна помощ. По думите му има текст както в закона за обществените поръчки, така и в самия договор за „Хемус“, който позволява строеж без търг. По думите му, ако едно дружество е 100% собственост на възложителя, тогава може да не се прилага пълната процедура по реда на закона за обществените поръчки. \"Това също е режим в самия закон и няма държавни помощи“, коментира той. По-рано през деня от АПИ разясниха, че договора с \"Автомагистрали\" е сключен в края на декември и става дума за 134 км от магистрала \"Хемус\" в отсечката от пътен възел \"Боаза\" до пресичането с път Русе-Велико Търново. Изграждането е разделено на 6 участъка и целта е да бъдат готови до 2023 г. Стойността е за 1,25 млн. лв. без ДДС, а сумата се намира в специална сметка на БНБ, като към момента не са извършвани плащания и няма сключени договори с подизпълнители за строителство.", "date": "2019.01.14", "title": "БСП поиска договора за „Хемус“ от АПИ, Дончев: Може и строеж без търг"}
{"url": "https://www.monitor.bg:443/bg/a/view/napadateljat-na-kursantite-gi-presledval-nad-30-km-154553", "text": "Нападателят на курсантите от Националния военен университет ги е преследвал над 30 км с колата си преди да ги засече и нападне с брадвата. Екшънът се разиграл в неделя около 19,00 ч. на пътя Сливен – Гурково. Петимата възпитаници на НВУ, четирима курсанти и една студентка, пътували с лек автомобил „Ауди”, който внезапно бил засечен на тътя от друг автомобил „Опел”. След като младежите били принудени да спрат, двама от тях слезли да разберат какво става. В този момент забелязали, че срещу тях се приближава мъж, размахващ брадва, който им крещял на нещо на неразбираем за тях език. За да не бъдат ранени, младежите бързо се върнали обратно в колата, но в този момент непознатият замахнал с брадвата и я стоварил два пъти върху предното скълко на аудито и по капака. Шофьорът на аудито дал газ и автомобилът отпрашил по пътя, като оставил въоръженият назад. Веднага след като се отдалечили от опасността, младежите подали сигнал на тел. 112. а след това спрели в полицейския участък в град Гурково, където подали жалба и разказали за случилото се премеждие. Началникът на Националния военен университет, бриг. ген. Пламен Богданов предаде разказа за случилото се така, както го е научил от своите курсанти. Те му разказали, че преди да бъдат нападнати, няколко пъти въпросното возило ги изпреварвало на пътя, като някак странно лъкатушело. Накрая след като заради ограничение, те били принудени да намалят скоростта, шофьорът на „опела” ги засякъл и принудил да спрат. А след това ги и нападнал. След подадения сигнал казанлъшките полицаи установили и задържали нарушителя. Той се казва Йордан Пенев, циганин с над 20 криминалистически регистрации, главно за кражби с взлом, хулигански прояви, нападение с нанасяне на телесна повреда и възпрепятстване на органите на властта. Има и няколко присъди. Според непотвърдена информация, срещу въпросното лице се водят разследвания за още 11 престъпления, за които предстои да му бъдет повдигнати обвинения и да бъде изправен пред съда.", "date": "2019.01.14", "title": "Нападателят на курсантите ги преследвал над 30 км"}
{"url": "https://www.monitor.bg:443/bg/a/view/oshte-14-500-mladi-hora-shte-opoznajat-bezplatno-evropa-154555", "text": "Повече от 14 500 младежи на 18-годишна възраст ще получат карта за пътуване DiscoverEU. Във втория кръг на инициативата на Европейската комисия бяха получени кандидатури от близо 80 000 млади хора от всички държави — членки на ЕС. Въз основа на критериите за предоставяне на картата за пътуване и при спазване на квотата, определена за всяка държава — членка на ЕС, бяха избрани 14 536 млади европейци. Те ще могат да пътуват самостоятелно или в група от максимум 5 души между 15 април и 31 октомври 2019 г. за период до 30 дни. Мнозинството от тях ще се придвижват с влак, като в извънредни случаи ще използват други видове транспорт. Освен картата за пътуване младежите ще получат напътствия преди отпътуването и ще могат да установят връзка помежду си чрез социалните мрежи. Те ще бъдат информирани и за специалните възможности, от които могат да се възползват, например намаления на цените на билетите за музеи или културни обекти, участие в образователни дейности или мероприятия за добре дошли, организирани от жителите на местата, които посещават.", "date": "2019.01.14", "title": "Още 14 500 млади хора ще опознаят безплатно Европа"}
{"url": "https://www.monitor.bg:443/bg/a/view/konstantin-velichkov-se-napuka-opravjat-go-pri-hubavo-vreme-154552", "text": "Първото споделено трасе за автобуси и трамваи в София по бул. \"Константин Величков\", което бе асфалтирано през есента на миналата година, е деформирано. Това стана ясно от снимки на организацията „Спаси София“ публикувани във Фейсбук. На тях се вижда, че в участъка между булевардите „Гешов“ и „Стамболийски“ пътната настилка е напукана. От Столичната община заявиха пред „Монитор“, че обекта не е приет и платен. От „Московска“ 33 са запознати с проблема и има техническо решение за отстраняването му, но ремонтни дейности ще могат да започнат при по-хубаво време. Изграждането на споделеното трасе започна през лятото на миналата година. В района бяха монтирани спирки, а самото трасе с релси е със специални бетонови ограничения. Нововъведението бе с цел съкращаване времето на пътуване и приоритизиране на градския транспорт. Подобни трасета е възможно да бъдат обособени и по булевардите „Възкресение“ и „Мадрид“.", "date": "2019.01.14", "title": "„Константин Величков“ се напука, оправят го при хубаво време"}
{"url": "https://www.monitor.bg:443/bg/a/view/5-dni-avarija-na-parnoto-zaliva-s-para-cjal-vhod-v-sofija-154559", "text": "От 5 дни аварирал топлопровод на столичната топлофикация залива с пара цял вход в столичния комплекс „Слатина“, научи „Монитор“. След първото повикване екипът на аварийната служба не е разбрал къде е повредата. В четвъртък разкопават улицата и правят проход към мазетата на входа, като по този начин цялата пара от авариралия участък започва да влиза там. След това по водопроводните щрангове тя се разпространява не само в жилищата на хората, но и по стълбищата на осеметажната панелка. От образувалия се конденз във входната клетка вече не работят домофоните. Има опасност от конденза да излязат от строя и електромерите на входа или други части от електроинсталацията на блока, което крие рискове и за безопасността на обитателите му. В жилище на партера вече се е надигнал паркетът, а банята им се е превърнала в сауна. Районният техник обяснил на живущите, че уредът за определяне на мястото на пробива не бил в бригадата дошла след сигнала за аварията. От пресцентъра на „Топлофикация-София“, казаха за „Монитор“, че не са спрели топлоподаването, защото 16 сгради около авариралия участък ще останат без парно и топла вода. Тепърва ще се търси очно място на пробива и се ремонтира засегнатият участък.", "date": "2019.01.14", "title": "5 дни авария на парното залива с пара цял вход в София"}
{"url": "https://www.monitor.bg:443/bg/a/view/sindikat-iska-1500-lv-chisto-minimalna-uchitelska-zaplata-154556", "text": "Чистото трудово възнаграждение на педагозите да бъде поне 1500 лв. Това е една от мерките, които предлагат от Синдикат „Образование“ към КТ „Подкрепа, за да стане привлекателна учителската професия за младите. Те посочват резултатите от изследване относно желанието им да се включат в образователната система и причините, които ги спират. Според него младите част от тях са стресиращата среда в класната стая, голямата натовареност, наднормените часове, които не се заплащат, липсата на ангажираност от страна на родителите, агресията над педагозите. В анкетата 97,3% от работещите учители са посочили, че няма облекчаване на безмерната бумащина в образователните институции, обясняват от Синдиката. Освен увеличение на заплата, те предлагат годишната учителска заетост да бъде не повече от 500 часа годишно плюс 36 за часа за консултации. Друга идея е класните ръководители да получат поне 100 лв. допълнително месечно възнаграждение. Във връзка със случаите на агресия сред предложенията е и създаването на закон за защита на учителя. От Синдиката смята, че когато има дете или деца със специални образователни потребности, то броят на учениците в паралелката да не надвишава 16 ученици, за да има успешна специална подкрепа, както и шанс за успешен учебен процес за останалите ученици.", "date": "2019.01.14", "title": "Синдикат иска 1500 лв. минимална учителска заплата след удръжките"}
{"url": "https://www.monitor.bg:443/bg/a/view/spipaha-12-godishen-avtokradec-v-stara-zagora-154540", "text": "12-годишен хлапак от Харманли е бил спипан за кражба на автомобил в Стара Загора, петокласникът действал в комбина със свой братовчед от Града на липите, който е ученик в седми клас на местно школо. Сигналът за отнет лек автомобил „Фолксваген“ е бил подаден на 12 януари от 75-годишен жител на село Княжевско, който го бил паркирал в района на УМБАЛ „Проф. д-р Стоян Киркович“, където откарал на преглед своя родственица. Оказало се че возилото е преместено в отдалечен край на големия болничен двор, където двигателят му загаснал поради липса на гориво. Крадците отмъкнали със себе си акумулатора, зарядно за него, тонколоните и ключовете. Малките автоджамбази били задържани при опит да  изтъргуват плячката си в близък на болницата квартал.Името на баткото излиза в поредица от предишни кражби на части от автомобили.", "date": "2019.01.14", "title": "Спипаха 12 –годишен автокрадец в Стара Загора"}
{"url": "https://www.monitor.bg:443/bg/a/view/makron-teshi-francuzite-s-pismo-edno-kym-edno-154557", "text": "С писмо от 2300 думи, събрани на 5 страници, до сънародниците си френският президент Еманюел Макрон поставя началото на тримесечни национални дебати, с които се надява да помогнат за излизане от кризата с \"жълтите жилетки\", които от два месеца подлагат на натиск правителството, предаде АФП. В писмото, което Макрон публикувано във френските вестници, президентът на Франция подчерта, че започващите във вторник дебати не са \"нито избори, нито референдум\" и призовава в тях да участват възможно най-много хора. Президентът обеща да се вслушва в съветите и идеите на хората. Държавният глава заявява, че предложенията на сънародниците му \"ще дадат възможност за изработване на нов договор за нацията, за структуриране на дейността на правителството и парламента, а също на позициите на Франция на европейско и международно равнище\".  В пространното си писмо Макрон обявява, че ще огласи собствените си заключения от това допитване до месец след приключването му, планирано за 15 март. Президент предлага насоки в дебатите с поредица от около 30 въпроса по вече набелязани теми като демокрацията, екологичния преход, данъчната политика и имиграцията, но изтъква, че за него няма забранени въпроси. Наред с това той отбелязва, че смята да се придържа към основните икономически реформи в програмата си, изключвайки връщане към вече гласувани реформи като данъка върху богатството. Друг въпрос, който според него не подлежи на преговори, е правото на убежище. \"Смятам да превърна заедно с вас гнева в решения\", изтъква в заключителната част от писмото си Макрон. Макрон обеща тези дебати още в началото на декември в допълнение на мерките, обявени от него в отговор на исканията на \"жълтите жилетки\" и засягащи покупателната способност на французите. След публикуването на писмото реакцията на „жълтите жилетки“ изобщо не беше положителна. Мнозина определиха думите на Макрон като прах в очите и празни приказки. Възползвайки се от кризата около Макрон лидерът на френската крайнодясна партия Национален сбор Марин Льо Пен смята да го победи. На предстоящите европейски избори на 26 май тя ще се изправи срещу президента Еманюел Макрон. Двамата се изправиха един срещу друг и на президентските избори във Франция през 2017 г., когато лидерът на Националния сбор загуби. Сега обаче тя разчита да промени резултата, окуражена от анализите, които позиционират нейната партия като единствената опозиция и единствената, която печели от \"ефекта на жълтите жилетки\". \"Макрон е единственият виновник за ситуацията. Той създава разногласия\", подчерта Льо Пен пред събрали се симпатизанти, обвинявайки президента в проява на презрение към по-ниските класи, притеснително поведение и липса на компетентност, отбелязва в. \"Либерасион\". Крайнодясната лидерка призова президента да се обърне към народа, като разпусне парламента, както искат част от \"жълтите жилетки\", предупреждавайки го, че \"в противен случай демократичният арбитраж ще дойде на следващите избори\". \"За нас жълтите жилетки не са криза, а акцент върху темите, към които се опитваме да привлечем вниманието от години\", заявява Филип Оливие, съветник на Марин Льо Пен. Но движението на \"жълтите жилетки\" може не само да е от полза за \"Националния сбор\", а и да му създаде проблеми. На първо място, една или повече избирателни листи на \"жилетките\" могат да разпилеят важни гласове и да доведат до победа на партията на Макрон, отбелязва сп. \"Поан\".", "date": "2019.01.14", "title": "Макрон теши французите с писмо (ЕДНО КЪМ ЕДНО )"}
{"url": "https://www.monitor.bg:443/bg/a/view/do-23-deca-v-jaslite-v-sofija-154543", "text": "Детските градини в София ще могат да приемат до 23 деца в една яслена група. Според сегашната нормативна уредба в групите трябва да има до 18 хлапета, като се позволява бройката да бъде завишена с още 2 деца. Предложението за допълнителното увеличаване на местата с още 3 – до 23, е на зам.-кмета на столицата д-р Тодор Чобанов и беше одобрено с мнозинство в образователната комисия в Столичния общински съвет. Докладът му е в синхрон с промените в наредбата на образователното министерство за финансиране на институциите в системата на предучилищното и училищното образование. В нея се посочва, че максималният брой на децата в яслените групи може да бъде завишен в случаите, когато броят на децата, изчислен на базата на средна месечна посещаемост за период три последователни месеца, е по-малък от 12. От промените в наредбата става ясно, че увеличаването на бройката може да стигне до 23 деца в група. По думите на Чобанов тези условия са налице в Столичната община. Зам.-кметът заяви, че в момента за ясла чакат 5500 деца, а с увеличаване на бройката в групите, ще бъде намерено място за 700 хлапета. Чобанов определи като добра организация на работата в детските градини в България. „За разлика дори от най-развитите социални държави в Европа, като Германия, при нас има стриктно изискване децата да спят и играят в различни помещения. Самият норматив, който действа в България не е променян от 1984 г. Ние държим един изключително полезен за децата регламент. Това е постижение на децата да им се гарантира повече пространство в детските заведения“, изтъкна Чобанов. Столичната община предстои да промени и наредбата за прием в детските градини и в подготвителните групи в училищата. Предвижда се да се дават по две точки вместо по едн за работещ родител или студент, както и постоянен или настоящ адрес в административния район на желаната детска градина за класиране в София. Предвижда се и намаляване на броя на децата с хронични заболявания в една група от сегашните 5 до 3. Същите промени са заложени и при приема на хлапета в столичните самостоятелни ясли. Свободните места в детските градини и яслите в столицата ще бъдат обявени на 18 март, а първото класиране е на 10 май.", "date": "2019.01.14", "title": "До 23 деца в яслите в София"}
{"url": "https://www.monitor.bg:443/bg/a/view/britanci-predlojiha-6-mln-leva-na-cska-154554", "text": "Единствената официална оферта за звездата на ЦСКА Кирил Десподов до момента е от английския „Брентфорд“ и е на стойност около 6 милиона лева. Информацията е на „Топспорт“, като от „Армията“ засега предпочитат да не издават нищо около преговорите за трансфер на национала. В момента „Брентфорд“ е на 17-а позиция в във втората дивизия на Острова – Чемпиъншип, като двете страни вече са започнали преговорите. Ако до края на месеца не пристигне по-добра оферта от друг клуб, последната дума ще е на Десподов, който сам ще прецени дали иска да заиграе в Англия. Междувременно друга от звездите на ЦСКА – португалецът Тиаго, преподписа договора си с „червените“ за още 3 години и така няма опасност да си тръгне без трансферна сума. Предишният контракт на халфа изтичаше през лятото и затова преди дни полският „Легия“ се опита да го отмъкне срещу 150 000 евро. Тиаго обаче показа лоялност и преподписа, а вече исканата от ЦСКА сума за него е 2 млн. евро.", "date": "2019.01.14", "title": "Британци предложиха 6 млн. лева за Десподов на ЦСКА"}
{"url": "https://www.monitor.bg:443/bg/a/view/rushi-vidinliev-zapechatva-snimka-s-uki-na-sofija-film-fest-154558", "text": "Филмът „Снимка с Юки“, в който с участие се разписва и Руши Видинлиев, ще влезе в международния конкурс на предстоящото 23-о издание на София Филм Фест. написа скоро след края на снимките на продукцията изпълнителят на „Всичко се връща“ в социалните мрежи. Сюжетът разказва за Георги и японската му приятелка Юки. Двамата се запознават по време  на емигрантския си живот в Канада. След много опити да имат дете, двамата се решават на ин-витро процедури, като избират да се подложат на манипулацията в България. За да осигури спокоен живот на Юки, Георги я води в къщата на баба си и дядо си на село. За нещастие там двамата стават участници в нелеп пътен инцидент, последиците от който преобръщат живота им. „Снимка с Юки“ е режисьорски дебют на Лъчезар Аврамов, създаден по едноименния разказ от сборника на Мирослав Пенков „На Изток от Запада”, излязъл през 2011 година първоначално в Съединените щати. Сценаристи са Димитър Стоянович и Лъчезар Аврамов, а продуценти са „Чучков брадърс”, с подкрепата на ИА „Национален филмов център“ и БНТ. „Снимка с Юки” е и първата българска копродукция с Япония, в лицето на Wa Entertainment. Това е поредното силно заглавие в програмата на София Филм Фест. Фестивалът ще бъде открит на 7 март с документалната лента за Христо Явашев-Кристо “Да ходиш по вода“. По време на кинофорума ще можем да изгледаме още големият победител от Кан - „Джебчии“ на Хирокадзу Корееда, „Дивата круша“ на Нури Билге Джейлан и „Капернаум“ на Надин Лабаки.", "date": "2019.01.14", "title": "Руши Видинлиев запечатва „Снимка с Юки“ на София Филм Фест"}
{"url": "https://www.monitor.bg:443/bg/a/view/izhvyrliha-kanie-uest-ot-programata-na-koachela-zaradi-prishtjavki-154542", "text": "Броени дни, след като от култовия калифорнийски фестивал Коачела обявиха хедлайнърите за следващото си издание, стана ясно, че Кание Уест е отпаднал от списъка в последния момент. Два дни преди разпространяването на съобщението до медиите относно програмата на музикалния форум, обясняват представители на Коачела, рапърът се обадил със странни прищявки, сред които – построяването на специален купол за участието му в средата на територията, отредена за събитието. Дизайнът на съоръжението трябвало да бъде поверен на партньора на Уест – Джон Макгуайър. Отговорът на Коачела не закъснял, пишат от The Hollywood Reporter. В него организаторите обяснили, че изграждането на купола е невъзможно да бъде осъществено в рамките на 4 месеца, още повече, че подобен ход би довел до премахването на химическите тоалетни на терен. Това вбесило съпруга на Ким Кардашиян, който изригнал, че е човек на изкуството, на който не би следвало да му се налага да мисли за преносими тоалетни. Заради организационните различия, Уест окончателно отпаднал от програмата на Коачела и в крайна сметка тон за песен вместо него пред меломаните ще даде Ариана Гранде. Припомняме, че с участие във фестивала като диджей ще се разпише и актьорът Идрис Елба. Двуседмичният форум, който се провежда ежегодно в Южна Калифорния, ще се състои тази година в уикендите от 12 до 14 април и от 19 до 21 април.", "date": "2019.01.14", "title": "Изхвърлиха Кание Уест от програмата на Коачела заради прищявки"}
{"url": "https://www.monitor.bg:443/bg/a/view/italija-si-tyrsi-oshte-50-teroristi-v-chujbina-154549", "text": "В еуфорията от закопчаването в Боливия на Чезаре Батисти Италия си спомни, че все още й бягат поне 50 опасни терористи като него, битуващи живи и здрави в чужбина. Те са както „червени“, така и „черни“, тоест членували са в екстремистки организации на крайната левица и на крайната десница, превръщайки най-вече седемдесетте години на миналия век в „оловни“. Това е най-популярното журналистическо клише, което пишещото братство из Апенините обикновено използва като метафора на онова кърваво време на показни убийства и на много страх. Мнозинството от търсените от италианското правосъдие терористи от „оловните години“ са с доживотни присъди в родината им, но в някои съседни страни те са тачени едва ли не като герои. Това се отнася най-вече за Франция, където все още е миродавна сътворената от бившия президент на страната Франсоа Митеран и носеща неговото име доктрина. Според нея осъдените в Италия за тероризъм лица, които са успели да избягат във Франция, получават статут на политически бежанци, тъй като гоненията срещу тях били заради убежденията им, а не заради техните престъпления. Именно в Париж живя почти четвърт век осъденият в Милано на доживотен затвор заради четири убийства Чезаре Батисти, отвъд Алпите продължават да си съществуват безметежно доказаните терористи Джорджо Пиетростефани, Серджо Турнаги, Енрико Вилимбурго, Нарчизо Маненги, Марина Петрели, Симонета Джорджери и др. В съседна Испания пък пребивава безнаказано съратникът на Чезаре Батисти – Клаудио Лаваца, повече от двайсетима главни действащи лица на „оловните години“ се подвизават в Никарагуа, Аржентина, Бразилия и други латиноамерикански страни. А стотиците им сънародници с разбити съдби продължават да се надяват един ден правосъдието да възтържествува и палачите на техните близки и роднини да получат възмездие. Сигурно за това вицепремиерът и министър на вътрешните работи Матео Салвини се закани в най-скоро време да посрещне лично и останалите укриващи се от правосъдието терористи. Точно така, както направи днес по обяд с докарания по въздуха от Боливия след близо 40 години бягство по чужбините Чезаре Батисти. А операцията по неговото залавяне и репатриране бе приветствана единудошно както от управляващите в Рим, така от опозицията – свидетелство според медиите за единомислието на политическите сили по болните проблеми на страната.", "date": "2019.01.14", "title": "Италия си търси още 50 терористи в чужбина"}
{"url": "https://www.monitor.bg:443/bg/a/view/nadraskaha-s-loko-sofija-i-lulkata-na-salvador-dali-v-pazardjik-154548", "text": "Надписът „Локо София“ се появи и на „Люлката на Салвадор Дали“ на Острова в Пазарджик, забелязаха възмутени бдителни граждани. Пазарджишката забележителност бе създадена от скулптора Марин Кузев и съпругата му Светозара и бе поставена на една от алеите в парка, разпростиращ ес между двата бряга на река Марица. Творбата на семейство Кузеви представлява вертикален разрез на лицето на испанеца, който разбуни света през миналото столетие, създавайки шедьоври в областта на изобразителното изкуство. Явно, в града край Марица столичният футболен отбор има върли почитатели, които вандалски са надраскали с черен графит името на любимата си команда. Неизвестните драскачи едва ли са осъзнали, че по този начин похабяват художествената творба, радваща се на голям интерес от посещаващите парк-остров“ Свобода“. Надписът „ Локо София“ втрещи преди време туристите в Япония по време на турне на софийската опера, когато сценични работници „разкрасиха“ с името на тима мемориал в памет на загиналите в Хирошима. Само преди няколко дни стана ясно, че новата 2019 г. е започнала със същия надпис, но върху най-голямата Хеопсова пирамида в Гиза.", "date": "2019.01.14", "title": "Надраскаха с „ Локо София“ и люлката на Салвадор Дали в Пазарджик"}
{"url": "https://www.monitor.bg:443/bg/a/view/kmetovete-na-kalofer-i-karlovo-se-sydjat-v-pazardjik-zaradi-pametnika-na-hr-botev-154545", "text": "Кметовете на Калофер и Карлово  Румен Стоянов и Емил Кабаиванов ще пристигнат идния понеделник, на 21 януари, в пазарджишкия Районен съд, за да присъстват на делото за клевета, което е образувано по жалба на Кабаиванов срещу градоначалника на родния град на Христо Ботев. Заседанието е насрочено за 13 ч. при съдия Красимир Лесенски. Повод за съдебния спор се превърна изказване на калоферския градоначалник, че парите по спечелена от Карлово обществена поръчка за 300 000 лв., с които трябваше да се извърши ремонт на мемориала на революционера в родния му град, не са разходвани правомерно. Поръчката е била спечелена още през 2016 г. По проекта е трябвало да бъдат ремонтирани фонтаните на площада, да бъде поставено ново осветление на мемориала и да се стабилизират стълбите, но според мнения на туристи нещата изглеждали зле. След сигнал на кмета на Калофер Румен Стоянов и по заповед на премиера Борисов, Агенцията за държавен финансов надзор е започнала проверка в община Карлово за това как са изразходвани отпуснатите от държавата пари. Кметът Кабаиванов, засегнат от думите на колегата си в съседната община, пък е категоричен, че е недопустимо да се петни неговото име и името на община Карлово и г-н Стоянов ще трябва да влезе в съдебната зала, за да докаже твърденията си.Тъй като в Районен съд – Карлово всички съдии са си дали отвод, то ще се гледа в Пазарджик на 21 януари. Кметът на Карлово заяви, че ако неговият иск за обезщетение за претърпени неимуществени вреди, вследствие клеветата, бъде уважен от съда, цялата присъдена сума ще бъде дарена на читалището в Калофер.", "date": "2019.01.14", "title": "Кметовете на Калофер и Карлово се съдят в Пазарджик заради паметника на Ботев"}
{"url": "https://www.monitor.bg:443/bg/a/view/brojat-na-alo-jertvite-nabybna-s-oshte-dve-starozagorki-154539", "text": "Две жени на по 80 и 75 години от Стара Загора са станали жертва на ало-измамници по класическата схема „МВР търси съдействие за залавянето на опасни мошеници“, с  тях броят на „ожилените“  в Града на липите от началото на годината набъбна на 7. Новите два сигнала са били подадени на 11 и 12 януари, в първия случай 80-годишната жертва се разделила с 2 500 лв, които оставила на тротоара по улица „Уйлям Гладстон“, а във втория с 5 години по-младата дама „ръснала“ 12 000 лв на две места по съседна улица почти по същото време. За по-малко от две седмици жители на Стара Загора за предали на измамниците общо 94 600 лв плюс неустановено количество златни бижута. Най – тежък е бил „ударът“  от 8 януари, при който 11-годишно момиченце подари 53 400 лв от семейните спестявания, след като е било изнудено от ловки мошеници, че по този начин помага на полицията в супер секретна акция срещу бандити. Парите били от продажба на семеен имот, детето се натъкнало на пачките при търсене из фамилното жилище след десетки позвънявания на домашния и мобилния телефон Пликът с банкнотите и бижутата на майката бил поставени под паркиран в съседство с двора на старозагорското 5-о ОУ. Според разследващи в почти всички случаи измамниците използвали румънски СИМ-карти, до момента няма задържани участници. С горчива ирония местните криминалисти признават, че новата 2019-а се оказвала особено „урожайна“ за ало-крадците, които за предходните 12 месеца успели да приберат „едва“ 540 000 лв при над 30 измами в региона.", "date": "2019.01.14", "title": "Броят на ало-жертвите набъбна с още две старозагорки"}
{"url": "https://www.monitor.bg:443/bg/a/view/levski-startira-selekcijata-sys-zashtitnik-i-krilo-154544", "text": "Мъглата около селекцията на „Левски“ започва да се разяснява, след като в лагера на тима в Кипър до дни се очаква да пристигнат двама играчи. В Агия Напа на проби ще преминат централен защитник от Норвегия и крило от Франция. Двамата имат европейски паспорт, като няма да има проблем да бъдат привлечени, ако бъдат одобрени от треньора Славиша Стоянович. Според плановете на специалиста те трябва да вземат участие в първата проверката срещу руския УФА на 19 януари и срещу китайците от „Хенан“ на 25-ти. В същото време все в Турция все по-настойчиво твърдят, че носителят на Купата „Акхисар Беледиеспор“ е готов да плати исканите от „Левски“ 500 хиляди евро за нападателя Станислав Костов. Клубът само преди дни Йевхен Селезньов на „Малага“ и ръководството на турския клуб е готово да инвестира част от трансферната сума за привличането на голмайстора на „сините“. Според информация на yeniasir.com.tr „Акхисар“ ще се възползва от трудното финансово състояние, в което се намират 26-кратните шампиони и ще успее да привлече Костов в следващите дни. Не такова обаче е желанието на самия играч. Според информация на „Монитор“ нападателят няма никакво намерение да напуска „сините“ в посока Турция и вече е заявил своето пред треньора Славиша Стоянович. Дали обаче голмайсторът ще започне пролетта с „Левски“ е въпрос на преговори, тъй като клубът се нуждае спешно от свежи пари за погасяването на натрупани задължения. В същото време „сините“ продължават преговорите за разтрогването на договорите на Божидар Митрев, Мартин Полачек, Аймен Беалид, Ривалдиньо и Филипе Нашименто, които не влизат в плановете на Стоянович. Атанас Кабов и Луан Виана бяха преотстъпени на „Царско село“, а Алекс Боримиров на „Славия“.", "date": "2019.01.14", "title": "„Левски“ стартира селекцията със защитник и крило"}
{"url": "https://www.monitor.bg:443/bg/a/view/tigyra-vze-nomer-23-v-ludogorec-154546", "text": "“Лудогорец” представи официално новите си попълнения - националният страж на България Пламен Илиев, румънският национал Адриан Попа и треньорът на вратарите Здравко Здравков. Играчите получиха фланелките с номера съответно 23 и 77 от изпълнителния директор на шампионите Ангел Петричев. Румънският национал тренира с “Лудогорец” от началото на подготовката, докато националният страж се присъедини към новия си тим в неделя вечерта. Илиев вече проведе две занимания под ръководството на Здравков. Припомняме, че Фози беше под рамката на България на финалите на Мондиал'98 и Евро 2004, а на клубно ниво има три титли на България - две с “Левски” и златния дубъл със “Славия” през 1996 година. Бившият вратар е записал 70 мача с националната фланелка. “Лудогорец“ има и предварителен договор със Серкан Юсеин от „Ботев“, но все още шефовете на двата клуба не са се разбрали за финансовите условия, при които футболистът може да пристигне в Разград още през зимата.", "date": "2019.01.14", "title": "Тигъра взе номер 23 в „Лудогорец“"}
{"url": "https://www.monitor.bg:443/bg/a/view/otkrivateljat-na-dnk-lishen-ot-titli-zaradi-rasistki-izkazvanija-154547", "text": "Aмepиĸaнcĸият гeнeтиĸ Джeймc Уoтcън, нocитeл нa Hoбeлoвa нaгpaдa зa oпиcвaнeтo нa „двoйнaтa cпиpaлa“ – cтpyĸтypaтa нa мoлeĸyлaтa нa ДHK, бe лишeн oт вcичĸи пoчeтни звaния. Πpичинaтa e, чe Уoтcън пoвтopи cвoитe твъpдeния зa вpъзĸaтa нa интeлeĸтa c pacoвия пpoизxoд в документален филм. Извecтнaтa гeнeтичнa лaбopaтopия Koлд Cпpинг Xapбъp в щaтa Hю Йopĸ, в ĸoятo paбoтeшe гeнeтиĸът, зaяви чe изĸaзвaнeтo нa yчeния e „нeoбocнoвaнo и бeзoтгoвopнo“. Дoĸтop Уoтcън нaпpaви пoдoбни изявлeния пpeз 2007 г., нo пocлe пyбличнo ce oтĸaзa oт тяx и ce извини. Дa нaпoмним, чe пpeз 1962 г. видният гeнeтиĸ, cъвмecтнo c Mopиc Уилĸинcън и Фpaнcиc Kpиĸ пoлyчи Hoбeлoвaтa нaгpaдa зa oтĸpивaнeтo нa двoйнo-вepижния мoдeл нa cтpyĸтypaтa нa ДHK. Пpeз 2014 г. дoĸтop Уoтcън e пpинyдeн дa пpoдaдe cвoя злaтeн мeдaл, пoнeжe нayчнoтo oбщecтвo гo oтxвъpля cлeд нeгoвoтo изĸaзвaнe, чe имa paзлиĸи в интeлeĸтyaлнoтo и физичecĸoтo paзвитиe нa paзличнитe pacи. Oттoгaвa гeнeтиĸът ocтaвa бeз ниĸaĸви cpeдcтвa и e пpинyдeн дa пpoдaдe вcичĸo. Уoтcън ĸaзвa, чe paзлиĸитe в интeлeĸтyaлнитe cпocoбнocти нa бeлитe и чepнoĸoжитe cъвceм яcнo ce виждaт в ІQ тecтoвeтe и вceĸи мoжe дa пpoвepи тoвa. Πoвeчeтo eĸcпepти пo интeлeĸтyaлнo paзвитиe cчитaт, чe тeзи paзлиĸи ce дължaт нa cpeдaтa, в ĸoятo живeят xopaтa, нeзaвиcимo дaли бeли или чepни, a нe oт гeнeтичнитe пapaмeтpи. Toвa e и мнeниeтo нa извecтния дoĸтop Фpaнcиc Koлинз. В момента Уoтcън живee в дoм зa cтapи xopa, ĸъдeтo ce възcтaнoвявa oт пpeтъpпянo пътнo тpaнcпopтнo пpoизшecтвиe. Meдиитe cъoбщиxa, чe тoй пoчти нe paзбиpa ĸaĸвo cтaвa oĸoлo нeгo.", "date": "2019.01.14", "title": "Откривателят на ДНК - лишен от титли заради расистки изказвания "}
{"url": "https://www.monitor.bg:443/bg/a/view/otvarjat-bulevarda-prez-tunela-v-ponedelnik-154532", "text": "Затвореният заради 30-метровата кула от откриването на Европейската столица на културата бул. „Цар Борис Трети Обединител” ще бъде отворен с няколко дни закъснение от първоначално огласения 17 януари. Това съобщи кметът на Пловдив Иван Тотев по време на посещението си в „Столипиново”, където участва в празненствата за ромската Нова година.  Той обаче уточни, че не е сигурно дали ще се стигне до забавяне или шосето ще бъде пуснато още в събота, на 19 януари. Причината е, че огромната кула трябва да бъде демонтирана в срок до 17 януари, след което да бъдат възстановени нарушени инфраструктурни съоръжения по булеварда. „Сцената се демонтира до 17 януари. Във връзка с откриването с оглед на сигурността на няколко места на булеварда махнахме средната разделителна ивица. Махнахме светофарните уредби и няколко ел.стълба. Тези неща трябва да се възстановят веднага, след като се освободи обекта от строителната площадка, от сцената. Това означава, че на 17 и 18 –и ще се работи по възстановяването на инфраструктурата.Ще ни трябват още 2 дни, за да го подготвим за отваряне на движението. Да кажем, че в понеделник движението ще бъде възстановено”, каза Тотев. Той бе категоричен, че откриването на ЕСК е минало блестящо. „Още съм под емоционално въздействие. Впечатляващо надмина всички наши очаквания. Но затова помогнаха и всички институции. Още веднъж специално искам да благодаря на всички, които участваха в организирането и провеждането на това неповторимо по мащаб събитие. Над 50 000 човека имаше в централната градска част на Пловдив”, каза градоначалникът, като благодари на всички структури на МВР за безупречната охрана. „Никой не разбра колко много служители на реда имаше, колко много хора наблюдаваха. Всичко бе хем невидимо, хем контролът наистина бе много сериозен. Можем само да се гордеем. Невероятна организация”, заяви още Тотев. Той отвърна и на критиките, че хореографията на откриването не е била на ниво. „Откриващите събития са специфични и не са част от високата култура, която някой очаква. Те са от и за местните общности. Нашето откриване бе едно от най-добре оценените. И ние получихме оценките от семейството на европейските столици, от кметове на градове, които са минали. Погледнато с една дума – прекрасен уикенд, прекрасно събитие. Но сега гледаме напред с културната програма. Вече започнаха представленията, изложбите. Почваме по програмата, по която всеки ще може да намери собственото си събитие, което да го докосне”, уточни още кметът на Пловдив. Той бе в Столипиново, за да участва в празненството по повод ромската Нова година. По стара традиция организаторите на мероприятието – Антон Карагьозов от фондация „Рома”, пуснаха томбола сред местните хора. Наградите бяха от салами до бутилки с вино и бонбони. Черешката на тортата бе герест петел, който по време на театрално представление преди тегленето на томболата, се измъкна на свобода и се наложи да бъде гонен из района. Когато все пак бе хванат, кметът Тотев го връчи на победителя в томболата Асен Димитров. Празненството в Столипиново не мина без традиционните кючеци и кебапчета на скара.", "date": "2019.01.14", "title": "Отварят булеварда през тунела в понеделник"}
{"url": "https://www.monitor.bg:443/bg/a/view/15-miliona-za-pyrvija-etap-na-rekonstrukcijata-na-stadion-plovdiv-154534", "text": "15 милиона лева ще струва първият от общо 11 етапа на реконструкцията на стадион „Пловдив”. Целта е да има подходящо осветление, 15 000 седящи места и всички условия за мачове от А група и предварителните кръгове на евротурнирите. Това обяви кметът на Пловдив Иван Тотев. Дългоочакваната реконструкция на стадион „Пловдив” е заложена в тазгодишната капиталова програма на общината. Процедурата ще бъде обявена другата седмица. „Но там ще минем през едно сериозно проектиране. Например изцяло ще се премахнат трибуните, които са на пясъчна основа, зала „Чайка” ще бъде съборена. Така че тази година ще са подготвителните работи. Това са елементи от първия етап на стадиона”, уточни кметът. По думите му 11-те етапа, които са разписани от община Пловдив, са по предпроектното проучване, възложено на екипа на арх. Вальо Маринов. Първият етап е инженеринг, изграждане на трибуните, които ще са върху метална конструкция. Вторият най-значим инфраструктурен обект е за 12 милиона лева инженеринг за изграждането на връзката от бул. „Хаджи Димитър” до Коматевско шосе. Така нареченият проект „Модър – Царевец”, чиято процедура стартира днес, уточни още градоначалникът.  ", "date": "2019.01.14", "title": "15 млн. лева за първия етап на реконструкцията на стадион „Пловдив”"}
{"url": "https://www.monitor.bg:443/bg/a/view/a1-startira-prodajbite-na-novija-huawei-p-smart-154535", "text": "А1 стартира продажбите на новия Huawei P Smart (2019). Смартфонът се предлага в два цвята – черно и градиентно синьо, и може да бъде закупен както онлайн на a1.bg, така и в магазините на А1 за 11,99 лева на месец или 199,99 лева в брой с абонаментен план A1 ONE Unlimited 5XL. Huawei P Smart (2019) се отличава с подобрен дизайн спрямо предишната си версия, като притежава по-голям 6.21-инчов FHD+ дисплей с минималистично пространство за селфи камерата тип „капка”. Всичко това се съчетава с извит 3D корпус с лъскава структура, тънък и елегантен профил. На гърба на смартфона се намират интуитивният сензор за пръстови отпечатъци и двойната AI камера. Основната камера на P Smart (2019) е двойна и включва такава с 13MP сензор и отвор на блендата от f/1.8, която се комбинира с допълнителна 2MP камера за повече дълбочина на кадъра. Двойната АI камера може да разпознава обекти в реално време с идентификация до 500 сцени и сегментация в 22 категории. Друга функция на камерата е AI селфи артист, с която предната 16MP камера на устройството може да разпознава 8 уникални селфи сцени и да оптимизира снимките в реално време. Потребителите могат да се възползват и от функция за лицево разпознаване. Атрактивна е и функцията HiVision, благодарение на която камерата разпознава туристически забележителности и вида и калориите на сниманата храна. P Smart (2019) работи с осемядрен HiSilicon Kirin 710 процесор, с 12-нанометрова архитектура, която ефективно понижава консумацията на енергия. Графичният процесор е Mali-G51 MP4, който в съчетание с GPU Turbo технологията на процесора значително подобрява цялостната графична обработка, предоставяйки отлично гейминг изживяване. Оперативната памет на смартфонa e 3 GB, а паметта за съхранение е 64 GB, като потребителите имат възможност да поставят и допълнителна карта памет до 512 GB, използвайки втория хибриден слот за SIM карти. P Smart (2019) се захранва от мощната 3400 mAh батерия с функция за бързо зареждане. Смартфонът работи с най-новата софтуерна версия на Android – 9.0 Pie в комбинация с последния интерфейс от Huawei – EMUI 9.0, предлагащи по-голяма производителност, удобство и нови функции.", "date": "2019.01.14", "title": " A1 стартира продажбите на новия Huawei P Smart "}
{"url": "https://www.monitor.bg:443/bg/a/view/jajce-izmesti-kajli-djenyr-154528", "text": "Снимка на яйце измести риалити сензацията Кайли Дженър като рекордьор с най-много харесвания в Инстаграм. В социалната мрежа се появи потребител, чието име в превод означава „световен рекорд яйце“, а единствената цел беше именно детронирането на 21-годишната красавица. „Нека направим нов световен рекорд заедно и да направим тази снимка най-харесваната в Инстаграм. Ще се справим!“, гласи текстът под кадъра на яйцето. Той към момента разполага с над 26 милиона лайка. Предишният рекордьор е снимка на Кайли с нейната дъщеричка Сторми и датира от миналия февруари. Яйцето пък успя да бие постижението за по-малко от 10 дни.", "date": "2019.01.14", "title": "Яйце измести Кайли Дженър"}
{"url": "https://www.monitor.bg:443/bg/a/view/450-000-uchenici-shte-se-vkluchat-v-izvynklasni-kryjoci-154533", "text": "Около 450 000 ученици от цялата страна ще се включат в извънкласни дейности за развитие на способностите на подрастващите и повишаване на мотивацията им за учене за придобиване на специфични знания, умения и компетентности. Това заяви образователният министър Красимир Вълчев по време на посещението си в Елхова, предаде БТА. „Организирането на извънкласните форми е предшествано от проучване на интересите и потребностите на децата, като същинската дейност ще започне от началото на втория срок. Стремим се голяма част от учениците да се насочат в областта на математиката, техниката и природните науки, а в последствие да се включат в съответните професии“, уточни просветният министър. Проект „Подкрепа за успех“ ще обхване 1500 училища, които ще бъдат разпределени в две групи, обясни при представянето му изпълнителният директор на програмата Кирил Гератлиев. В 960, в които има по-висока концентрация на деца в риск, приоритетно ще се финансират дейности по преодоляване на образователни затруднения – като допълнителни часове по български език. В останалите 540 училищата ще се допуснат 15% дейности по интереси. Занимания по интереси ще бъдат финансирани и от държавния бюджет в размер на 25 млн. лв. С друг проетк за дигитализация на образованиетопък се предвижда създаването на отворен облак с отворено образователно съдържание. То ще се разработва от учителите, като ще има средства за възнаграждения за създаването им. Ще се търси възможност за закупуване на интерактивни дъски, проектори, компютри и др., за да бъде засилено фронталното обучение във всички училища. Според Вълчев повече училищата се нуждаят от средства за модернизация на материалната база и за обезпечаване на иновативни практики. \"Искаме да насърчим културата на ползотворни иновации във всяка детска градина и училище.\", коментира той и уточни, че МОН подготвя и национална програма за стимулиране на обмена на добрите иновации. \"Трябва да засилим партньорството между образователните институции\", подчерта просветният министър. Вълчев коментира, че повече млади хора трябва да се реализират в областните градове и в по-малките населени места в страната. \"Ако учениците в отделните региони бъдат насочени към професионално образование, това може да привлече инвестиции в общините“, каза министърът. Той обясни, че в малките и средни общини няма да се наложи голямо преструктуриране на план-приема на гимназиите, но повече ученици трябва да се насочват към математика и природни науки. Вълчев припомни, че най-голям ръст на доходите се очаква в бъдеще за хора с компетентности именно в тези две сфери. По време на посещението Вълчев подчерта, че при въвеждането на практика на новите политики в образованието, свързани с модернизацията на системата, министерството разчита най-вече на учителите. „Те не трябва да допуснат нито едно дете да напусне преждевременно образователната система, а в края на обучението си учениците да придобият необходимите им основни знания и умения.“, коментира министъра.", "date": "2019.01.14", "title": "450 000 ученици ще се включат в извънкласни кръжоци"}
{"url": "https://www.monitor.bg:443/bg/a/view/spodeliha-snimka-na-bylgarin-vyv-fb-1-1-miliona-pyti-154536", "text": "Снимка, направена за шега край табелата на троянския квартал Попишка на 12 януари около 16 ,00 часа за по-малко от две денонощия се превърна в истински хит за социалната мрежа Фейсбук и достигна над 1 100 000 споделяния. На нея позира гол ловчанлията Йонко Петков, който през вече далечната 1989-а бяга от България и получава политическо убежище в … Нова Зеландия. Повод за емиграцията му става намерението да смени българското си име с турско в знак на солидарност с негови приятели, които били засегнати в онзи момент от т.нар. възродителен процес. По онова време Петков се заминавам на професионално ниво с джудо и дори се състезавал на тогавашния отбор на МВР „Левски Спартак“.След като получил и новозеландско гражданство нашенецът завършил маркетинг в Австралия, оженил се за художничка от Плевен, двамата имат син – лекар и дъщеричка- студентка по архитектура, които живеят в Палма де Майорка. По телефона Йонко Петков, който в момента е на гости на родителите си в България сподели, че снимката е направена съвсем спонтанно от негова позната, която живеела в Троян , след което я споделил на личния си профил в мрежата.“Не съм очаквал подобна реакция, останах изумен след като видях каква „скорост набира и колко разнообразни са коментарите под нея. Надявам се, че местните жители на Попишка са я възприели с чувство за хумор и като опит за популяризиране по нестандартен начин на някогашната балканска махала.“, коментира 51-годишният мъж.", "date": "2019.01.14", "title": "Споделиха снимка на българин във ФБ 1,1 милиона пъти"}
{"url": "https://www.monitor.bg:443/bg/a/view/gripna-epidemija-i-v-silistra-154541", "text": "Грипна епидемия се обявява от днес и в Силистра, след като бе отчетена заболеваемост от 329 на 10 000 души, съобщи директорът на Регионалната здравна инспекция в крайдунавския град д-р Теодора Начева. Тя уточни, че учебните занятия не се спират, но ще се следи заболеваемостта във всяко едно от школата в областта. Обикновено грипна ваканция се обявява, когато над 30 на сто от учениците са с грип или остри респираторни забоявания. От утре в Силистренско се спират женските консултации, профилактичните прегледи и консултации на деца и възрастни. В болниците се ограничават плановите операции, въвежда се и строг пропускателен режим. Ограничават се масовите прояви на деца и ученици.", "date": "2019.01.14", "title": "Грипна епидемия в Силистра"}
{"url": "https://www.monitor.bg:443/bg/a/view/7-divi-praseta-grymna-za-chas-drujinka-v-kustendilsko-154537", "text": "7 диви прасета отстреля за малко повече от час ловната дружинка в Треклянско. Истинският рекорд поставил 28-годишният кюстендилец Наско Калистратов, който в последния ден от лова на дива свиня се записал с цели 4 броя. „Наистина ни споходи голяма слука. Председателят на нашата дружинка, която е под № 3 - Здравко Кюркчиев, успя да отстреля 2 диви прасета. С добър трофей се записа и колегата Слави Иванов“, обяснява Наско Калистратов. По негови думи 4 от отстреляните диви свине тежат по над 160 кг., което си е истински рекорд. От началото на ловния сезон пък ловките авджии от Треклянско успяха да постигнат един изключително добър резултат с 40 отстреляни диви свине. „Аз ловувам от около 10 години, като именно от Трекляно са моите корени. Мога да кажа, че този ловен сезон беше изключително силен за нас“, споделя още кюстендилецът. В Треклянската дружинка редовните ловци са около 20. Всички те са хора с различни професии, но това, което ги обединява е любовта към лова и трофеите.", "date": "2019.01.14", "title": "7 диви прасета гръмна за час дружинка в Кюстендилско"}
{"url": "https://www.monitor.bg:443/bg/a/view/v-chirpan-otnovo-umuvat-za-imeto-na-centralnata-si-ulica-154538", "text": "Втори тур „наддавания“ по казуса с името на централния градски булевард „Георги Димитров“ в Чирпан ще се проведе на края на януари, когато ще се състои  първото за годината заседание на местния парламент. След като в края на 2018 година съветниците от ГЕРБ не успяха да прокарат идеята си улицата да се казва за в бъдеще Никола Манев, сега същото предложение идва от групата на ДПС, които преди месец гласуваха „против“. Веднага след заседанието от ГЕРБ обвиниха колегите си от ДПС, че са се „сдружили“ с БСП на местно ниво, което било в разрез с политиката на партията на национално. Идеята за преименоването е с близо половингодишна давност, изтъквани бяха различни аргументи „за“ и „против“, в основата е че някогашният „пролетарски вожд“ няма нищо общо с историята на Чирпан, а художникът Никола Манев преживе стана почетен гражданин с дарителския си жест.Стигна се дори до искане за оставката на председателя на ОбС Даниела Драгийска /БСП/ заради отлагане на гласуване по процедурни причини. В местния  парламент има 21 съветници: най-много са социалистите /7/, следвани от ГЕРБ /5/;, ДПС и Коалиция за Чирпан с по 4 и 1 независим. По думите на общинския председател на ГЕРБ Христо Стефанов все още не била обсъждана новата ситуация , решението дали да бъде подкрепено предложението на ДПС предстояло да се вземе на областно ниво.", "date": "2019.01.14", "title": "В Чирпан отново умуват за името на централната си улица"}
{"url": "https://www.monitor.bg:443/bg/a/view/myj-e-pochinal-v-krizisen-centyr-v-sofija-154521", "text": "Мъж е починал в Центъра за настаняване на бездомни в столичния квартал \"Захарна фабрика\". Информацията бе потрърдена от кмета на София Йорданка Фандъкова.   Човекът е пристигнал в тежко състояние, след което е бил прегледан, уточни Фандъкова. Вероятна причина за смъртта е заболяване, но все още се очаква становището на Съдебна медицина.", "date": "2019.01.14", "title": "Мъж е починал в Кризисен център в София"}
{"url": "https://www.monitor.bg:443/bg/a/view/v-silistra-zabolevaemostta-dostigna-329-na-10-000-dushi-154525", "text": "В Област Силистра заболеваемостта от грип и остри респираторни заболявания достигна 329 на 10 000 души, съобщи за „Монитор“ директорът на Регионалната здравна инспекция в крайдунавския град д-р Теодора Начева. Тя уточни, че по-късно през деня ще бъде съобщено какви мерки ще се бъдат въведени заради рязкото покачване на болните. Грипна епидемия се обявява, когато заболеваемостта достигне 290 на 10 000 души. Русе все още е далеч от обявяването на грипна епидемия. Заболеваемостта е 129 на 10 000 души, съобщи директорът на Регионалната здравна инспекция д-р Маргарита Николова. Данните сочат, че има покачване на болните от грип и остри респираторни заболявания в областта. През миналата седмица заболеваемостта бе 100 на 10 000 души. В сряда ще се проведе заседание на Бюрото за борба с грипа и острите респираторни заболявания, уточни д-р Николова. Общопрактикуващи лекари в Русе съобщават, че пред кабинетите им чакат все повече хора с оплаквания за висока температура, кашлица, отпадналост.", "date": "2019.01.14", "title": "В Силистра заболеваемостта  достигна 329 на 10 000 души"}
{"url": "https://www.monitor.bg:443/bg/a/view/baba-podpali-apartamenta-si-sysedka-iskala-da-j-go-vzeme-154524", "text": "Около полунощ снощи 74-годишна баба подпали апартамента си в благоевградския квартал „Еленово“ и пристигналите  огнеборци я извадиха с опърлена коса и сажди по лицето. Отказала е да влезе в дошлата линейката за оказване на медицинска помощ. Пожарникарите загасили пламъците, но са нанесени сериозни щети на жилището, наводненое  и това под него. Горящата покъщнина е изхвърлена пред блока още по време на пожара. Бабата е обяснила на огнеборците, че съседката й се заканвала, че ще я изгони и ще й вземе жилището, затова сама е драснала клечката. Според други съседи възрастната жена няма психически отклонения, но наскоро е претърпяла  тежка операция.", "date": "2019.01.14", "title": "Баба подпали апартамента си, съседка искала да й го вземе"}
{"url": "https://www.monitor.bg:443/bg/a/view/dva-kvartala-na-shumen-protiv-vinetkite-154522", "text": "Недоволство срещу включването на пътя от дома до областния център Шумен в списъка с шосетата от републиканската пътна мрежа, за които се изисква винетка зрее сред жителите на кварталите Мътница и Макак. Собствениците на коли от двата квартала са се обърнали за съдействие към кмета на Шумен Любомир Христов, но според него общината трудно може да си позволи да поддържа пътищата до кварталите. Разстоянието от изхода на Шумен до кв. Мътница например е почти 12 километра, като маршрутът минава по главния път Русе - Варна. \"Дадоха ми разценката колко струва сега поддръжката. Сумите са впечатляващи. За едната отсечка е 500 хиляди, а за другата 100 хиляди лева годишно. Общината няма как да си позволи това. На сесията ще информирам Общинския съвет и той да вземе решение\", каза пред репортери в понеделник сутринта кметът Любомир Христов. Милион и половина общо са парите, които сега отделя общината за поддържане на всички общински пътища и всички улици на Шумен и селата. Ситуацията около кварталите Макак и Мътница не е нова. И в досегашните разчети и обозначения пътищата от Шумен до кварталите са обозначени като \"винетни\", но имало негласни споразумения катаджиите да не глобяват за липсата на винетки жителите на двете сателитни села. \"Сега аз такъв ангажимент не мога да поема.\" - категоричен беше Любомир Христов. Според справка, която поискал кметът, регистрираните автомобили в Макак са 400, а в Мътница 200.", "date": "2019.01.14", "title": "Два квартала на Шумен против винетките"}
{"url": "https://www.monitor.bg:443/bg/a/view/spa-ce-c-predlaga-svoboda-na-dizajna-154530", "text": "Напълно електрическото задвижване и автономното управление могат да освободят дизайна на превозните средства. Това позволява, купето за превоз на пътници или товари да се отделя от задвижването и това разкрива възможности за изцяло модулни транспортни средства, като SPACe_C на Panasonic, представен на CES 2019. Panasonic работи по този вид модулна платформа за превозни средства от известно време, представяйки първата концепция миналата година на CES. Тази година, шасито наречено e-Torta е усъвършенствано с ново 48-волтово задвижване, което само по себе си е модулно и обединява зарядно устройство, преобразувател и мотор с мощност 18 кВт (24 к.с.). Платформата е с размери 3.85 х 1.68 м и височина 1.95 м, с пътнически или товарен модул отгоре.   Представената на CES концепцията, се фокусира върху идеята за мобилна услуга за пресни храни, която в отсек с контролирана температура продава плодове и зеленчуци по кварталите. Компанията вярва, че нейният опит в производството на осветление, вентилация и други технологии за домашен комфорт ще й послужат добре, когато става въпрос за превръщането на горния модул в удобно и приятно място. Това е само концепция за момента, а Panasonic не е единствената компания, която работи по напълно модулен дизайн за електрическите превозни средства, като това. Panasonic показва, как една компания за електроника би могла лесно да се превърне в лидер на бъдещия пазар за електрически транспортни средства.  ", "date": "2019.01.14", "title": "SPACe_C предлага свобода на дизайна"}
{"url": "https://www.monitor.bg:443/bg/a/view/dyrjavnite-centrali-puskat-oshte-tok-na-borsata-154527", "text": "Дружествата от държавната енергетика ще доставят допълнителни електроенергия на борсата с цел стабилизиране на борсата в сегмента „Ден напред“. Това съобщи министърът на енергетиката Теменужка Петкова, след срещата в КЕВР с ръководствата на регулатора, ерепетата, Българската независима енергийна борса и БЕХ. Министър Петкова, уточни, че предстои да бъде изготвен анализ за това какви количества електроенергия допълнително може да осигури всяко дружество. „Съгласно ангажиментите по делото „БЕХ Електричество“, НЕК, ТЕЦ „Марица-Изток 2“ и АЕЦ „Козлодуй“ следва да осигуряват по 690 МВт електроенергия на всеки час за търговия през платформата „ден напред“ на борсата. припомни тя. По нейните думи осигуряването на допълнителни количества за пазара „ден напред“ над тази граница ще повиши ликвидността и ще гарантира по-голяма предсказуемост при борсовата търговия. Петкова обясни, че най-големи възможности да предостави допълнителни количества има държавната ТЕЦ „Марица-Изток 2“. Министърът обаче добави, че токът, който ще се предлага от там ще е на цена, която да позволява на дружеството да плаща парниковите квоти. На въпрос на „Монитор“ какъв е прагът, над който на теца е изгодно да продава допълнителните количества на борсата, изпълнителният директор на БЕХ Петьо Иванов поясни, че за всеки мегаватчас произведена електроенергия трябва да се плащат по 1,3-1,4 парникова квота. Според шефа на КЕВР Иван Иванов мерките трябва да бъдат приложени до седмица, а правилата на нашата енергийна борса на 100% съответствали на правилата на европейските борси. Шефът на КЕВР информира, че след седмица ще се проведе втора среща за съгласуване и уточняване реализацията на тези мерки. „Първите две мерки - допълнителна ел. енергия за платформата „Ден напред“ и създаване на стандартизирани профили, са от важно значение за стабилизиране на ситуацията в борсата в сегмента. Третото предложение е през Това ще позволи допълнително стабилизиране на цените на Българската независима енергийна борса“, каза още той. „За да се осъществи пазарно обединение с други страни от „Югоизточна Европа, е необходима промяна в закона на т.нар. „експортна такса“, посочи доц. Иванов. Ръководителят на Българската независима енергийна борса (БНЕБ) Констатин Константинов поясни, че по отношение на пазарното обединение в най-напреднала фаза за разговорите с Македония, а донякъде и с Румъния.", "date": "2019.01.14", "title": "В опит да успокоят цените, държавните централи пускат още ток на борсата (ОБНОВЕНА)"}
{"url": "https://www.monitor.bg:443/bg/a/view/arest-za-razstreljano-kuche-154531", "text": "Врачанин е окован с белезници с обвинение за разстреляно куче, съобщиха от областната дирекция на МВР. 33-годишният мъж гръмнал кавказка овчарка в местността „Туев дол“ край квартал Бистрец в неделя. Сигнал за зверството подал стопанина на кучето, който признал, че го пуснал да се разхожда, когато било убито. Стрелецът го улучил със законно притежавана пушка. Мъжът е задържан за 24 часа в районното управление във Враца, а оръжието му е иззето. По случая е образувано досъдебно производство.", "date": "2019.01.14", "title": "Арест за разстреляно куче"}
{"url": "https://www.monitor.bg:443/bg/a/view/59-godishen-plamna-kato-fakla-dokato-izvarjava-zimnina-154526", "text": "59-годишен мъж плакна като факла, докато изварява буркани със зимнина. Нелепият инцидент е станал през уикенда в бобовдолското село Долистово. Малко след 19 часа в събота се чули крясъци от стопанската постройка до дома на мъжа. Минути по-късно на мястото пристигнали съседи, които с голи ръце се опитвали да угасят пламналия бобовдолец. „По това време човекът е изварявал буркани на газов котлон. Вентилът е изпуснал и най-вероятно от това са избухнали пламъците. Пожарът беше огромен, по чудо човекът е оцелял“, коментираха огнеборци. Веднага след инцидента мъжът е транспортиран с линейка до столичната клиника „Пирогов“. По първоначална информация той е с 25% изгаряния по ръцете, лицето и краката. Вследствие на пожара са унищожени 100 кв. м покривна конструкция, масивни складови и спомагателни постройки и 50 бали фураж. Благодарение на бързата намеса на огнеборците е спасена от опожаряване цялата къща на 59-годишния мъж.", "date": "2019.01.14", "title": "59-годишен пламна като факла, докато изварява зимнина"}
{"url": "https://www.monitor.bg:443/bg/a/view/bylgarka-ukrasi-korica-na-vogue-snimki-154523", "text": "Българският модел Ивелина Чоева се появи на корицата на сп. Vogue. 21-годишната красавица е лице на януарското специално издание на модната библия в Украйна, в което е пубикуван годишният хороскоп за 2019-а. 12-те кадъра за ексклузивната фотосесия са били заснети в Париж, а главен фотограф е световноизвестния Лукас Пуковец в екип с криейтив директор Соня Кваша и стилистът Джули Пелипас. Ивелина влиза в света на модата през 2011 година. След като завършва Езиковата гимназия в гр. Хасково продължава образованието си в престижния университет UEL в Лондон, където изучава специалност „Бизнес и Маркетинг“ с насока в модния бизнес. Тя е снимала за световноизвестни брандове и е участвала в кампании на Fendi, Loreal, Max Factor, Tresseme, Samsung и много други. Успоредно с това родната красавица е заснела впечатляващи едиториали за модни списания като Harper’s Bazaar, Cosmopolitan и Glamour. Пътувала е за модни ангажименти в Милано, Истанбул, Париж, Лондон, Банкок, Дубай и Ню Йорк. „Модата за мен е призвание. Красотата да изразиш и пресъздадеш копнежите и мечтите на умовете в модната индустрия, както пред камера, така и да седиш редом до тях, за да измисляте как да позиционирате и развиете определен бранд на пазара. споделя Чоева. В момента Ивелина работи в Лондон като маркетинг специалист за два световноизвестни модни бранда. Благотворителността също не е чужда за нея, а скоро предстои да представи новите си проекти и в България.", "date": "2019.01.14", "title": "Българка украси корица на Vogue  (СНИМКИ)"}
{"url": "https://www.monitor.bg:443/bg/a/view/lejdi-gaga-i-glen-klouz-si-podeliha-nagrada-na-izboryt-na-kriticite-154529", "text": "Вечер на двойните награди – в това се превърна церемонията по раздаването на статуетките под щампата Изборът на критиците. Лейди Гага и Глен Клоуз застанаха рамо до рамо на сцената с приз в ръка. Двете се окичиха с титлата „най-добра актриса“, като си заслужиха овациите в публиката с изпълненията си в съответно „Роди се звезда“ и „Съпругата“. Ейми Адамс и Патриша Аркет са другите звезди, които спечелиха едновременно една и съща категория. Двете бяха отличени като „най-добра актриса в лимитиран сериал или телевизионен филм“ в съответно „Отворени рани“ и „Бягство по учебник“. Големият победител на церемонията се оказа „Рома“ на Алфонсо Куарон. Заглавието отнесе наградите за най-добър филм, режисура, операторско майсторство и чуждоезичен филм. „Черната пантера“ и „Вице“ се разписаха с по три статуетки. Филмът, на който „Дисни“ залага огромни надежди в настоящия награден сезон, си тръгна с признание за дизайн на продукция, костюми и визуални ефекти. Две от трите отличия за „Вице“ пък са индивидуални за Крисчън Бейл, който излезе да се поклони на сцената след обявяване на победителите в категориите „най-добър актьор“ и „най-добър актьор в комедия“. „Вице“ бе признат и от гледна точка на грима и прическите. В категорията за актьорски състав беше отличена историческата комедия \"Фаворитката\", която водеше по номинации за наградите \"Изборът на критиците\" с 14 на брой. Филмът донесе и награда за най-добра актриса в комедия на Оливия Колман. Елси Фишър грабна приза за най-добър млад актьор/актриса за ролята си във филма \"Осми клас\". Наградите за най-добър актьор в поддържаща роля и най-добра актриса в поддържаща роля бяха присъдени съответно на Махершала Али за \"Зелената книга\" и Реджина Кинг за \"Ако Бийл стрийт можеше да говори\".", "date": "2019.01.14", "title": "Лейди Гага и Глен Клоуз си поделиха награда на Изборът на критиците"}
{"url": "https://www.monitor.bg:443/bg/a/view/spored-danni-na-epc-pytnici-se-oplakvat-ot-otmeneni-poleti-i-izguben-bagaj-154513", "text": "Потребители се жалват от закъснели или анулирани полети, заради което имат претенции за обезщетение към авиопревозвача. Това сочи справката на Европейския потребителски център за периода от 1 декември 2018 година до 10 януари 2019-та. 168 са общо оплакванията до институцията, като 12% от тях са свързани с транспорт. От ЕПЦ поясниха, че са получили сигнали и за изгубен багаж, по който в момента работят. Затова от там напомнят, че ако самолетът закъснее повече от 2 часа, авиокомпанията трябва да се погрижи за пътниците и да им осигури храна и напитки. Ако закъснението е повече от 3 часа, и то по вина на авиопревозвача, имат и право на допълнително парично обезщетение от 250 до 600 евро. Ако пък се окаже, че куфарът ви е загубен, е важно да се пазят всички документи, включително багажен етикет и да се попълни протокол веднага при установяване на липсата още на самото летище. В срок до 7 дни трябва да се подаде жалба и към авиокомпанията. Други 6% от жалбите и сигналите от началото на декември пък са свързани с проблеми при покупката на дрехи и обувки-сгрешени размери, недоставени поръчки. В Европейския потребителски център е трябвало да разрешат казус с недоставени обувки, дрехи и бебешки колички. Най-често поръчките са били направени още през месец ноември, потребителите са чакали да получат стоката, но тя не е пристигнала на посочения адрес и вероятно става дума за некоректни търговци извън ЕС. Заради това от институцията съветват потребителите да проверяват внимателно от къде и от кого поръчват, като следят и за отзиви. Ако липсват такива, това означава, че най-вероятно електронният търговец е нов и все още няма интернет репутация. „Нашият опит показва, че бумът на жалбите с проблеми по празниците ще дойде през февруари. Това е така, защото преди да подадат оплакване към центъра, потребителите първо трябва да са се обърнали към търговеца за съдействие и решение на проблема и ако той откаже, могат да ни потърсят“, коментира директорът на ЕПЦ у нас Игнат Арсенов. От институцията са разрешили казус, при който жена си закупила рокля през полски сайт, но след това отказала стоката, защото не отговаряла на размера. Тя върнала продукта в Полша в рамките на законоустановения срок от 14 дни. Жената написала имейли и започнала да звъни по телефона, но повече от 2 месеца от фирмата не реагирали. След намесата на експертите на ЕПЦ обаче парите й били възстановени. Жената обещала да дари парите за храна на бездомните кучета в града, в който живее. През февруари пък семейство си закупило самолетни билети за пътуване от София до Меминген и обратно за месец юли за над 400 евро. Жената обаче забременяла и по медицински причини лекарите не й позволили да пътува. От авиокомпанията първоначално отказали да възстановят парите за билетите, но след като от ЕПЦ в Ирландия се намесили, дамата получила ваучер в размер на 288 евро, който може да се използва в бъдеще. Мъж пък направил онлайн поръчка от германски търговец на храна за кучета в размер на близо 100 лв., като платил с банкова карта. След десет дни обаче търговецът го информирал, че доставката е загубена и не може да му доставят нов продукт. Парите за храната били възстановени но на клиента е удържана такса за превода. След дълга кореспонденция с фирмата и със съдействието на експертите, сумата била възстановена напълно. „Ако стоката не бъде изпратена към потребителя по вина на търговеца, той трябва да върне всички разходи, направени от страна на клиента“, коментира Игнат Арсенов.", "date": "2019.01.14", "title": "Според данни на ЕПЦ: Пътници се оплакват от  отменени полети и изгубен багаж"}
{"url": "https://www.monitor.bg:443/bg/a/view/rom-napadna-s-bradva-kursanti-154517", "text": "32-годишен жител на котелското село Орлово, който има зад гърба си половин дузина осъждания за кражби и съпротива на властите бе задържан за 72 часа след сигнал на телефон 112 за произшествие по главен път І-6 между Твърдица и Гурково. Сигналът е бил подаден към 19,06 часа на 13 януари от курсант в Националния военен университет – Велико Търново, че неустановено лице е разбило с брадва предното стъкло на управлявания от него лек автомобил  „Ауди 80“, след което е избягал в посока на прохода Хаинбоаз с кола „Опел Корса“.Инцидентът е станал след неколкократни изпреварвания на двата автомобила, зад волана на корсата е била 33 – годишна жена, приятелка на Пенев.В аудито са пътували четирима курсантки и една тяхна колежка от военния университет на възраст от по 19-20 години. Йордан Пенев и водачката М.Т. са били спрени от патрулна кола на ПУ-Гурково, при обиска в корсата била намерена брадвата, с която е било разбито стъклото на аудито. Мъжът е бил задържан първоначално за 24 часа, срокът е удължен с още 72 часа от наблюдаващия образуваното бързо производство прокурор от Казанлък.По думите на кмета на родното му село Орлово Наим Пашалов Йордан започнал криминалната си „кариера“ още от детството, така и не завършил основното си образование. За последно в Орлово са го виждали преди 7-8 месеца, тогава се похвалил , че е започнал работа в строителството и се установил уж за постоянно в село Арбанаси. По думите на Пашалов жената не съпруга на Пенев. Мъжът бил изключително избухлив и агресивен, често се напивал. Тепърва ще ес изяснява дали при инцидента по пътя е бил пиян. Курсантите са пътували с униформените си дрехи, от полицията отказаха да съобщят дали са носели и личното си оръжие.", "date": "2019.01.14", "title": "Оставиха в ареста ром за нападение над курсанти (ОБНОВЕНА)"}
{"url": "https://www.monitor.bg:443/bg/a/view/protest-v-plovdiv-sreshtu-cenata-na-toka-154516", "text": "Работници от четири шивашки фирми и много граждани протестираха срещу високите цени на тока на свободния пазар. Поскъпването със сигурност ще доведе до фалити дружествата, които имат сключени договори за експорт с предварително фиксирани цени, обясниха протестиращите. Недоволството им започна от централата на EVN на ул. „Христо Г. Данов” в Пловдив и минути преди 10 часа в понеделник приключи пред областната администрация в града. Там при протестиращите слезе областният управител Здравко Димитров, който им каза: „Изцяло съм с вас”. Той обеща да предаде исканията на хората до премиера Бойко Борисов, като обясни, че лично е потърпевш от високите сметки за ел.енергия. „Ще придвижа исканията им до Министерски съвет и лично до министър- председателя. Лично поех този ангажимент. Още в сряда ще бъде на бюрото му”, каза областният управител на Пловдив Здравко Димитров. В знак на подкрепа с протестиращите той завързал на ръката си оранжева лентичка. „Хората искат по-евтин ток, за да могат да работят. На протеста участваха 3 или 4 фирми. Това са една част от потърпевшите. Подкрепям ги, трябва да се мисли за бизнеса. При така създалата се ситуация те биха фалирали”, обясни той. Здравко Димитров също е имал проблеми с високите сметки за ток. Пуснал е жалба и от енергодружеството направили проверка и му казали, че електромерът му отчита нормалното потребление на електричество. „Е, как при условие, че в дома ми в Пловдив сме газифицирани, климатиците не се пускат, а по Коледа и Нова година ни нямаше, имаме отново над 500 лева за ток. Толкова бе сметката ни и за предходния месец”, разказа той. Въпреки жалбата, трябвало първо да си плати сметката. Предишната година имало подобен проблем и във вилата му в родопско село до Пловдив. Тогава сметката за ток само за един месец била над 1000 лева. В същото време съседният хотел за същия период имал изхабен ток за 350 лева. „Платих си, въпреки че потреблението ми е на газ. Сега ще видя следващия месец колко е. На никой не му е приятно страни, които купуват от нас ток, при тях е по-евтино”, се възмути областният управител на Пловдив.  ", "date": "2019.01.14", "title": "Протест в Пловдив срещу цената на тока (СНИМКИ, ВИДЕО)"}
{"url": "https://www.monitor.bg:443/bg/a/view/voenen-boing-se-razbi-kraj-teheran-154514", "text": "Иранската армия съобщи, че транспортният самолет, който се разби в иранската провинция Алборз, е бил неин и 15 от 16-те души на борда са загинали, предаде Ройтерс, цитирайки агенция Фарс. Алия Курбанова, прессекретар на бишкекското летище \"Манас\", твърди, че самолетът е изпълнявал чартърен полет от Бишкек и е бил собственост на иранската компания \"Паям еър\". Агенция Мехр съобщава, че самолетът е бил собственост на компания \"Киргизстан еърлайнс\". Той излетял от Бишкек и е трябвало да кацне на летището в иракския град Карадж. По погрешка обаче кацнал в друго разположено наблизо летище. Причината за грешката е лошото време, съобщава агенция Фарс. По информация на агенция Тасним самолетът е произведен между 1958 и 1979 г.", "date": "2019.01.14", "title": "Военен боинг се разби край Техеран"}
{"url": "https://www.monitor.bg:443/bg/a/view/bulgartabak-vechnijat-fejk-za-peevski-154512", "text": "Фабриката за фалшиви новини не спира да претопля вечния фейк за имагинерни връзки на депутата и наш издател Делян Пеевски с тютюневия холдинг „Булгартабак“. През уикенда в интернет пространството се завъртя новината, че дружеството затваря фабриката си в Благоевград. Вярна на себе си Фабриката само това и чакаше, за да подхване за пореден път темата и да я обвърже с Пеевски. Още в ранни зори в събота новината лъсна на сайта „Медиапул“ на майката на фалшивите новини Стояна Георгиева. Следвайки мотото „има ли Булгартабак, има и Пеевски“, „Медиапул“ веднага приписаха несъществуващи връзки на издателя ни с дружеството. По традиция само няколко часа по-късно същите опорни точки се завъртяха и в „Капитал“, и сайта „Клуб Z“ на подсъдимия за укриване на 62 млн. лв. данъци Огнян Донев. Тези твърдения на Фабриката обаче са опровергавани многократно от нашите издания, а фактите са, че Пеевски още през 2016 г. продаде миноритарния си дял от „Булгартабак“ и няма никакви връзки с холдинга. Подгряването на темата за цигареното дружество започна още в края на миналата година, когато във Фабриката, дирижирана от олигарха Иво Прокопиев и присъдружните й сайтове, се завъртя статия, в която се описват новите строежи в София. В нея изведнъж бе намесено името на Пеевски, като за хиляден път се обясняваше, че той щял да строи на мястото на старата фабрика „София – БТ“. Типично за Фабриката в материала липсваха всякакви конкретни факти и се посочваше, че „фирми, близки до Пеевски“ ще се занимават със строежа. Това е любима опорка на Фабриката, която често изпаднала в творческа безизходица, я върти на принципа на Гьобелс – една лъжа, повторена сто пъти, става истина. Това е и една от четирите задължителни опорни точки на фалшивите новини за Пеевски, освен тези, в които го намесват с обществени поръчки в строителството, КТБ и закона за изсветляване на медиите. След като миналия март бяха приети поправките в закона за банковата несъстоятелност, с които се спира вторичният грабеж на КТБ, изведнъж Фабриката спря да пуска опорките си за банката и запя старата песен на нов глас с фейковете за строителството и „Булгартабак“. Всичко това идва на фона на разкритията на прокуратурата за руските връзки на банкера беглец и авера му Николай Банев, както и на фона на обвиненията срещу перачите на пари на БГ Мадоф, които в събота се сдобиха с обвинения и останаха в ареста. Единствената цел на цялата Фабрика за фалшиви новини е да се прикрият аферите на банкера Цветан Василев, укриващ се от българското правосъдие в Белград. Преди седмица Стояна Георгиева се издаде, че обслужва мустакатия аферист. Вероятно сайтът й „Медиапул“ срещу това получава щедри дотации от Белград. Междувременно „Капитал“, който често прибягва до използването на метатагове, като споменава името на нашия издател, без никаква връзка със самата статия, само за да може в търсачката материалът да излиза нагоре, тиражира поредната фалшива новина. В статия за модернизацията на ВВС и закупуването на нови изтребители придворните на Прокопиев вкарват темата за обществените поръчки и скандално намесват Пеевски с тол системата без конкретика или факти. Дали това ще е поредната опорка, която Фабриката ще върти до изтъркване, предстои да разберем.", "date": "2019.01.14", "title": "\"Булгартабак“ - вечният фейк за Пеевски "}
{"url": "https://www.monitor.bg:443/bg/a/view/deficityt-na-sa-sht-v-tyrgovijata-s-kitaj-skochil-sys-17-154511", "text": "Със 17,2% се увеличил дефицитът на САЩ в търговията му с Китай през 2018 г., съобщава „Синхуа”, като се позовава на данни на Главното митническо управление на КНР. Отрицателното салдо на Щатите в търговията с Китай е достигнало през последните 12 месеца 323,32 млрд.долара. Стокообменът между двете страни за миналата година се е увеличил с 8,5% до 633,52 млрд. долара. Китайският износ за САЩ е бил на стойност 478,42 млрд. долара, отчитайки ръст от 11,3%. Вносът на американски стоки в най-голямата комунистическа държава се увеличава с 0,7 на сто до 155,10 млрд. долара. За 2017 г. китайско-американският стокообмен е бил за 583,7 млрд.долара или с 12,3% повече от предходната година. Китайският износ бележи ръст от 11,5%, до 429,8 млрд.долара, а импортът на стоки от САЩ е скочил през по-миналата година с 14,5%, до 153,9 млрд. долара, сочат официални данни на китайските митници.", "date": "2019.01.14", "title": "Дефицитът на САЩ в търговията с Китай скочил със 17%"}
{"url": "https://www.monitor.bg:443/bg/a/view/djuliana-gani-ne-si-plashta-smetkite-154520", "text": "Мис Силикон Джулиана Гани и любимият й – фитнес инструкторът Илиян Найденов, посещават нощни заведения, правят големи сметки и след това си тръгват без да са платили. За това алармираха от управата на столично заведение пред HotNews. В заведението ни са идвали къде къде по-популярни и успели хора, но никога не е имало такива ситуации. Нашата обаче се изнесе като пръдня в гащи. Дори не я усетихме, кога си е тръгнала, а все пак не е от незабележимите клиентки. Най-вероятно и на други места прави такива номера. При нас обаче вече не е от желаните клиенти\", споделят те. Според публикацията, Гани три пъти си е тръгвала от същия клуб, без да си плати сметките. Преди дни силиконката и Найденов се върнаха от дълга екскурзия на Филипините. Те заляха социалните мрежи със снимки и послания от починката си. „Еха, колко е хубаво да си около елхата и навън да е 30 градуса“ - с това изречение изксителката стартира фотодневника си от топлата дестинация. Двойката се настани в луксозен хотел, който разполага с два басейна и денонощни ресторанти. Фенове се шегуват, че малката Джулка е избрала именно този хотел, тъй като е на 5 минути пешеходно разстояние от голям мол. включи се и Илиян. Гани и Найденов скандализираха част от последователите си с кадър на полуголото дупе на силиконката, на който ясно личат белези от зъби. „Ех, този моят мъж вечно е гладен“, намигна тя.", "date": "2019.01.14", "title": "Джулиана Гани не си плаща сметките"}
{"url": "https://www.monitor.bg:443/bg/a/view/objaviha-datata-na-finala-na-igra-na-tronove-video-154515", "text": "Вече е ясна датата на премиерата на осмия и последен сезон на кървавата сага „Игра на тронове“. От американската кабелна телевизия НВО съчетаха старта на новите серии от криминалето „ Истински детектив“ с обявяването на финала на „Игра на тронове“. Актуалната порция епизоди за битката за Железния трон ще започне на 14 април, като по всяка вероятност при родните зрители продукцията ще акостира ден по-късно. Заедно с обявяването на датата феновете получиха и друга изненада – още един тийзър. Преди дни се появи и първият официален трейлър, чиято премиера се състоя по време на връчването на наградите \"Златен глобус\", а след това видеото се появи в платформата YouTube. На клипа се вижда как Джон Сноу води Денерис в Уинтърфел, за да се срещне със Санса Старк. Изглежда, че Старк е готова да помогне на Денерис и да заяви: Виждат се и бойни сцени, на които присъства дракон.", "date": "2019.01.14", "title": "Обявиха датата на финала на „Игра на тронове“  (ВИДЕО)"}
{"url": "https://www.monitor.bg:443/bg/a/view/lovec-se-prostrelja-pri-izlet-za-fazani-154518", "text": "Ловец се простреля неволно в крака при излет за фазани в землището на русенското село Малко Враново, съобщиха от полицията. Инцидентът е станал в неделя преди обед. По време на груповия лов 73-годишният мъж прескочил малък напоителен канал, подхлъзнал се и паднал, като изпуснал законно притежаваната си пушка. Опитал се да я издърпа, но с цевта към себе си, при което оръжието възпроизвело изстрел. С рана в левия крак ловецът бил откаран в Университетската болница „Канев“ в Русе, където останал за лечение. Районното управление в град Сливо поле извършва проверка по случая. Пушката и боеприпасите са предадени на органите на реда, уточняват от полицията.", "date": "2019.01.14", "title": "Ловец се простреля   при излет за фазани"}
{"url": "https://www.monitor.bg:443/bg/a/view/kris-prat-se-sgodi-za-dyshterjata-na-shvarceneger-154519", "text": "Холивудският ас, който доби световна популярност от филмите „Пазителите на галактиката“, Крис Прат обяви, че излиза от графата на ергените. Звездата се сгоди за приятелката си Катрин - най-голямата дъщеря на Арнолд Шварценегер, с която са заедно от малко повече от година. написа 39-годишният актьор в социалните мрежи, с което потвърди, че ще се разходи до олтара. Това е първата връзка на Прат, след като се раздели с актрисата Ана Фарис, с която бяха женени в продължение на 9 години. Двамата възпитават и общ наследник – Джак, като от документите по развода им става ясно, че са постигнали споразумение да живеят близо един до друг, докато момчето им не завърши шести клас. Според източници, близки до бившите съпрузи, двамата се разбират отлично в името на Джак и след развода. Нещо повече, заедно с новите си половинки – Крис Прат с Катрин и Ана Фарис с приятеля си Майкъл Барет, заедно отпразнували миналия октомври Хелоуин с момчето.", "date": "2019.01.14", "title": "Крис Прат се сгоди за дъщерята на Шварценегер"}
{"url": "https://www.monitor.bg:443/bg/a/view/obsyjdat-v-kevr-cenata-na-toka-za-biznesa-154504", "text": "На масата за преговори сядат представители на държавата, ЕРП-тата и енергодружествата днес в КЕВР. Срещата в енергийния регулатор е заради цената на тока. Ще се обсъжда как да се преодолеят високите цени на индустриалния ток. В определени дни, цената на електричеството за бизнеса скачаше с до 300%, а след напрежението сред работодатели и синдикатите държавата обяви, че ще бъдат предприети спешни мерки. Сред тях са масови проверки на трите електроразпределителни дружества. Ще се следи стриктно и за техническото състояние на електромерите.", "date": "2019.01.14", "title": "Обсъждат в КЕВР цената на тока за бизнеса"}
{"url": "https://www.monitor.bg:443/bg/a/view/gardiyn-brekzit-pylni-bylgarskite-kurorti-154505", "text": "Една страна започва да получава дивиденти от Брекзит и това е България, пише британският в. \"Гардиън\". Според изданието Брекзит води до изненадващо засилване на потока на британски туристи в български курорти. Британски семейства търсят алтернативни туристически дестинации, затова все повече правят резервации в курорти в югоизточна Европа. Причина за това е, че традиционно популярните сред британските туристи места в еврозоната са станали по-скъпи, след като лирата рязко спадна спрямо еврото от вота за Брекзит през 2016 г.  Сега британските семейства обмислят начини за действие срещу бъдещи колебания на курса на лирата в случай на липса на споразумение за Брекзит. По време на най-натоварените сезони за резервации през годината туристически агенции съобщават, че все повече хора избират варианта за ол инклузив сделки, където има по-изгодни цени за храна, напитки и настаняване. България, евтина дестинация както за онези, които търсят слънце, така и за онези, които търсят ски писти, извлича ползи от нестабилността на валутата. Асоциацията на британските туристически агенти съобщава за увеличаване с почти една трета на броя на резервациите за ваканция в страната за настоящата година в сравнение с 2018 г. През 2018 г. резервациите също са били повече в сравнение с предходната година.", "date": "2019.01.14", "title": "Гардиън: Брекзит пълни българските курорти"}
{"url": "https://www.monitor.bg:443/bg/a/view/dobrich-izbira-naj-dobroto-domashno-vino-na-trifon-zarezan-154510", "text": "Община град Добрич и Къщата на виното обявяват конкурс за най-добро домашно вино реколта 2018 година. В конкурса могат да участват производители от Добрич, само със собствени вина – реколта 2018 г. Три са категориите в конкурса: червени вина; бели вина; розе. Производителите могат да участват в повече от една категория. Няма да бъдат допускани вина, които са изкуствено ароматизирани. Производителите посочват задължително сорта или сортовете, от които е произведено виното. Участниците в конкурса трябва да занесат проба от всяко вино, с което участват. Пробите трябва да са бистри. Всяка от тях трябва да е в 1 брой стандартна стъклена бутилка 0.750 мл., без етикет. Проби от виното/вината се събират до 10 февруари в Къщата на виното до Стария хлебозавод. Вината ще бъдат оценявани от тричленна комисия от специалисти, съгласно Правилника за устройството и дейността на дегустационните комисии, издаден от Министерството на земеделието и горите. Във всяка категория се определят І, ІІ и ІІІ-то място. На отличените в конкурса се връчват грамота и предметна награда. Победителите ще бъдат обявени на 14 февруари 2019 г., 11.00 часа в АЕМО „Старият Добрич”.  ", "date": "2019.01.14", "title": "Добрич избира най-доброто домашно вино на Трифон Зарезан"}
{"url": "https://www.monitor.bg:443/bg/a/view/suzuki-vitara-predizvikva-zimata-154489", "text": "Обновеното Suzuki Vitara дебютира пред българската публика през ноември, като получи фини промени във външния вид, свежи цветове и повече няма да се предлага с дизелови двигатели. През зимата изпъкват предимствата на Suzuki Vitara, но много от потребителите купуват колата без да плащат за задвижване на четирите колела 4х4, тъй като ще я използват само за асфалтови пътища. Новата Vitara е променена основно в предната част, където виждаме нова маска и предна броня. В решетката са се появили вертикални хромирани ламели вместо хоризонтални, променени са и фаровете, които вече са светодиодни. Вътре в бронята трапецът вече не е закръглен от двете страни, а дневните LED светлини са подчертани с лъскава лента. Задните LED светлини са издадени навън, като секциите на капака на багажника са оцветени в червено, а светлината в центъра е станала бяла. За обновената Vitara се предлагат също и нови алуминиеви джанти, както и два допълнителни цвята на каросерията, и по-разширена програма за индивидуализация. В интериора на обновеното Suzuki Vitara е добавена мека пластмаса върху горната част на таблото за управление, което придава по-приятно усещане при допир и на външен вид. Инструментите също са преработени, като е променен дизайнът на циферблатите, между които е инсталиран 4,2-инчовият цветен дисплей на бордовия компютър. Добавен е и преден централен подлакътник като стандартно оборудване. При обновяването на Suzuki Vitara от двигателната гама отпадат 1,6-литровият атмосферен бензинов двигател, както и 1,6-литровият турбодизелов агрегат. В Европа моделът повече няма да се предлага с дизелови двигатели, тъй като търсенето им рязко намаля през последните години. Сега обновеният кросоувър се предлага с два бензинови двигателя BoosterJet с турбокомпресор и директно впръскване. По-малкият е 3-цилиндров със скромен работен обем от 1 литър, но благодарение на турбокомпресора развива мощност 112 к.с. Двигателят е комбиниран стандартно с 5-степенна механична скоростна кутия, а срещу доплащане се предлага 6-степенна автоматична трансмисия. По-големият бензинов турбомотор BoosterJet е 1,4-литров 4-цилиндров с мощност от 140 к.с., като може да се комбинира с 6-степенна ръчна скоростна кутия или с опционалната 6-степенна автоматична трансмисия. Задвижването може да бъде само на предните колела 2WD или на четирите колела 4WD от познатата система с четири режима на шофиране All-Grip. Тестваното Suzuki Vitara се задвижва от 1,4-литровия 4-цилиндров бензинов двигател с турбокомпресор. Максималната мощност от 140 к.с. при 5500 об/мин, но по-важното е, че максималният въртящ момент от 220 Нм е на разположение във впечатляващо големия диапазон между 1500 и 4000 об/мин, благодарение на което водачът разполага с много прилична тяга в почти целия работен режим на мотора. При старт от място ускорението до 100 км/ч отнема 9,5 секунди, което е сравнително добро постижение за компактен кросоувър, а при изпреварване колата се нуждае от съвсем леко подаване на газ на пета предавка за да направи маневрата с лекота. Сред най-голямото достойнство на новия агрегат е ниският му разход на бензин. В града колата харчи 6,9 л/100 км, а при спокойно шофиране по междуселищен път разходът е около 5 л/100 км. Единствено със 140 км/ч на магистралата се качва до 7,3 л/100 км. Благодарение на новия бензинов турбодвигател, Vitara е много пъргава, което дава възможност на водачите със спортен стил на шофиране да се наслаждават на прилична динамика. Системата за разпределение на векторната тяга имитира диференциал с ограничено приплъзване и възпрепятства недозавиването. Воланът е относително директен, окачването е стегнато, а шасито се наклонява сравнително умерено в острите завои. В същото време колата вози доста комфортно с предно окачване тип McPherson с пружина и полунезависимо задно окачване с торсионна греда. Пътният просвет на Suzuki Vitara е 185 мм и не е от най-големите в класа на високопроходимите модели, но е достатъчен за да се движите с лекота по черен път. Дори и само с предно предаване, Vitara не се затруднява да се движи без проблеми по заснежените планински пътища на Плана планина, но за по-сериозен офроуд е добре да бъде оборудвана със системата за двойно задвижване All-Grip. Клиентите на Suzuki Vitara могат да избират между 15 модификации, като дори и базовият модел на цена от 30 990 лева има щедро оборудване от автоматична система Stop Start, централно заключване с дистанционно управление, електрически огледала, асистент при потегляне при наклон, Bluetooth, климатик, 3,5-инчов цветен информационен дисплей, дневни светлини и LED задни светлини. При по-високите нива на оборудване се добавят и системи за максимално улеснение на водача като адаптивен круиз контрол, асистент при спускане при наклон, навигация, камера за задно виждане, безключов достъп и стартиране на автомобила, сензори за паркиране, скрити в предната и задната броня. Най-високата версия GLX стандартно разполага със системи за наблюдение на слепите зони, разпознаване на пътните знаци, технология за предупреждение при напускане на лентата и система за предупреждение за странично приближаващ автомобил при движение на заден ход.", "date": "2019.01.14", "title": "Suzuki Vitara предизвиква зимата"}
{"url": "https://www.monitor.bg:443/bg/a/view/vzriv-v-jilishten-blok-v-rusija-ima-jertvi-154503", "text": "Взрив на газ за битови нужди разруши два етажа на жилищен блок и отне живота на една жена в понеделник сутринта. Трагедията се разигра в град Шахти, Ростовска област. Това е вторият случай на експлозия на газ в страната в рамките на две седмици – на 31 декември м.г. в Магнитогорск при подобен инцидент загинаха 39 души. При взрива в Шахти са повредени четири квартири, като спасителите са успели да извадят живи изпод развалините 7 души, сред които майка и 2-годишното й дете. В болница са настанени двама пострадали – баща и син,  чието състояние не е критично. Съдбата на четирима от живущите в кооперацията остава неизвестна, но според спасители има надежда те да бъдат открити живи. По предварителни данни, битовият газ е избухнал на последния 9-и етаж на сградата. Общо в блока има 72 апартамента, като живущите в него са евакуирани и насочени в пункт за временно настаняване. В спасителната операция са задействани 120 специалисти и 35 единици техника.  ", "date": "2019.01.14", "title": "Взрив на газ в жилищен блок в Русия отново уби хора"}
{"url": "https://www.monitor.bg:443/bg/a/view/izglejdat-9-centyra-za-vyzrastni-s-demencija-v-stolicata-154507", "text": "Столична община изгражда 9 нови центъра за възрастни хора с деменция, умствена изостаналост и психични разтройства. Това стана ясна след като кметът на София Йорданка Фандъкова и зам.-министърът на регионалното развитие и благоустройството Деница Николова подписаха договор за изпълнение на проекта за строителство им. Новата социална услуга е част от процеса на деинституализацията на възрастни хора. Договорът е за изграждане на девет сгради - една в район \"Витоша\", в Княжево и осем в район \"Нови Искър\". В Княжево обектът е в двора на съществуващия център за пълнолетни лица с деменция, като новата сграда ще е с капацитет за 40 души, а в \"Нови Искър\" осемте услуги ще бъдат за около 120 души. Стойността на предвидените дейности е над 5 млн. лв. Фандъкова посочи, че през миналия програмен период столична община първа е успяла да приключи с деинституализацията на децата. Закрити били всички седем дома за деца и един социално-учебен професионален център за младежи и били построени общо 23 центъра за настаняване от семеен тип. „Сега там, в условия близки до домашните, живеят деца с различни проблеми - или без родители, или с тежки увреждания“, обясни столичният кмет. Фандъкова добави още, че преди 10 години социалните услуги за деца и възрастни в София били 25, а днес те са 86. По думите й освен това 25-те клуба на пенсионера и инвалида също изпълнявали функцията на дневни центрове за занимания на хората.", "date": "2019.01.14", "title": "Изграждат 9 нови центъра за възрастни с увреждания в София (ОБНОВЕНА)"}
{"url": "https://www.monitor.bg:443/bg/a/view/ombudsmanyt-maja-manolova-dava-na-ks-edinnata-cena-na-vodata-154506", "text": "Жалба в Конституционния съд срещу единната цена на водата по Закона за ВиК услугите депозира днес омбудсманът Мая Манолова. Припомняме, че в повечето области на страната ВиК дружествата се обединиха и в рамките на една област действа един оператор, при единна цена. Това бе част от водната реформа и необходимо условие, за да усвоява България средства за водния сектор от програма „Околна среда“. За да осъществят големите инфраструктурни проекти, повечето оператори поискаха за втора поредна година увеличение на цените, което провокира недоволство. Според обществения защитник единната цена противоречи на конституционните принципи на правовата държава и дължимата от законодателя защита на потребителя, съобщиха от кабинета на омбудсмана. „Подходът на законодателя е неоправдан социално и небалансиран, не отчита обществения интерес и правата на потребителите на услугите и не задоволява изискването за справедливост“, пише Манолова в жалбата до КС. Тя твърди, че увеличението на цената на водата е несправедливо. Според нея то не води до подобрение нито на качеството на услугата, нито на качеството на водата. Гражданите, по думите й, спонсорират ВиК дружествата, които могат да си позволят загуби и течове, защото потребителите са тези, които плащат сметката.  ", "date": "2019.01.14", "title": "Омбудсманът Мая Манолова дава на КС „единната цена“ на водата"}
{"url": "https://www.monitor.bg:443/bg/a/view/iran-shte-predloji-1-mln-barela-neft-po-52-42-dolara-za-barel-154508", "text": "Иран обяви намеренията си да предложи на местната енергийна борса IRENEX 1 млн. барела суров нефт на цена 52,42 долара за барел, съобщава агенция Shana. Петролът ще се продава от Националната иранска нефтена компания (NIOC) на партиди от по 35 хил. барела. През октомври по този начин фирмата продаде 280 хил. барела, а през ноември - 700 хил. барела. Иран отново е подложен на санкции от САЩ, като Вашингтон не крие намеренията си да доведе до нула износа на петрол от Ислямската република. Ограниченията наложени от Щатите на експорта влязоха в сила на 5 ноември, но американците направиха временно изключение от 180 дни за Китай, Индия, Италия, Гърция, Япония, Южна Корея, Тайван и Турция.", "date": "2019.01.14", "title": "Иран ще предложи 1 млн. барела нефт по 52,42 долара за барел"}
{"url": "https://www.monitor.bg:443/bg/a/view/posleden-napyn-za-mej-da-ubedi-parlamenta-za-sdelkata-s-brekzit-154501", "text": "Британският премиер Тереза Май прави последни усилия да убеди парламента да подкрепи договорената от нея сделка с ЕС, писа Би Би Си. Тя ще произнесе реч пред пред парламента, в която ще обясни за пореден път необходимостта от подкрепа на сделката. Мей предупреждава, че ако не се изпълни волятата на народа за резултатите от референдума, това ще доведе до огромни щети на политиците. \"Всички ние имаме задължението да приложим на дело резултата от референдумът. В противен случай това ще навреди катастрофално на доверието на народа в демократичния процес и в политиците му\", се очаква да каже Мей съгласно предварително разпространените от канцеларията й извадки от речта. Ако споразумението не бъде прието, Великобритания рискува да напусне ЕС на 29 март без споразумение - сценарий, от който се опасяват икономическите среди - или, което е по-вероятно, изобщо да не напусне блока, смята Мей. \"Както видяхме през последните седмици, някои в Уестминстър (парламента) биха искали да отложат или дори да спрат Брекзита и използват всички възможни средства да го постигнат\", се казва в публикуваните откъси. В същото време над 100 депутати от Европейския парламент се обърнаха с отворено писмо към гражданите на Великобритания, с което ги призовават да се откажат от Брекзит, предаде Дойче веле. \"Заради бъдещите поколения ви молим да преосмислите излизането от ЕС\", се казва в проекта на посланието, цитирано от медийната група Funke Mediengruppe. Предстои то да бъде публикувано във Великобритания непосредствено преди вота по Брекзит в британския парламент. Евродепутатите уверяват, че при отмяна на решението за напускане на ЕС, те са готови да си партнират с британците за \"реформиране и подобряване на ЕС\". \"Искаме да изпратим сигнал към народа, също и към Камарата на общините и да им кажем: ако британците решат да останат, това ще бъде посрещнато с радост\", коментира евродепутатът от ХДС Петер Лизе, който е сред подписалите посланието.  ", "date": "2019.01.14", "title": "Мей смята за възможна отмяната на Брекзит"}
{"url": "https://www.monitor.bg:443/bg/a/view/opek-kani-amerikanski-proizvoditeli-na-shistov-neft-na-sreshta-154509", "text": "Старите от Организацията на страните износителки на петрол (ОПЕК) са готови да водят преговори с американските производители на шистов нефт, съобщават световните агенции. Поканата бе отправена от министъра на енергетиката на ОАЕ Сухел ал Мазруи. „Необходимо е да си сверим часовниците, да погледнем на тяхното производство и на всякакви други технологични  пробиви в сферата на добива на шистов нефт. Смятам, че можем да предложим конференцията CERAWeek като отлично място за срещи. Винаги сме готови да ги приветстваме и на нашите срещи във Виена\", каза ал Мазруи. Енергийният форум CERAWeek ще се проведе от 11 до 15 март в Хюстън, САЩ.", "date": "2019.01.14", "title": "ОПЕК кани американски производители на шистов нефт на среща"}
{"url": "https://www.monitor.bg:443/bg/a/view/samo-prozrachni-pravila-za-priem-shte-reshat-problema-s-jaslite-154488", "text": "Столичната община затяга приема на хронично болни малчугани в детските си ясли. Това предвижда проект в правилата за прием, който ще бъде внесен за гласуване в Столичния общински съвет. Досега в група се приемаха до 5 хронично болни деца, а с новите правила броят им е отрязан до 3. Вероятно това е заради избухналите скандали миналата година, когато стана ясно, че стотици хлапета са приети по втория начин – сиреч, с измислени болести. В същото време истински болни деца останаха извън борда на яслите. От няколко години всички общини в страната бяха задължени да въведат критерии за прием в детски ясли, детски градини и училища. Критерии от смешни по-смешни, с измислени точки. На практика се получи така, че заради малоумни критерии едно дете, което живее до яслата или до детската градина, е прието в забавачница на другия край на града, щото не му стига 1 точка по правилата за прием. Та, за Столичната община и за приема на хронично болни деца. Какво означава хронично болно дете? И кои са хроничните детски болести? Първото не е ясно. Няма и списък с хроничните болести при децата, който да служи като показател при прием в ясла. А и нека да правим разлика между деца със социално-образователни потребности (СОП) и тези с хронични болести. Защото едно дете със синдром на Даун или с аутизъм си е СОП, а едно дете с хроничен ринит е съвсем друго. Предимството на хронично болните хлапета пред другите принуждава родителите да търсят вратички да изкарат чедото си болнаво, за да влезе в мечтаната забавачница. Друг е въпросът, че и в документацията по приема цари пълен хаос. Някъде за хронично заболяване приемат само с бележка от личния лекар, въпреки че се иска протокол със заключение от лекарска комисия. Поставете се на мястото на една майка, чието дете наистина има хронично заболяване. Например хронична астма. Семейството живее в район А, където има ясла. Нейното дете обаче попада като хронично болно под номер 4 или 5. Тоест остава извън класацията. Майката е бясна, защото е принудена да води хлапето в далечна забавачница (ако е прието, разбира се), а и съвсем естествено е у нея да се породят съмнения дали деца с номера от 1 до 3 в близката ясла са наистина болни. Защо трябва да се принуждават родителите да играят на тестове с критерии и точки; да търсят незаконни начини, за да запишат децата си в ясла или градина; да разиграват врътки с адресни регистрации и разни други варианти, за да не запратят отрочето си в най-далечната забавачница? Защото няма достатъчно детски заведения. А защо няма? Защото явно никой не прави разчети колко деца са родени, в кои райони, кога тези бебета ще тръгнат на ясла и дали ще има достатъчно места за тях. А ако няма, какво да се направи, за да бъдат осигурени. Особено за София, където живее близо половин България. Заедно с това трябва да има и кристално ясни правила за приема на децата. Първата стъпка в тази насока е, че децата на работещи родители и студенти ще получават повече точки при прием в столичните самостоятелни ясли. Похвално, Столична община.", "date": "2019.01.14", "title": "Само прозрачни правила за прием  ще решат проблема с яслите "}
{"url": "https://www.monitor.bg:443/bg/a/view/2500-lv-na-kalpak-da-ti-pee-vesko-marinov-na-kruiz-154447", "text": "2465 лв – с толкова минимум трябва да се бръкнат феновете на Веселин Маринов, ако искат да слушат негов концерт на луксозен круиз по Средиземноморието. Певецът ще е гвоздеят в програмата на един от най-луксозните лейнери „Коста Диадема“ на 22 септември – Денят на независимостта по идея на Българска Круизна Асоциация. Въпреки че изпълнителят на „Горчиво вино“ всяка година инкасира поне сто успешни концерта из страната и той се изкуши от круизния бизнес. Но е избрал истински петзвезден вариант с най-големия и лъскав кораб на компания Costa Crociere. Пътешествието по вода ще е с български привкус и има претенции за най-патриотичното круизно събитие за 2019-а. Затова има и специално име „Пиратите на България“, а ако искате да не сте във вътрешна каюта, а в по-луксозна – с балкон, цената скача на 3055 лв и то на един човек в двойна стая. Това обаче са сумите, ако резервацията е направена до края на януари. След това поскъпват с от 200 до 300 лв на човек, според избора на каюта. За парите си на борда, освен Веско Маринов, туристите ще получат всяка вечер шоу програми с българска тематика и акцент на фолклорните изпълнители в различни барове и локали на кораба, а на финала ще бъде организирана специална българска гала вечер. Освен с доста солената сума, с която трябва да се бръкне туриста за патриотичното пътешествие със звезда Веско Маринов, той трябва трябва да си освободи и дните между 19 и 27 септември. В пакета са включени 7 нощувки на борда и една – в тризвезден хотел в центъра на Рим, откъдето стартира приключението. Летищните трансфери, както и самолетните билети с 23-килограмов чекиран багаж на „Алиталия“ също са в цената. Храненето на борда е на база пълен пансион с включени вода, кафе и чай, а всички български вечери ще са безплатни. Екскурзиите на суша, където акостира кораба, обаче се плащат допълнително и вървят между 80 и 130 лв на човек с предварително записване от България. „Коста Диадема“ трябва да акостира по програма в Савона, Марсилия, Барселона, Палма де Майорка и Каляри на остров Сардиния, където туристите ще имат възможност за целодневен отдих на суша. Корабът има 20 дека, 14 от които са за гостите на кораба. Капацитетът му е от почти 5000 пасажери и 1862 каюти. Екипажът наброява 1253 човека. Пуснат е на вода през 2014 г. На борда има още спа център, с площ 7800 кв. м., 8 джакузита, 3 басейна, единият със стъклен покрив,театър с шоу програми, казино, шопинг галерия, фото център, библиотека, 4 D кино, спортно игрище, детски клуб, слънчева тераса с шезлонги, фитнес център, безжичен интернет.", "date": "2019.01.14", "title": "2500 лв. на калпак да ти пее Веско Маринов на круиз"}
{"url": "https://www.monitor.bg:443/bg/a/view/lud-namushka-kmeta-na-gdansk-na-scenata-na-koncert-154495", "text": "Почина кметът на полския град Гданск, Павел Адамович, който бе ранен вчера с нож от криминално проявен мъж беше намушкан по време на благотворително събитие късно в неделя, предаде АП. Павел Адамович е пострадал, след като е бил нападнат с нож от мъж, докато е бил на сцената в края на благотворителна проява в Гданск. Кметът е приет в болница. Нападателят е задържан. Става дума за 27-годишен бивш затворник с психически отклонения. След нападението той изкрещял в микрофона, че е лежал невинен в затвора и се е представил като Стефан. Нападателят е успял да се качи на сцената с фалшива прескарта. Нападателят бързо бил задържан от охраната на събитието, а после отведен от силите на реда. Видеозапис от атаката, публикуван в ЮТюб показва как мъжът се качва на сцената, напада кмета, а после грабва микрофона и извиква, че предишното центристко правителство на партия \"Гражданска платформа\" го е пратило в затвора, докато той бил невинен, и че е бил подлаган на мъчения. \"Затова Адамович умира\", заявява той. \"Гражданска платформа\" подкрепила преизбирането на кмета на общинските избори през октомври миналата година. Председателят на Европейския съвет Доналд Туск, който е бивш полски премиер, съосновател е на \"Гражданска платформа\" и е от Гданск, призова в Туитър всички да се помолят за кмета. \"Павел, ние сме с теб\", написа той. Съчувствие към Адамович изразиха също полският президент Анджей Дуда и премиерът Матеуш Моравецки, които осъдиха нападението. Петдесет и три годишният Адамович бе кмет на пристанищния град на Балтийско море от 1998 г. Той бе част от демократичната опозиция, възникнала в града през 80-те години на миналия век под водачеството на Лех Валенса.", "date": "2019.01.14", "title": " Почина кметът на полския град Гданск Павел Адамович, наръган с нож от криминално проявен мъж "}
{"url": "https://www.monitor.bg:443/bg/a/view/grisho-s-truden-uspeh-na-starta-v-melbyrn-154494", "text": "Най-добрият български тенисист Григор Димитров преодоля първото препятствие в тазгодишното издание на Откритото първенство на Австралия. Поставеният под номер 20 Димитров елиминира Янко Типсаревич с 4:6, 6:3, 6:1, 6:4, като записа втора победа в шест мача срещу сръбския си съперник. Хасковлията пласира 18 аса и общо 42 печеливши удара, а във втория кръг ще срещне уругваеца Пабло Куевас, който се наложи над Душан Лайович (Сър) с 6:4, 7:5, 6:1. Срещата между двамата ще е в сряда. \"Миналото си е минало. Знаех, че Янко е много коварен съперник. Бях наясно с това, което той може. Имали сме доста срещи, но те са в историята. Не съм се връщал назад. Гледах само напред и към този мач помежду ни. Това беше първи двубой за мен през годината в „Големия шлем“ и се радвам, че бях достатъчно концентриран върху моите силни страни и показах на какво ниво съм в момента\", коментира Димитров. Българинът бе попитан и как ще се развият отношенията му с Андре Агаси след надпреварата в Австралия. \"Прекарахме четири седмици заедно по време на предсезонната подготовка. Това беше най-доброто, което можех да искам. Той е тук сега, но ще видим как ще продължим в следващите турнири, особено що се отнася до пътуването. Честно казано не сме коментирали програмата ми, каза Григор. - В средата на миналия сезон с моя треньор Дани (Валверду) седнахме и си поговорихме. Решихме, че трябва да направим нещо, за да продължим да се развиваме. Искахме да прибавим нещо, за да извлечем максимума от потенциала ми. Трябваше ни някой, на когото можехме напълно да се доверим. И Андре беше точният човек. Познавам го от 14-годишен. Той е страхотна личност на и извън корта. Научих много нови неща от него. Смятам, че вече съм по-добър човек\", допълни Димитров. Следващият му съперник в Мелбърн – Пабло Куевас, е 90-и в световната ранглиста и рекордът му в Мелбърн е втория кръг, до който достига през миналата и през 2016 г. Пътят на Григор в схемата бе разчистен от 21-годишния американец Рейли Опелка, който отстрани световния №10 Джон Иснър след 7:6(4), 7:6(6), 6:7(4), 7:6(5). Иснър бе най-сериозното име и най-високопоставеният играч (№9), който можеше да се изправи срещу Григор Димитров в третия кръг. След неговото отпадане, първият поставен играч, който може да срещне българина, е Кевин Андерсън (№5) в четвъртия кръг. Още в първия кръг отпадна и миналогодишният екзекутор на Григор - Кайл Едмънд (Вбр), който отстъпи пред чеха Томаш Бердих след 3:6, 0:6, 5:7. Петкратният финалист в Мелбърн Анди Мъри (Вбр), който преди дни заяви, че това може да бъде последното му участие в турнир от „Големия шлем“, също напусна борбата след загуба от испанеца Роберто Баутиста-Агут с 4:6, 4:6, 7:6(5), 7:6(4), 2:6. Рутинни победи записаха Роже Федерер и Рафаел Надал. Швейцарецът започна защитата на титлата си с лесен успех срещу узбека Денис Истомин с 6:3, 6:4, 6:4 и чака в следващия кръг британеца Даниел Еванс, който елиминира японеца Тацума Ито със 7:5, 6:1, 7:6(8). Надал пък се наложи над влезлия с „уайлд карт“ Джеймс Дъкуърт с 6:4, 6:3, 7:5.  ", "date": "2019.01.14", "title": "Гришо с труден успех на старта в Мелбърн (ОБНОВЕНА)"}
{"url": "https://www.monitor.bg:443/bg/a/view/trymp-zaplashi-da-razori-turcija-154497", "text": "Президентът на САЩ Доналд Тръмп предупреди Турция, че я очаква икономическа катастрофа, ако атакува кюрдите след изтеглянето на американските войски от Сирия. Наред с това той призова и кюрдите \"да не предизвикват\" Анкара. Ще опустошим икономически Турция, ако атакува кюрдите, пише Тръмп в Туитър. Трябва да се създаде зона за сигурност от 20 мили, посочва още той. Същевременно, говорител на турския президент Реджеп Тайип Ердоган отговори също в Туитър, че Турция очаква от Съединените щати да зачитат стратегическото партньорство между двете страни.", "date": "2019.01.14", "title": "Тръмп заплаши да разори Турция"}
{"url": "https://www.monitor.bg:443/bg/a/view/promishlenijat-tok-poskypva-pone-do-kraja-na-mart-154480", "text": "Токът на свободния пазар, ползван от бизнеса и основно от промишлеността, ще продължи да поскъпва поне до края на март, твърдят енергийни експерти. Според тях причината е, че в момента големите водни централи на НЕК нямат достатъчно вода и на пазара от месеци има дефицит на ток на едро. Освен това заради студа ерепетата купуват от борсата повече ток за технологични нужди. „Парадоксът е, че в момента токът Докато на запад е обратно. Там промишлеността плаща 3 пъти по-евтина електроенергия, а в Германия достига до 4,5 пъти“, коментира сегашна ситуация Румен Радев, зам.-председател на УС на АИКБ. „В България мрежовите такси и „Задължения към обществото” са едни от най-високите в Европа добавки. В Румъния например не плащат 16,36 лв. за мегаватчас добавки за субсидиране на американски централи. Освен това твърденията, че са по-високи цените на борсите около нас се базират на информация от 2017 г. или до средата на 2018 г., а не след това“, смята браншовикът. По думите му поскъпването е факт и печалното е, че много от българските промишлени предприятия просто ще затворят врати и на нашия пазар. Радев смята, че за да се стабилизира пазарът на едро на ток трябва да се предлагат повече продукти. У нас нямало отделни товарови продукти, например за модулирана енергия и за срок от понеделник до петък. „Държавните производители да я оферират на 130-140 лв. за мегават. Това е по-добрата цена за ТЕЦ „Марица - Изток-2“, които постоянно искат да са над 120 лв. Оттам обаче твърдят, че само 15% от произведената им енергия може да е с променливи параметри, но истината, че делът може да е 25 на сто. Отделно НЕК също може да предлага много повече модулирана енергия, защото има големите водни централи. Там промяната на товара става много по-лесно“, добавя той. Зам.-председателят на АИКБ предлага още да не се допуска непрекъснато да има безлимитни поръчки. „Те са само за спешни случаи и не трябва да се случват постоянно и да избутват цените нагоре. Миналата година на „Стомана” спешно потърси още 30 мегавата и тази поръчка вдигна цената с 50-60 лв. за мегават. Това показва колко ограничен е пазарът ни. В такива случаи държавните дружества спокойно могат да изкарат още стотина мегавата на пазара и да успокоят цената в сегмента „ден напред“, казва Радев. Според енергийния експерт проф. Атанас Тасев изказванията срещу енергийната борса са спекулативни, защото много голяма част от ползвания ток се продава на база двустранни договори и е на цена 80-90 лв./МВтч. Често естествено Така някои си бил предложил 3 мегавата мощност по 260 лв., което е пренебрежително малко количество, но то е изтъргувано на другите две платформи „ден напред” или „час напред”. От това не могат да се правят генерални заключения. Освен това има ясна тенденция на нарастване на цените, защото в Югоизточна Европа има дебаланс. За това трябва да се обръща по-голяма внимание на икономията на енергия. Да се внедряват по-съвременни технологии, изискващи използването на по-малко ток“, допълва професорът.", "date": "2019.01.14", "title": "Промишленият ток поскъпва поне до края на март"}
{"url": "https://www.monitor.bg:443/bg/a/view/vremenno-spirat-protestite-vyv-vojvodinovo-154496", "text": "Протестите в село Войводиново ще спрат временно, съобщи Нова телевизия. За това призова вчера кметът на селото, тъй като за масивните постройки в ромската махала, които трябва да бъдат съборени, има законов срок за обжалване. Хората се съгласиха да изчакат този срок, като по този начин ще се спести от охраната на нощните протести и на бутането на къщите. Междувременно днес на протест пред Министерския съвет излизат ромски организации, които ще настояват за публично извинение и оставка на вицепремиера Красимир Каракачанов. Според тях, той всява етническа омраза.", "date": "2019.01.14", "title": "Временно спират протестите във Войводиново"}
{"url": "https://www.monitor.bg:443/bg/a/view/sa-sht-razglejdat-vyzmojnost-za-udar-po-iran-teheran-otnovo-zapochva-da-obogatjava-uran-154498", "text": "Екипът по националната сигурност на Белия дом е поискал през есента Пентагонът да му представи варианти за удар срещу Иран, след като свързани с Техеран бойци са обстрелвали с миномети район в Багдад, където се намира американското посолство, съобщи в. \"Уолстрийт джърнъл\". Според изданието, което се позовава на настоящи и бивши американски служители, искането на Съвета за национална сигурност, оглавяван от Джон Болтън, е предизвикало сериозна тревога в Пентагона и Държавния департамент. Пентагонът е изпълнил искането, но не е ясно дали вариантите за удар срещу Иран са били представени също така на Белия дом или дали президентът Доналд Тръмп е знаел за това. В същото време стана известно, че Иран разработва нова технология за производство на високо обогатен уран, заяви вицепрезидентът на страната Али Акбар Салехи. Става дума за обогатяване на ниво 20 процента, уточнява той, като твърди, че уранът ще бъде използван изключително за медицински цели. Както е известно, високо обогатеният уран се използва и за създаване на ядрени оръжия. Засега не е известно дали Техеран е координирал действията си с Международната агенция за атомна енергия, която следи за изпълняването на условията по ядрената сделка, сключена от Иран с международните посредници през 2015 г. Подписаният тогава документ предвижда възможност Иран да обогатява уран до безопасно ниво – 4,5 процента. Ограничението беше наложено, за да се предотврати придобиването на ядрено оръжие от Техеран.", "date": "2019.01.14", "title": "САЩ разглеждат възможност за удар по Иран, Техеран отново започва да обогатява уран"}
{"url": "https://www.monitor.bg:443/bg/a/view/decata-na-raboteshti-i-studenti-s-poveche-tochki-za-jasla-v-sofija-154484", "text": "Децата на работещи родители и студенти ще получават повече точки при прием в столичните самостоятелни ясли. Това предвиждат промени в правилата за прием в яслите, внесени за обсъждане от зам.-кмета на София Дончо Барбалов и председателя на комисията по здравеопазване в Столичния общински съвет д-р Веселин Милев. В момента децата на работещите и студентите в софийските ВУЗ-ове получават по една точка, а промените предвиждат да се дават вече по 2 точки. От общината имат намерение да затегнат още контрола при приема на деца със специални образователни потребности, или хронични заболявания. Малчуганите с подобни проблеми ще бъдат до 3 в яслена група, вместо до 5. Директорите на яслите ще бъдат задължени всяка седмица по време на класиранията да обявяват свободните места. Отписването на децата пък ще трябва да се отразява в тридневен срок в Информационната система за обслужване на детските заведения. Вносителите на доклада предлагат и нововъведения. Първото е документите на малчуганите, които родителите представят в яслите при записване, да се съхраняват в срок от 5 години. Със заповед на кмета на София Йорданка Фандъкова пък ще бъде създадена работна група, която да следи за проблеми свързани с дейността на общинските самостоятелни ясли. „С всички промени се цели създаване на точни правила по регистриране, кандидатстване, класиране, записване, преместване и отписване на децата в общинските ясли. Измененията на правилата ще доведат до прозрачен и отворен механизъм за приема, както и контрол върху процесите на кандидатстване, класиране и записване, посочва се в мотивите на вносителите. Подобни промени, но отнасящи се за прием в детските градини, бяха публикувани на сайта на общинския съвет в средата на декември миналата година, като свободните места в детските градини и яслите в столицата ще бъдат обявени на 18 март, а първото класиране е на 10 май. Същевременно зам.-кметът по образование Тодор Чобанов е внесъл в общинския съвет доклад с предложение за увеличаване на броя на децата в яслените групи в общинските детски градини, който се очаква да бъде гласуван в четвъртък.", "date": "2019.01.14", "title": "Децата на работещи и студенти с повече точки за ясла в София"}
{"url": "https://www.monitor.bg:443/bg/a/view/marin-lio-pen-okurajena-da-bie-makron-154499", "text": "Лидерката на френската крайнодясна партия Национален сбор Марин Льо Пен иска на предстоящите европейски избори на 26 май да се изправи срещу президента Еманюел Макрон - но този път да победи, пише френският в. \"Монд\".  Двамата се изправиха един срещу друг и на президентските избори във Франция през 2017 г., когато лидерката на Националния сбор загуби. Сега обаче тя разчита да промени резултата, окуражена от анализите, които позиционират нейната партия като единствената опозиция и единствената, която печели от \"ефекта на жълтите жилетки\". \"На 26 май, за всички избиратели залогът ще е ясен: да бъде победен Макрон\", подчерта Марин Льо Пен, като предупреди президента, че \"идва края на неговото управление\". \"Макрон е единственият виновник за ситуацията. Той създава разногласия\", подчерта Льо Пен пред събрали се симпатизанти, обвинявайки президента в проява на презрение към по-ниските класи, притеснително поведение и липса на компетентност, отбелязва в. \"Либерасион\". Крайнодясната лидерка призова президента да се обърне към народа, като разпусне парламента, както искат част от \"жълтите жилетки\", предупреждавайки го, че \"в противен случай демократичният арбитраж ще дойде на следващите избори\". \"За нас жълтите жилетки не са криза, а акцент върху темите, към които се опитваме да привлечем вниманието от години\", заявява Филип Оливие, съветник на Марин Льо Пен. Но движението на \"жълтите жилетки\" може не само да е от полза за \"Националния сбор\", а и да му създаде проблеми. На първо място, една или повече избирателни листи на \"жилетките\" могат да разпилеят важни гласове и да доведат до победа на партията на Макрон, отбелязва сп. \"Поан\". Съществуват и значителни разногласия между движението и Националния сбор, което може да накара \"жълтите жилетки\" да не подкрепят крайнодясната партия. Голяма част от участниците в протестите са аполитични, и дори враждебно настроени към всякаква форма на политика, така че няма да отидат да гласуват на европейските избори на 26 май. \"Единственото, от което се страхуваме, е възможността хората да не гласуват\", обяснява Филип Оливие. Освен това за Националния сбор имиграцията е една от водещите теми - но не и за всички \"жълти жилетки\". Затварянето на границите не е сред 42-те искания, представени в края на ноември - напротив, документът предполага прилагането на реална и работеща политика на интеграция, отбелязва \"Поан\".", "date": "2019.01.14", "title": "Марин Льо Пен окуражена да бие Макрон"}
{"url": "https://www.monitor.bg:443/bg/a/view/frenskijat-prezident-iniciira-nacionalen-debat-s-2300-dumi-154500", "text": "С писмо от 2300 думи до сънародниците си френският президент Еманюел Макрон поставя началото на тримесечни национални дебати, които се надява да помогнат за излизане от кризата с \"жълтите жилетки\", които от два месеца подлагат на натиск правителството, предаде АФП. В писмото Макрон подчертава, че започващите във вторник дебати не са \"нито избори, нито референдум\" и призовава в тях да участват възможно най-много хора. Президентът обещава да се вслушва в съветите и идеите на хората. Държавният глава заявява, че предложенията на сънародниците му \"ще дадат възможност за изработване на нов договор за нацията, за структуриране на дейността на правителството и парламента, а също на позициите на Франция на европейско и международно равнище\". В пространното си писмо Макрон обявява, че ще огласи собствените си заключения от това допитване до месец след приключването му, планирано за 15 март. Президент предлага насоки в дебатите с поредица от около 30 въпроса по вече набелязани теми като демокрацията, екологичния преход, данъчната политика и имиграцията, но изтъква, че за него няма забранени въпроси. Наред с това той отбелязва, че смята да се придържа към основните икономически реформи в програмата си, изключвайки връщане към вече гласувани реформи като данъка върху богатството. Друг въпрос, който според него не подлежи на преговори, е правото на убежище. \"Смятам да превърна заедно с вас гнева в решения\", изтъква в заключителната част от писмото си Макрон. Макрон обеща тези дебати още в началото на декември в допълнение на мерките, обявени от него в отговор на исканията на \"жълтите жилетки\" и засягащи покупателната способност на французите. В същото време министърът на транспорта на Франция Елизабет Борн ще се срещне с операторите на магистралите, за да обсъди начини за подпомагане на покупателната способност на потребителите на фона на продължаващите протести срещу правителството, предаде ДПА. \"Ще ги помоля да вземат предвид тревогите на френските хора за покупателната им способност. Ще се срещна с тях в понеделник и ще разгледаме предложенията им заедно\", заяви Борн в края на миналата седмица пред Радио 1. Френският оператор на магистрали Санеф (Sanef) обяви по-рано, че е работил върху предложения за смекчаване на влиянието на планираното увеличение на тол таксите върху водачите. Това става след молбата на правителството на фона на продължаващите общонародни протести срещу високите разходи за живот.", "date": "2019.01.14", "title": "Френският президент инициира национален дебат с 2300 думи"}
{"url": "https://www.monitor.bg:443/bg/a/view/cvetanov-reshenie-za-integracija-na-romite-e-obrazovanieto-154502", "text": "\"30 години има политика, която не води до реалната интеграция на ромите. Това, което в момента е заложено в сегашната програма, е да се започне от най-важното - образованието. Подобни инциденти и подобно напрежение води до невъзможност за ревизирането на тази програма\". Това заяви пред Нова телевизия зам.-председателят на ГЕРБ Цветан Цветанов. \"В момента има села, в които 80% от децата са роми. След инцидента от Войводиново около 20-30 деца не са се появили. Важно е да намаляваме тази ескалация на напрежението.”, коментира Цветанов. Той подчерта, че кметът на Марица е успешен. “Само, ако върнем тези хора в образователната ни система, ще получат професионална реализация, а няма да станат престъпници\", допълни той. \"Съветвам хората да извадят добрите примери на роми, които са се интегрирали. Не само ромите извършват брутални престъпления. Повечето хора обаче не говорят по тази тема\", заяви Цветанов. В края на февруари или началото на март ще стане ясно кои са кандидатите на ГЕРБ за евродепутати и кой ще оглави евролистата на партията за предстоящите избори през май, стана ясно също така от коментара на Цветанов пред Нова ТВ. Той подчерта, че ГЕРБ има реални структури и политически живот, като номинациите ще дойдат от всяка една структура и едва след това ще се обсъждат в Изпълнителната комисия на формацията. Но не отговори дали Лиляна Павлова може да застане начело на листата на партията за изборите. „Има процедури в ГЕРБ, за разлика от БСП, където Корнелия Нинов решава Станишев няма да е в листата, няма да е водач“, аргументира се Цветанов. Той похвали всички настоящи евродепутати от ГЕРБ има, като ги определи като „изключително добри“. Въпреки това ще има нови лица, които ще бъдат обсъждани, разясни Цветанов. По думите почти винаги 50% от номинациите по места в структурите са нови лица. Според него това е част от обновлението и натрупването на опит. Относно кметските избори наесен Цветанов поясни, че процедурата по номинирането във всички местни структури за всички кметове започва от 1-ви до 30 юни. Той определи Йорданка Фандъкова като успешен кмет на София и поздрави градоначалника на Пловдив Иван Тотев, като според него градът под тепетата ще бъде успешна столица на културата. Очаква се над 2 млн. чужденци да посетят града и страната покрай всички събития. Всъщност ГЕРБ вече започна активна подготовка за евроизборите. Тази неделя – на 20 януари, партията ще проведе национална предизборна среща. Самите номинационни събрания трябва да се проведат и да приключат до 20 февруари. Цветанов коментира и процедурата за избор на нов изтребител, като я определи като възможно най-прозрачната. Той припомни, че предстои дебат в НС, а парламентът трябва да даде мандат на правителството за преговори със САЩ за F-16. Целта на разговорите била цената да бъде намалена, а Цветанов е убеден, че това може да стане. Относно F-16, той уточни, че това е самолет с цялата конфигурация и въоръжение и може да подпомогне оперативната ни способност и националната ни сигурност. F-16 е на въоръжение в 10 държави от ЕС, които са в НАТО, а „Грипен“ само в две. Цветанов и отрече да е имало външнополитически натиск. „В момента има сблъсък на прозрачността на решението, което взема кабинетът, и едно решение, което бе взето на тъмно от правителството, назначено от Румен Радев“, каза Цветанов. Докладът на МС за изтребителите трябва да се обсъжда на закрито заседание на военната комисия във вторник, а в пленарната зала вероятно в сряда.", "date": "2019.01.14", "title": "Цветанов: Решение за интеграция на ромите е образованието (ОБНОВЕНА)"}
{"url": "https://www.monitor.bg:443/bg/a/view/jyn-glen-imam-njakolko-syprugi-video-154465", "text": "Да отвориш вратата на дома си и от другата страна да те чака съпругата на съпруга ти – това не е само сценарий на драматичен сериал, а и истинска история. Британската актриса Рут Уилсън оглавява каста на минипоредица, която проследява вълнуващия живот на нейната баба. Звездата от „Аферата“ буквално слага перлите на предшественичката си в „Госпожа Уилсън“, която ще се срещне с българските зрители на 28 януари по Epic Drama. В три епизода време ще бъде разгърнато случващото се в Лондон между 40-те и 60-те години на миналия век, а сюжетът ще се завърти около Алисън Уилсън и смъртта на съпруга й Александър, който е писател, шпионин и агент на разузнавателните служби по време на Първата световна война. В неговата роля влиза Йън Глен, най-известен с ролята си на сър Джора Мормон в кървавата сага „Игра на тронове“. Освен Рут и Йън, в сериала с участие се разписват още Кийли Хауис (Ashes to Ashes), Анупам Хер („Наръчник на оптимиста“) и Фиона Шоу (поредицата „Хари Потър“). На режисьорския стол за драмата сядат Анна Симън и Тим Крук, а сценарият е по мемоарите на самата Алисън Уилсън. В коментар за ролята си в продукцията Рут Уилсън казва: “Много съм развълнувана да разкажа на екран невероятната история на живота на родителите на моите родители. Това е една изумително трогателна история”. Тя е изгубила баба си, когато е на 22-годишна възраст, поради което съхранява много спомени с нея и по-лесно влиза в образ. Въпреки че намира това превъплъщение за „най-трудната си роля“. На „Монитор“ беше предоставено ексклузивно интервю от Epic Drama, в което Йън Глен коментира „Госпожа Уилсън“ и съпруга й Александър: - Мисля, че хората ще видят невероятно история. Мен веднага ме трогна. Още, когато я четох за първи път. Тя е отвъд всички разбирания, но всъщност се е случила. Това е семейството на Рут Уилсън, която играе в главната роля. Тя влиза в образа на своята баба, а аз играя нейния дядо. Той е бил пълна мистерия за цялото си семейство. Всичко се разкрива едва след погребението му, след като умира. Затова историята е от перспективата на нейната баба и проследява тази невероятна скрита личност, която работи за разузнавателните служби по време на Първата световна война. Оказва се, че моят герой е бил полигамен, имал е няколко съпруги, следователно е имал няколко самоличности. Така че историята постепенно разкрива истината за този мъж. Той всъщност е имал добра душа. Каквото и да е направил, според мен е било с правилните намерения. Имал е добро сърце. Това не го оправдава, разбира се. Но това, което е важно за мен, е, че влизам в образа на някой, който е имал вяра в своята страна, който е бил проницателен във вижданията си за войната, знаел е как да допринесе за каузата… Мисля, че това е най-важното му качество. Той е бил много успешен писател. Писал  е за работата, която е вършил. Според мен се е справял отръки с това. Можел е просто да седне и да опише точно различни истории. А спрямо това, което е правил за секретните служби – неизбежно е да останеш само с една самоличност. Трябва да имаш поне две и напълно да им се отдадеш, защото е много опасно, когато си под прикритие. - Той много лесно се е отделял от вече ненужната си кожа и я е закачал в гардероба, без изобщо да я слага пак. Имал е способността да го прави, заради естеството на професията си. Но той дълго време е жонглирал с различни задължения, искал е да е добър баща на всичките си деца. С тази работата , която е имал в секретни служби -  трябвало е да има две самоличности, неизбежно е. И трябва напълно да се отдадеш на този тип работата, защото е много опасна. -Зрителите ще имат шанса сама да си направят заключения. Някои ще стигнат до много ясни заключения относно едно нещо, други ще прозрат друго… Кой знае? Но това прави историята толкова пленителна.  ", "date": "2019.01.14", "title": "Йън Глен: Имам няколко съпруги  (ВИДЕО)"}
{"url": "https://www.monitor.bg:443/bg/a/view/snjag-primesen-s-dyjd-v-severozapada-154492", "text": "Слаб сняг ще превали днес в Западна България. В северозападните части на стараната снегът ще е примесен с дъжд, което прави идеални условията за поява на поледици. Минималните температури ще са от минус 8 до минус 3 градуса, а максималните - между 2 и 7 градуса. Максималните температури ще са 5-7 градуса По Черноморието преди обяд облачността временно ще се разкъса и намалее, но отново бързо ще се заоблачи.. В планините ще е предимно облачно, но само в масивите от Западна България ще има слаби валежи от сняг. Максималната температура на височина 1200 метра ще е около 0 градуса, на 2000 метра - около минус 7 градуса, съобщават от НИМХ. ", "date": "2019.01.14", "title": "Сняг примесен с дъжд в Северозапада"}
{"url": "https://www.monitor.bg:443/bg/a/view/trima-zadyrjani-za-izravnjavane-na-dunite-do-kymping-smokinja-154493", "text": "Трима души, свързани с унищожаването на дюни край къмпинг „Смокиня“, са задържани късно вечерта вчера. Това съобщи говорителят на главния прокурор Румяна Арнаудова пред бТВ. \"Установена е самоличността на багеристите и те са задържани. Те са обяснили, че са наети от трето лице. Така е задържан и поръчителят\", уточни Арнаудова. По думите й, поръчителят е от Бургас, но той отричал да е нареждал на багеристите да заравнят дюните. Работниците обаче казали, че са наети от трето лице и за работата са получили 1000 лева. Багерът, пък е бил укрит в района. Днес геодезисти ще направят заснемане на района, за да се уточни унищожените дюни дали са публична държавна собственост или се намират в частен имот.", "date": "2019.01.14", "title": "Трима задържани за изравняване на дюните до къмпинг „Смокиня“"}
