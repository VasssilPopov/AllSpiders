{"url": "https://www.monitor.bg:443/bg/a/view/3000-svobodni-mesta-vyv-vuz-ete-predi-starta-na-godinata-173915", "text": "Близо 3000 са свободните места във висшите учебни заведения преди старта на учебната година, установи проверка на „Монитор“. Най-много са в СУ „Св. Климент Охридски“, където е обявен допълнителен прием за над 1200 кандидат-студенти в държавно и платено обучение. В университетите във Велико Търново, Бургас и Русе пък се търсят повече от 200 желаещи, които да запълнят обявените в държавния план-прием места. Алма матер обяви допълнителен прием за 800 свободни бройки, субсидирани от държавата. От тях най-много са в специалност „Медицина“ – 30 места в редовна форма на обучение. По над 20 студенти се търсят и в специалностите „История“, „Статистика“,, „Архивистика и документалистика“, „Право“. В този списък попада и обучението по „Теология“, което с промените в закона за висше образование от следващата година ще бъде безплатно. Най-малък е шансът желаещите да хванат последния влак за редовното обучение в специалностите „Европеистика“ с френски, немски или испански език, „Комуникации и физична електроника“ и „Квантова и космическа теоретична физика“, в които е останало само по 1 свободно място. филолози, физици, химици, биолози, които се обучават в приоритетни специалности. Софийският университет обяви допълнителен прием и за 480 места за обучение срещу заплащане за редица специалности. За всички свободни бройки желаещите могат да подадат документи за участие в бонус класирането от 9-и до 13-и септември. Класирането от допълнителния прием ще бъде обявено на 17-и, а записването на новоприетите студенти ще бъде следващите три дни – на 18, 19 и 20. В Лесотехническия университет пък се търсят желаещи за девет специалности, от които седем са държавна поръчка. Сред тези, за които има допълнителен прием има за студенти, са „Растителна защита“, „Ландшафтна архитектура“, „Инженерен дизайн“, „Агрономство“. Кандидат-инженери и архитекти се търсят пък в Университета по архитектура, строителство и геодезия, където също е обявен прием след трето класиране. Университетът за национално и световно стопанство пък е запълнил всички заложени в план-приема бройки държавна поръчка и приема студенти само в платено обучени. 214 свободни места за студенти по държавна поръчка пък има във Великотърновски университет „Св. Кирил и Методий“ след последното класиране. Най-голям е броят на незаетите места – по 10-14, в педагогическите специалности, които история и география, история и втори чужд език, математика и информатика. В Търново се търсят и кандидат-филолози, в специалността „Информационно брокерство и дигитални медии“, „Археология“, „Теология“. По една свободна бройка пък има в „Културен туризъм“, „Социални дейности“, „Счетоводство и контрол“. Освен тях има и 24 свободни места във филиала на ВТУ във Враца в педагогическите специалности „История и информационни технологии“ и „Философия“. 200 от общо 1700 обявени в план-приема места са незаетите в Русенския университет „Ангел Кънчев“, съобщиха за „Монитор“ от висшето училище.Повечето от свободните места са в инженерните специалности, които и в предишни години се запълваха най-трудно. Предстои ново класиране на 10 и 11 септември, когато се очаква тези 200 места да бъдат заети. Допълнителен прием от 12-и август тече и в Пловдивския университет „Паисий Хилендарски“. Свободни места има в почти всички специалности от Физико-технологичния темфакултет, където се обучават бъдещите инженери. Незаети бройки има и за теолози, филолози, музикални педагози, прависти и други. 90 процента от план-приема на Шуменския университет \"Епископ Константин Преславски\" е изпълнен, съобщи заместник-ректорът на учебното заведение доц. Константин Константинов. Така до началото на учебната година трябва да се запълнят още 125 места, за да няма свободни места за първокурсници във ВУЗ-а. Напълно са попълнени пък местата в специалностите \"Предучилищна и начална училищна педагогика\", \"География и регионална политика\" и английска филология. Успешен прием са имали и новите \"заглавия\" в университета - \"Българистика и медии\", \"Руска филология и туризъм\", \"Сигнално-охранителни системи и сигурност\" и \"Педагогика на обучението по природни науки\".", "date": "2019.08.26", "title": "3000 свободни места във вузовете преди старта на годината (ТЕМАТА)"}
{"url": "https://www.monitor.bg:443/bg/a/view/agrometeorologi-ch-nite-uslovi-ja-prez-perioda-26-08-01-09-2019-g-173757", "text": "Агрометеорологичните условия в края на второто и началото на третото десетдневие на август, носеха отпечатъка на топлото и сухо време, характерно за м. август, според климатичните норми. Средните денонощни температури на въздуха през периода бяха в граници от 21.7ºС в Казанлък, до 25.9ºС в Сандански. Температурите през изтеклата седмица бяха по-високи от нормата с до 2.4ºС, но имаше и места където средните денонощни температури бяха по-ниски от многогодишната норма- Казанлък, Хасково, Кърджали и Елхово. В повечето райони на страната не бяха регистрирани валежи, а там където имаше, те бяха без стопанско значение от 0.3 l/m² във В. Търново до 5.5 l/m² в Пловдив. Изключение правеха няколко станции в Южна България, Кърджали-41 l/m², Хасково-18 l/m² и Елхово-13 l/m². През периода 16-22.08 почти повсеместно средните денонощни температури на въздуха бяха по-ниски от 25ºС, с изключение на районите по поречието на р. Дунав и Югоизточна България. В останалите райони средите денонощни температури бяха с няколко десети до 2-3ºС по-ниски. Максималните температури на много места в страната бяха по-високи от 35ºС –Пловдив, Сандански, Кежа, Ивайло, Чирпан, Ст. Загора, Карнобат, Хасково, В. Търново и Благоевград. Най-високата максимална температура беше измерена в Сандански – 37ºС При тези условия, температурите на въздуха в посочените райони имаха неблагоприятно въздействие върху растежа на късните зърнени и зеленчукови селскостопански култури. Акумулираните суми от активни температури на много места в страната достинаха и надхвърлиха 3000ºС, а стойностите им варираха от 2667ºС в Софийското поле до 3662ºС в Сандански. Високи температурни суми над 3000ºС са акумулирани още по поречието на р. Дунав в станциите Свищов, Русе и Силистра, както и в Хасково, Пловдив и Ст. Загора. Най-ниски отклонения на сумата от активните температури са отчетени отново в Сандански-150ºС и Благоевград-160ºС, а най-високи са отклоненията от нормата във Варна-400ºС и Добрич 460ºС. През периода 26 август – 01 септември се прогнозира предимно слънчево време, като около и след пладне в низините ще бъде горещо. Ще духа слаб, в Северна и Източна България до умерен вятър от изток-североизток. В следобедните часове ще има временни увеличения на облачността, но само на отделни места в планините и планинските райони. В понеделник са възможни незначителни краткотрайни превалявания. Преобладаващите максимални температури в началото на седмицата ще са между 31 и 36ºС, след което от изток ще започнат постепенно да се понижават, но в по-голямата част от страната ще се задържат над 30°. През периода при царевицата ще се наблюдават фазите млечна, восъчна и пълна зрелост, в зависимост от ранозрелостта на хибридите. Слънчогледът масово е приключил фенологичното си развитие. При овощните култури, в зависимост от тяхната ранозрелост се наблюдаваа зреене на плодовете и прибиране на реколтата от тях. При десертните сортове лозя до края на периода ще се наблюдава узряване, а при червените винени сортове ще се осъществява прошарване на зърната. Отчетените от началото на месеца валежи варират в граници от нула до 119 l/m² в Кърджали, 45 l/m² в София и 40 l/m² в Разград. Под 50% от климатичната норма за месец август остават сумите на валежите в почти всички райони на страната, а за изминалата седмица те бяха без стопанско значение от 0.3 до 5.5 l/m², изключение правят Кърджали-41 l/m² Хасково-18 l/m² и Елхово-13 l/m² . Топлото време е причина за интензивно изпарение, а активната вегетация на селскостопанските посеви засили бързото изчерпване на водните запаси в почвата от всички слоеве. Стойностите на водните запаси в слоя 0-20 cm в зависимост от типа на почвата са в граници 32-68% от ППВ (пределна полска влагоемност), в слоя 0-50 cm са 33-77% от ППВ, а за почвения слой 0-100 cm са в рамките на 35-87% от ППВ. В повечето райони на страната броят на дните без валеж е от 10 до 18. Степента на засушавне в слоя 50-сантиметровия почвен слой е силно и е необходимо прилагане на завишени поливни норми при зеленчуквите култури късно производство. Прогнозата за топло време няма да препятства работата на полето, прибирането на реколтата и извършването на сезонните агротехнически мероприятия. Ново! Информация за условията за извършване на растително-защитни мероприятия в 50 пункта от територията на страната може да намерите на сайта на секция „Агрометеорология“ в НИМХ - http://agro.meteo.bg/bg Информацията се обновява всеки ден в 03h местно време.                                                                                                            ", "date": "2019.08.26", "title": "АГРОМЕТЕОРОЛОГИЧНИТЕ УСЛОВИЯ ПРЕЗ ПЕРИОДА 26.08 – 01.09 2019 г."}
{"url": "https://www.monitor.bg:443/bg/a/view/na-herakleja-sintika-arheolozi-otkriha-oshte-2-mramorni-skulptori-173910", "text": "Още две мраморни скулптори от римската императорска епоха бяха открити при разкопките на Хераклея Синтика край петричкото село Рупите, съобщи за радио Благоевград Сотир Иванов, директор на петричкия Исторически музей. Находките са открити от екипа на доц. д-р Людмил Вагалински: „Тази година бяха разкрити две статуи, които са женски. Едната е по-добре запазена. Липсва само главата и за съжаление тази част, която е в ниското – постаментът. А другата е запазена в много по-малка част. Малко под гърдите, до врата, главата не е запазена. И двете статуи са женски, вероятно малко по-късни от онази статуя, която беше извадена през 2018 година“, допълни директорът на музея. Хераклея Синтика може да бъде посещавана всеки ден от седмицата. Посетителите могат да наблюдават и археологическите проучвания.", "date": "2019.08.26", "title": "Откриха още 2 мраморни скулптори на Хераклея Синтика  "}
{"url": "https://www.monitor.bg:443/bg/a/view/pikachu-se-kachi-za-pari-na-elektricheski-skuter-173911", "text": "Не беше далеч времето, когато навсякъде около нас се говореше за играта Pokemon Go, големи и малки вървяха, тичаха, караха колело, а някои дори и кола, за да търсят нещо. Какво правят те: търсеха покемони или по-точно ловяха покемони (нарисувани фигури на анимационни герои). Може би се чудите защо такава истерия по нещо толкова тъпо може да впечатли толкова народ, а накрая имаше и загинали, докато се опитваха да хванат някакъв си дракон ... За да се докажат сред себеподобните си. Нещо подобно отново се задава, само че за вече порасналите почитатели на игрите, а доказването е като ... печелят пари. Една американска компания стартира дейност у нас преди няколко дни, предлага алтернативно придвижване на жителите и гостите на София чрез електрически тротинетки. Необходимо е да имате смартфон, приложението за наемане на скутери и банкова карта към сметка. Като почитател на всички видове транспорт бях очарован. Но азбучната истина, че технологията изисква човешка намеса все още е реалност и при този бизнес. Скутерите трябва да бъдат зареждани. Затова вече десетки столичани станаха \"джусъри\" (зареждачи на машините), поне на хартия. Процедурата да започнете да заработвате допълнително пари е лесна и бърза, но след това ентусиазмът може бързо да изчезне. Толкова и бързо разбирате, че скутерите тежат повече от продаваните в магазина, необходимо е да имате подходящ автомобил - поне комби, а най-добре ван. Също така, за да сте на печалба, трябва да зареждате колкото се може повече е-скутери. За зареждането на един ще се бръкнете около 70 ст. за ток и тук не слагаме на масата отработени часове и гориво. А трудът е основно през нощта. И не на последно място - не забравяйте, че трябва да си платите данъците за дейността, за да не ви почукат от НАП с глоба. Така мечтаните 150$, с които се привличат „работници“ са по-скоро възможни в родината на услугата, където тя е много актуална. Видеа в нета показват мексиканци, които с ванове и без да спазват много-много изискванията, събират десетки скутери за стотици „зелени гущери“. Работят по 6-8 часа през нощта и правят по 5000$ месечно. Сумата и за тази част на света е впечатляваща, но хамалските усилия не са никак малко. А и шансът да срещнете разни, не особено приятни типове, в малките часове не е много окуражаващо. У нас броят на \"джусърите\" още е малък и до пролетта вероятно ще останат само тези с възможности да зареждат наистина по-голямо количество. А всичко зависи и колко реални фенове ще събере услугата, кога ще има конкуренция у нас и дали топлите месеци на годината ще продължат да се увеличават.", "date": "2019.08.26", "title": "Пикачу се качи за пари на електрически скутер"}
{"url": "https://www.monitor.bg:443/bg/a/view/samo-prijateli-pochetoha-14-godishninata-ot-pokaznija-razstrel-na-joro-iliev-glavnija-173912", "text": "Малка група приятели почетоха 14-годишнината от показния разстрел на Жоро Илиев – Главния. Вчера те се събраха и посетиха гробът, където е положена част от праха му на Софийските централни гробища.  „Не трябва да се забравят старите ЛИДЕРИ“, гласяха и част от постовете в двете фейсбук групи „ВИС“ и „ВИС – 2“. „Ако за едни Жоро беше демон, то за нас той е бил и ще бъде ангел. Човек с огромно сърце и държащ на справедливостта. Поклон пред паметта му“, коментираха в социалните мрежи негови приятели. Неизвестни засега автори са публикували снимки от гроба на Главния, от които е видно, че той не е забравен. На мястото има поставени цветя, храни и напитки. Кюстендилци също си спомнят за по-малкият брат от семейство Илиеви, но все още недоумяват защо той не е положен до тялото на брат му Васил Илиев в стария траурен парк на Кюстендил. „Леля Венка много държеше синът й да бъде положен до брат му, но Мая друго реши. Тя го кремира и раздели праха му на три части. Едната тя разпръсна от яхтата си в морето, втората даде на майка му, а третата положиха в Софийските централни гробища“, припомнят приятели на Главния от Кюстендил. Те също си спомниха за датата 25 август. „Тогава изведнъж гръмнаха всички медии – Главния е убит с един куршум в сърцето. Умрял е на място. Бяхме потресени, не можехме да повярваме, така е и сега. Не вярваме, че Райко Кръвта е в основата на всичко, но това така и ще остане мистерия във времето“, коментираха още хора от обкръжението на Жоро. А той намира смъртта си на 25 август 2005 г., пред заведението „Буда бар“ в курорта Слънчев бряг. Около 22:30, снайперист го прострелва пред десетки свидетели. Убийството е сходно с това на собственика на МГ Корпорация Илия Павлов. Убийството става малко след победа на Локомотив Пловдив (тогава собственост на Георги Илиев). Босът отива да празнува победата на отбора си в Слънчев бряг. Илиев е убит точно когато става да говори по телефона си. Умира на място – с един куршум в сърцето, а по него е стреляно от съседен хотел. Основната версия е, че убиец на Илиев е Васил Арарски, по-известен като Райко Кръвта. Според властите Илиев и Арарски са имали спор относно кой да оглави пазара за наркотици в югозападна България. Райко Кръвта е убит няколко месеца по-късно. Пушката „Аншуц“ 22-ри калибър, с която е бил застрелян Георги Илиев, се съхранява в МВР. А днес отново продължава търговията в социалните мрежи с ликовете на двамата братя. Специална група във фейсбук, с неизвестен автор, продава лепенки за автомобили, тениски и ключодържатели със снимки на Васил и Георги Илиеви. Масово столичани пък започнаха да си залепват стикери на колите с логото на групировката, като по този начин всяват страх сред крадците. Тениските вървят от 20 до 30 лв. и са сред предпочитаните подаръци за мъжете в средна възраст. Анонимните администратори на групата ВИС – 2 предлагат и календари, които също се разпродават като топъл хляб.", "date": "2019.08.26", "title": "Само приятели почетоха 14-годишнината от показния разстрел на Жоро Илиев – Главния"}
{"url": "https://www.monitor.bg:443/bg/a/view/volejbolistkite-s-treta-zaguba-na-evropejskoto-173916", "text": "Волейболистките от националния отбор на България записаха поредна загуба на европейското първенство. Момичетата на селекционера Иван Петков остъпиха на домакините от Турция с 1:3 (-21, -11, 20, -18) в третата си среща от Група А на шампионата, играна пред над 2500 зрители в зала \"Ататюрк\" в турската столица Анкара. По този начин българките остават на предпоследното 5-о място без победа от трите си мача до момента и една единствена спечелена точка, но запазват шансовете си за продължаване напред към 1/8-финалите на шампионата. Утре (27 август) България ще играе много важен и може би решаващ мач срещу отбора на Гърция, който е с 2 победи, 1 загуба и 6 точки. Срещата ще бъде от 19.30 часа българско време. Преди това от 17.00 часа пък ще играят Финландия и Франция. Турция е на второ място с 8 точки след 3 победи от 3 мача, с колкото е и настоящия европейски и световен шампион Сърбия, който днес би Франция с 3:1 гейма, но с 9 точки. Двата тима почти сигурно ще продължат в следващата фаза на турнира. Утре туркините ще почиват.", "date": "2019.08.26", "title": "Волейболистките с трета загуба на европейското"}
{"url": "https://www.monitor.bg:443/bg/a/view/izsledvanija-ne-otkriha-bakterija-na-legionerska-bolest-v-slynchev-brjag-173914", "text": "Лабораторните изследвания не откриха наличието на бактерията легионела, която причинява Легионерската болест в хотела в Слънчев бряг, в който летуваха двама британски граждани, които впоследствие починаха от заразата. Това стана ясно от пробите, взети от Регионалната здравна инспекция в Бургас. Хотелът беше основно проверен още от Агенцията по храните, Министерството на туризма и Комисията за защита на потребителите. Според чуждестранни медии двамата са се заразили в България. „Подобни бактерии могат да се открият на всяко място със застояла вода - включително неизползвани няколко дни чешми и душове. Легионелозата обикновено се проявява като тежка пневмония. „През 2018 г. в ЕС са заболели 11 343 души, от тях 700 са починали. Случаите у нас са били по-малко от 10“, каза проф. Тодор Кантарджиев – национален консултант по микробиология. От МЗ поясниха, че пробите от водата, взети от хотела в началото на сезона са били чисти. „Легионерската болест се предава чрез климатици, охладителни системи с вода или дори застоявала вода в хотелите“, обясни пулмологът д-р София Ангелова и посъветва, където и по света да ходим на хотел, първо да източим водата в банята.  ", "date": "2019.08.26", "title": "След проверката: Няма легионерска болест в Слънчев бряг"}
{"url": "https://www.monitor.bg:443/bg/a/view/stefan-danailov-sled-operacijata-naj-strashnoto-beshe-bolkata-173907", "text": "„Нов етюд от моя живот, който ме накара да се замисля колко е важно движението”. Така Стефан Данаилов определи случката с падането, при която счупи става и се наложи да бъде опериран. „Най-страшното беше болката. На 100 години ще стана, такава болка не съм изживявал. Само си задавах въпроса: „Що бе, какво направих пак?”. Толкова тъпо всичко се случи!”, разказа актьорът пред бТВ. Нелепият инцидент се случва в дома на му в Приморско – спъва се в масичка, в опит да я заобиколи. „Хора, пазете се, защото е много неочаквано! 12 ч. вечерта, тръгвам да си лягам, спокойно, много хубав ден беше, приятен и изведнъж нещо става, дам-дум и нов етюд от моя живот. Това е!”, сподели Данаилов. Самата операция му се сторила като шоу, на което присъствал от първия ред. „И в един момент се чува „Начало!”, ама като \"Старт!\" и като се затичаха някакви хора, като дяволи бам-бум – това е някаква нова система на опериране. Днес бях поканен от доктора да видя къде всъщност е извършено деянието, аз си го представях като Магурата, като пещера”, сподели актьорът. Инцидентът го накарал да се замисли, че трябва повече да се движи. С рехабилитацията, която е започнал, актьорът е категоричен, че няма да пропусне нито едно от планираните представления на пиесата „Актрисата”. Въпреки болката, Стефан Данаилов не спира да се шегува. Благодарен е за лекарските грижи и за безкрайната любов, която получава и на сцената и зад нея.", "date": "2019.08.26", "title": "Стефан Данаилов след операцията: Най-страшното беше болката "}
{"url": "https://www.monitor.bg:443/bg/a/view/rykovodstvoto-na-dans-podkrepi-kandidaturata-na-ivan-geshev-za-glaven-prokuror-173913", "text": "Взаимодействието между Прокуратурата на Република България и Държавна агенция \"Национална сигурност\" е от важно значение за провеждане на ефективни разследвания, като разширяването на механизмите за сътрудничество в рамките на законовите правомощия на двете институции е единственият способ за постигане на по-добри резултати. Това, от своя страна, води и до повишаване на общественото доверие към тези институции. Това се посочва в становище на ръководството на ДАНС до пленума на Висшия съдебен съвет (ВСС), с което се изразява подкрепа за кандидатурата на Иван Гешев за следващ \"обвинител №1\".   \"Г-н Гешев е доказал професионалните си качества като магистрат, преминавайки през всички йерархични нива на прокуратурата, включително като административен ръководител на Специализираната прокуратура и понастоящем заместник на главния прокурор при Върховна касационна прокуратура. Придобитият от него професионален опит предполага вземане на адекватни решения, стабилност, поглед върху слабите места в системата и надграждане на постигнатото до момента от държавното обвинение\", пише още в становището, подписано от председателя на ДАНС Димитър Георгиев. В документа се припомня, че под ръководството на Гешев - Специализираната прокуратура и контраразузнаването са провели успешни разследвания по \"противодействие на тероризма, незаконната миграция, прането на пари, злоупотребата с еврофондове, данъчни и корупционни престъпления, контрабанда и други\". \"Резултатите от тези досъдебни производства са видими както за българските граждани, така и за европейските ни партньори\", посочват още от ДАНС.", "date": "2019.08.26", "title": "ДАНС подкрепи кандидатурата на Иван Гешев за главен прокурор"}
{"url": "https://www.monitor.bg:443/bg/a/view/69-000-sa-zarazeni-s-hepatit-s-ne-znajat-173899", "text": "69 000 болни от хепатит С в България не знаят, че са заразени и сеят инфекцията. По официални данни, диагностицираните са 8000 души. Това съобщиха хепатолози от Университетсата болница „Свети Иван Рилски“ в София, които предприеха кампания за издирване на инфектираните, които не знаят и не се лекуват. Целта е те да започнат терапия колкото е възможно по-рано, тъй като в напреднала фаза хепатит С докарва цироза. Кампанията е фокусирана върху хората между 34 и 69 г., които в миналото са били изложени на повишен риск от заразяване с болестта, тъй като вирусът е открит едва през 1989 г. До тогава кръвните продукти не са били проверявани за наличието му, не са вземани и мерки за дезинфекция срещу него. От изследваните 1810 проби от пациенти в болницата от средата на юли до момента, 44 са се оказали положителни като 14 от заразените са жени, а 30 – мъже. 26 от диагностицираните са преминали през Клиниката по гастроентерология, където се намира най-големият Център за лечение на вирусни хепатити в България, за допълнителни изследвания и назначаване на терапия. При 23-ма от пациентите е установена активна инфекция. При трима от тях такава не е била открита и те са били пренасочени за повторно изследване след 6 месеца. 18 от хората с положителен резултат на теста не са отишли за повторно изследване и консултация в клиниката. Според лекарите причината е в стигмата, която все още съществува около хепатит С. Според тях има и пациенти, които в момента нямат оплаквания, чувстват се здрави и не могат да повярват, че всъщност имат нужда от лечение. Съществува и една малка част, при която хепатитът не е основното им заболяване и те се лекуват на други места. По-подробните изследвания са показали, че 4-ма от приетите за лечение в Клиниката по гастроентерология пациенти са с напреднало чернодробно заболяване – чернодробна цироза. При двама от пациентите има данни за първичен чернодробен рак. „Интересното е, че при снемането на анамнеза установихме, че част от тези хора от повече от 10 години знаят, че са инфектирани с хепатит С, но досега не са се лекували. Вероятно причината е в това, че не са наясно с новите терапии, които елиминират вируса в почти 100% от случаите, както и с факта, че това няма да им струва нищо, тъй като лечението са поема изцяло от НЗОК“, обясни проф. Красимир Антонов - специалист в областта на вирусните хепатити и председател на Българското дружество по гастроентерология, абдоминална ехография и ендоскопия. Само до преди няколко години, хепатит С се смяташе за почти нелечима болест. Сега срещу нея има отлични терапии“, увери той. Всеки, който има съмнение, че може да е заразен, може да се изследва безплатно в работни дни, между 8.00 и 14.00 часа, в Централната лаборатория на болницата.", "date": "2019.08.26", "title": "69 000 българи не знаят, че имат хепатит С "}
{"url": "https://www.monitor.bg:443/bg/a/view/rykovoditeljat-na-bnb-sred-naj-dobrite-bankovi-upraviteli-za-2019-g-173900", "text": "Управителят на Бългapcĸaтa нapoднa бaнĸa (БHБ) Димитър Радев се нарежда сред най-добрите управители на банки в света за 2019 г. Това показват данни на класацията „Central Banker Report Cards“ на изданието „Global Finance“. Списъкът включва 94 основни страни от Европейския съюз, включително държави от Централна и Западна Африка. Тази година за пръв път са включени представители от Лаос, Мадагаскар, Камбоджа, Мозамбик и други. Управителите са наградени с оценки от отличен „А“ до слаб „F“ според „Централните банки са изправени пред следващата потенциална рецесия с по-малко стрели в колчаните си, а на места и с неоспорим натиск върху независимостта им“, коментира редакторският директор Джосеф Гиарапуто. „Ha фoнa нa тъpгoвcĸитe ĸoнфлиĸти и пoлитичecĸaтa нecигypнocт, дъpжaвитe глeдaт ĸъм pъĸoвoдитeлитe нa цeнтpaлнитe бaнĸи, oт ĸoитo ce oчaĸвa дa yпpaвлявaт cъc здpaвa pъĸa иĸoнoмичecĸитe лocтoвe, като тазгодишните посочени лица имат точно този тип лидерство“, допълни той. Сред банкерите с отличен „А“ влизат управителя на южнокорейската централна банка И Джу Иол, австралийският Филип Лоуе, мексиканският Алехандро Диаз де Леон, тайванският Йанг Чи Лонг и други. Българският управител е с оценка „А-“ заедно с пpeзидeнтът нa Eвpoпeйcĸaтa цeнтpaлнa бaнĸa (EЦБ) Mapиo Дpaги, ĸaĸтo и c pъĸoвoдитeлитe нa Ваnk оf Еnglаnd Mapĸ Kapни и нa Фeдepaлния peзepв Джepoм Πayъл.", "date": "2019.08.26", "title": "Шефът на БНБ сред най-добрите банкови управители за 2019 г."}
{"url": "https://www.monitor.bg:443/bg/a/view/direktorkata-na-muzikalnoto-uchilishte-njama-da-podava-ostavka-173906", "text": "Директорката на Националното музикално училище „Любомир Пипков“ Столина Добрева удържа морална победа в името на принципа, че правилата трябва да важат еднакво за всички. „Срещнахме се с министър Боил Банов и разговорът ни премина в спокоен и конструктивен тон. Не ми поиска оставката и аз не я подадох“, каза за „Монитор“ Столина Добрева. Повод за срещата й с министъра на културата беше поисканата от него в събота във Фейсбук оставка за отказа й да назначи на преподавателско място в училището оперната прима Дарина Такова без конкурс. „Когато обясних на г-жа Такова, че вече е обявен конкурс, тя Моето мнение е, че тя наистина не би трябвало да минава през такава процедура, която се отнася само до заемането на щатно място. За творец от нейния ранг смятам, че преподаването по друг вариант, например под формата на лекторски или майсторски класове, би било много по-подходящо. Щатните позиции са свързани с много допълнителни ангажименти, които за един голям артист биха били напразна загуба на време“, обясни Добрева позицията си, която е защитила и пред министъра, и по-рано е предложила на самата Такова. Педагожката бе категорична, че ще потърси отново среща с известното сопрано, за да намерят най-добрия начин за включването й в преподавателския екип на Музикалното училище. „Чух, че г-жа Такова е казала, че дори и да я поканя, тя нямало да стъпи тук. Аз обаче ще потърся начин и форма да постигнем съгласие. Надявам се да приеме и да не е обидена“, каза Добрева. Пред „Монитор“ тя сподели, че е получила голяма подкрепа от семейството си и своите колеги в тези дни, когато в социалните мрежи се разрази бурна дискусия дали световно признатите имена в изкуството трябва да се ползват със специални предимства, или всички трябва да имат равни условия за изява в подобен конкурс. „С министър Банов бяхме на едно мнение, че случаят може би е добър как да се променят правилата по отношение на заслужилите творци, така че всеки казус да не е сам за себе си. Това трябва да се реши на държавно ниво“, коментира Столина Добрева. Боил Банов е обещал да провери правилниците на всички училища по изкуствата под шапката на МК и ако има нужда, да бъде добавена процедура за приемането на доказани имена за преподаватели. От пресцентъра на Министерството на културата уточниха, че разговорът между Боил Банов и директорката на Музикалното училище е продължил около половин час и акцентът е бил градивен – как да бъдат привличани големите имена да предават безценния си опит на младите без излишни административни пречки. Министър Банов е изтъкнал, че неговата първоначална реакция е била морален акт в посока да не бъдат игнорирани и дискриминирани изтъкнати артисти само защото са претърпели инцидент. Дарина Такова преди 13 години преживя неуспешна операция на гласните струни, която прекъсна богатата й международна кариера. Банов е припомнил, че Столина Добрева е избрана за директор на НМУ „Л. Пипков“ по време на неговия мандат и той високо цени качествата й (тя е изтъкнат преподавател по класическа китара и камерна музика). Преди срещата между Банов и Добрева ученици и преподаватели от Музикалното символично протестираха пред МК в подкрепа на своята директорка. Те са изтъкнали пред министъра, че уважават професионалните и творческите постижения на Дарина Такова, но правилата са създадени, за да се спазват.", "date": "2019.08.26", "title": "Директорката на Музикалното училище няма да подава оставка"}
{"url": "https://www.monitor.bg:443/bg/a/view/agrometeorologichna-prognoza-za-perioda-26-08-01-09-2019-g-173756", "text": "През следващия седемдневен период агрометеорологичните условия ще продължат да се определят от горещо и сухо време. Отсъствието на валежи със стопанско значение от началото на месеца с изключение на отделни райони в Южна България (Кърджали-41 l/m2, Хасково-18 l/m2) и прогнозираното сухо време през следващите дни ще задълбочи дефицита на водните запаси при земеделските култури. Към 20.VIII, почвената влажност (% от ППВ) измерена в агростанциите на НИМХ при стърнищата, подлежащи на почвообработки, в слоя 0 - 50 cm е била в Кнежа, Лозен, Разград и Търговище 60-65 % от ППВ, в станции Новачене и Царев брод 55-60 % от ППВ; под 55 % от ППВ са измерени в Бъзовец, Павликени, Сандански и Пазарджик. В еднометровия почвен слой при окопните култури (царевица, слънчоглед) са измерени стойности на водните запаси 55 % от ППВ в районите на Кнежа, Павликени, Новачене, Силистра, а  в Борима и Търговище 60-65 % от ППВ. В станция Бъзовец водното съдържание в почвата е изчерпано-36 % от ППВ. През периода при царевицата ще се наблюдават фазите млечна, восъчна и пълна зрелост, в зависимост от ранозрелостта на хибридите. Слънчогледът масово е приключил фенологичното си развитие. При реколтирането на културата е препоръчително влажността на семената, да бъде 8-9% в зависимост от условията и продължителността на съхранение на продукцията. При десертните сортове лози до края на периода ще се наблюдава узряване, при червените винени сортове ще се осъществява прошарване на зърната. През периода агротехническите мероприятия са свързани с жътвата на слънчогледа, провеждане на дълбока оран на стърнищата от зимни житни култури предвидени за пролетна сеитба, подготовка и сеитба на полетата със зимна рапица. Ниската почвена влажност ще затруднява качественото извършване на механичните обработки. Растителнозащитните дейности ще са насочени за опазване на зеленчуковите култури от болести и неприятели (мани, листни въшки, акари) и предпазване на лозовите масиви от брашнеста мана и сиво гниене. Прилагането на продуктите за растителна защита следва да се извършва в хладните часове от деня и при тихо време. Остава висока степента на пожароопасност при извършване на агротехническите дейности.", "date": "2019.08.26", "title": "Агрометеорологична прогноза за периода 26.08 – 01.09.2019 г."}
{"url": "https://www.monitor.bg:443/bg/a/view/ursula-fon-der-lajen-zapochna-da-izbira-ekip-173905", "text": "Бъдещата председателка на Европейската комисия Урсула фон дер Лайен започва тази седмица процеса по сформиране на своя ръководен екип, като се стреми в него да има баланс между мъже и жени, предаде АФП. Фон дер Лайен може да проведе първите интервюта с кандидатите за еврокомисари още утре, каза един от говорителите й. До момента 25 от 27-те държави от общността са представили предложения. Липсват кандидатури от Франция и Италия. Един от първите изслушани ще бъде белгиецът Дидие Рейдерс. От 1 ноември германката Фон дер Лайен трябва да наследи на поста Жан-Клод Юнкер, след като беше утвърдена от Европарламента през юли. Нейното желание е да разпредели ресорите на бъдещите еврокомисари, които може да се наричат министри на ЕС, до средата на септември, преди изслушванията им пред евродепутатите, които трябва да ги утвърдят. Процесът трябва да приключи на 22 октомври с гласуване за встъпване в длъжност на новата Европейска комисия, по време на пленарната сесия на Европарламента в Страсбург. \"Фон дер Лайен се надява да разполага с пълен списък идната седмица, за да е готова за изслушванията в Европарламента\", подчерта европейски източник, пожелал анонимност. Източникът добави, че паритетът между мъже и жени е на път да бъде постигнат. Целта на Фон дер Лайен, която е бивш министър на отбраната на ФРГ, е да има по 13 жени и мъже еврокомисари, като се зачита и балансът между основните политически партии (консерваторите от Европейската народна партия, социалистите и либералите). На този етап са й предложени 10 имена на жени. Португалия и Румъния предложиха този месец по две имена - на мъж и на жена, както пожела Фон дер Лайен. Що се отнася до Франция, където президентът Еманюел Макрон още не е взел решение, имената на Силви Гулар и Флоранс Парли (бивша и настояща министърка на въоръжените сили) са сред най-често споменаваните. В Италия предизвиканата от вътрешния министър Матео Салвини политическа криза, сложила край на правителствената коалиция с Движение 5 звезди, усложнява избора на еврокомисар.", "date": "2019.08.26", "title": "Урсула фон дер Лайен започна да избира екип"}
{"url": "https://www.monitor.bg:443/bg/a/view/utre-spirat-vodata-za-12-chasa-v-stolichnija-j-k-lulin-173903", "text": "На 27 август 2019 г. в интервала от 09:00 до 21:00 часа ще бъде прекъснато водоснабдяването към жк. „Люлин“ 1, жк. „Люлин“ 2, жк. „Люлин“ 3, жк. „Люлин“ 6, жк. „Люлин“ 7, жк. „Люлин“ 8, жк. „Люлин“ 9 и жк. „Люлин“ 10, съобщиха от „Софийска вода“. Екипи на дружеството ще работят на място за отстраняването на авария на стратегически водопровод. Актуална информация в реално време за всички текущи ремонтни и строителни дейности в София можете да намерите на информационния център на компанията - www.sofiyskavoda.bg/water_stops.aspx, както и на безплатен телефон 0800 1 21 21. Аварийните и лабораторни екипи на дружеството имат готовност за реакция при евентуални сигнали за влошено качество на водата, след възстановяване на водоподаването в засегнатия район.", "date": "2019.08.26", "title": "Утре спират водата за 12 часа в столичния ж. к. „Люлин“"}
{"url": "https://www.monitor.bg:443/bg/a/view/grajdanski-patruli-pazjat-barselona-ot-kradci-173878", "text": "Барселона е разтревожена от рязкото увеличаване на кражбите и нападенията, чиито жертва стават най-вече многобройните туристи. До такава степен, че срещу джебчиите се организират \"граждански патрули\", предаде Франс прес. Миналата сряда консулството на САЩ във втория по големина испански град предупреди американските граждани, че това лято \"има увеличаване на престъпленията, съпътствани с насилие\", и ги посъветва да не носят ценни часовници или бижута. През последните дни посланикът на Афганистан в Испания беше нападнат и часовникът му беше откраднат, а 91-годишна французойка беше приета в болница след падане, предизвикано от крадци, които дръпнали верижката от врата й. От юни насам бяха регистрирани осем убийства - по-скоро рядък факт за този град. Южнокорейска чиновничка почина, след като беше ранена по време на кражба. Влиятелната хотелиерска асоциация на града през юли открито изрази безпокойство от \"големите пропуски\" в сферата на сигурността, които биха могли \"сериозно да накърнят репутацията на Барселона\".  Изправен пред тези активно отразени в медиите инциденти, Алберт Батле, който отговаря в общината за сигурността, призна, че има \"криза в сигурността\" и призова да се \"направи сериозен и отговорен анализ\" на ситуацията.  Според полицията кражбите са се увеличили с 28 процента между 2016 г. и 2018 г. Тенденцията за повишаване продължи със скок от 31 процента за една година на кражбите, съпътствани с насилие, през първото шестмесечие на 2019 г. Според експерти увеличаването на несигурността е свързано с туристическия бум, който винаги привлича джебчиите, пише АФП . От 1990 г. до 2017 г. броят на туристите, отседнали в хотел в Барселона, скочи от 1,7 милиона на 8,8 милиона, посочва Общинският център за наблюдение на тенденциите в туризма. Към тази цифра трябва да се добавят 2,7-те милиона пътници на круизни кораби и 2,4-те милиона туристи, наемали апартаменти. 60 процента от кражбите стават в най-посещаваните зони -стария град и квартала Ешампле, в който се намира базиликата \"Саграда фамилия\". Старият град е \"оставен на произвола на съдбата\", казва Густаво Екуия, чийто магазин за аржентински специалитети неотдавна беше обран три пъти за една нощ.  Според полицията само един от десет престъпници, задържани за грабеж с насилие в периода 2018-2019 г., е бил пратен в затвора. Обезпокоени, жителите на Барселона организират \"граждански патрули\", които обикалят града и метрото, скандирайки: \"Джебчии, джебчии, Барселона е пълна с джебчии\" и носят плакати на няколко език. Когато в метрото заподозрят някого, че е джебчия, \"гражданските патрули\" започват да свирят и извеждат човек от влака или от метростанцията. Но властите и експерти възразяват срещу тази инициатива. \"Разбирам, че хората искат решения. Но да започнат сами да раздават правосъдие не е решение. Един гражданин без образование, без униформа и без контрол не може да играе такава роля\", казва Соня Андолз. експерт по сигурността към общината.", "date": "2019.08.26", "title": "Граждански патрули пазят Барселона от крадци"}
{"url": "https://www.monitor.bg:443/bg/a/view/pritiskali-prez-bivol-svidetelja-sreshtu-ivancheva-173902", "text": "Основният свидетел по делото срещу бившата кметица на столичния район „Младост“ Десислава Иванчева, заместничката й Биляна Петрова и Петко Дюлгеров – Александър Ваклин, е подложен на системен и целенасочен натиск . Това е разкрил самият Ваклин на среща с главния прокурор Сотир Цацаров, поискана от свидетеля. За срещата обявиха от държавното обвинение, като на нея са присъствали и заместниците на Цацаров Иван Гешев и Мария Шишкова. На натиск е подложено вследствие на показанията му. „Александър Ваклин потвърди позицията си, изложена в отвореното му писмо до медиите от 9 август т. г., а именно – че негово законово задължение е да не участва в корупционна схема и да не укрива престъпление, което му е станало известно. Той посочи отново, че са били положени целенасочени усилия в публичното пространство да бъде засегната личната и професионалната му репутация, включително и чрез медийни публикации, съдържащи откровени неистини. Тази манипулация на общественото мнение, започнала още при задържането на подсъдимата Десислава Иванчева, продължава като зададена „линия на поведение“ и до настоящия момент, в хода на процедурата по избор на главен прокурор“, съобщават още от прокуратурата. В съобщението не са посочени конкретните кръгове оказвали натиск, но от примерите, дадени от Ваклин, става ясно, че са свързани със задкулисието. Ваклин е посочил като пример статия, публикувана на 07.08.2019 г. в сайта с връзки с кремълската пропаганда от семейството на зам.-главния прокурор Иван Гешев, с анонимен автор и в същото време непубликуването от този сайт на правото му на отговор, изпратено още на следващия ден. Главният прокурор и неговите заместници са заявили разбиране към изложения от Ваклин проблем и са посочили, че ще застанат зад всеки свидетел в защита на законовите му права. „Ръководството на Прокуратурата е на категоричната позиция, че са недопустими опити за натиск върху свидетели и уронване на доброто им име, включително и чрез дирижирани медийни кампании. Недопустими са и всякакви опити за манипулиране на общественото мнение спрямо хора, изпълнили гражданския си дълг“, съобщават още от държавното обвинение. На 15 април т. г. спецсъдът осъди на 20 г. затвор Иванчева, Петрова получи 15 г. зад решетките, а Дюлгеров – 12 г. Тримата отговарят пред Темида за вземането на подкуп в особено големи размери от строителния предприемач Александър Ваклин, за да бъде придвижена преписката за негов строеж, което е административно задължение на общината, където става съгласуването на разрешението. Иванчева е подсъдима като извършител на престъплението, а Петрова и Дюлгеров – като помагачи. Съдията по делото Иво Хинов призна за виновни тримата за поискан подкуп в размер на 187 500 евро от Ваклин. Иванчева бе осъдена и на 20 000 лв. глоба, но 10 000 лв. са приспаднати като обезщетение заради нарушаване на човешките й права при задържането на 17 април 2018 г., когато е била 4 часа с белезници по време на огледа на колата й. Съдът наложи на Иванчева и забрана да заема държавни и общински длъжности за срок от 20 г. Петрова получи 15 хил. лв. глоба и забрана 15 г. да заема държавни и общински длъжности, както и конфискация на имущество. Глобата за Дюлгеров е 12 хил. лв. и конфискация на имущество. Съдът реши, че не е имало провокация към подкуп от страна на Ваклин. Малко след присъдата Иванчева заяви, че ще се кандидатира за кмет на „Младост“ на предстоящите през октомври общински избори. Името на уличения в рекет сайт „Бивол“, собственост на Асен Йорданов и с главен редактор Атанас Чобанов, изскочи и от хакерската атака срещу НАП. Разследващи разкриха, че фирмата работодател на обвинения за атаката срещу НАП Кристиян Бойков е ударила системата на данъчните по поръчка на олигархичния кръг „Капитал“, за да бъде захранван предизборно с компромати и фалшификати за неудобни хора рекетьорският сайт с кремълски обвързаности „Бивол“. Това е лъснало в хода на разследването на спецслужбите. При хакерската атака бяха източени и пуснати в интернет пространството данните на 5 млн. български граждани. Бързият ход на разследването обаче е осуетил плановете на олигархията едновременно преди предстоящия местен вот да удари управляващите и да се захрани с компромати, които да използва срещу мишените си. Така в момента обкръжението около кръга „Капитал“ всячески се опитва да прехвърли от себе си вниманието върху държавата в опит да изкара нея виновна за атаката и теча, въпреки че маските паднаха и показаха грозните и уродливи рекетьорски лица на Прокопиев, ортака му банкера беглец Цветан Василев, „Бивол“ и компания пред обществото.  ", "date": "2019.08.26", "title": "Притискали през „Бивол“ свидетеля срещу Иванчева   "}
{"url": "https://www.monitor.bg:443/bg/a/view/darjavame-avangardno-i-syvremenno-bg-izkustvo-na-centyr-pompidu-v-parij-173904", "text": "Подготвя се създаването на първата колекция “Българско авангардно и съвременно изкуство“ за Международния център „Помпиду“ в Париж – най-важната институция за съвременно изкуство във Франция и една от най-престижните в Европа и света, известна с изключително прецизните си колекции на световно съвременно и модерно изкуство. През 2018 г. Бернар Блистен – директор на Център “Помпиду”, пристигна в София със свой екип, за да се запознае със съвременната художествена сцена (Национална галерия, Софийска градска художествена галерия, изложби на различни групи художници) с перспективата за създаване на колекция от авангардно и съвременно българско изкуство в един от най-значимите музеи в света. Визитата му се състоя по покана на столичния кмет Йорданка Фандъкова. Колекцията с фокус 60-те – 90-те години на ХХ век ще се формира тепърва, като произведенията ще бъдат закупени директно от техните автори или от колекционери, които са ги придобили преди това, каза за „Монитор“ Гергана Мудова от фондация „Мусиз“, пряко свързана със създаването на сбирката. Първоначално от българска страна ще бъдат предложени около 50 автори, чийто произведения ще бъдат подложени на експертната оценка на 2 комисиии от музея „Помпиду“, след което Мудова предполага, че ще останат към 30 имена, подбрани по високите критерии на френските колеги. В момента българската страна прави свое проучване и подготвя досиета за всяка творба, която евентуално може да влезе в селекцията. Сбирката трябва да бъде напълно готова в края на 2020 г., когато ще бъде дарена на Център „Помпиду“. По повод на оформянето на бъдещата колекция днес от 18 ч. в Софийска градска художествена галерия фондация “Мусиз” представя лекцията на нейния куратор Десислава Димова “Г-н Мондриан, бихте ли ми заели една права линия?”. Лекцията проследява някои от предизвикателствата при четенето на историята на българското изкуство на ХХ в. спрямо съществуващите западно- и източноевропейски наративи в търсенето на нови гледни точки. По време на събитието ще бъде представен и каталогът „Дървото на живота. Генеалогии на българското съвременно изкуство“. В него са включени петима художници – Лъчезар Бояджиев, Орлин Дворянов, Боряна Росса, Светлин Русев и Свилен Стефанов, които очертават своето виждане за „родословно дърво“ на българското съвременно изкуство. Тези автори са избрани, защото представляват някои от основните художествени тенденции и групирания в България от последните десетилетия. Освен това те са не само художници с индивидуални почерци, но и идеолози, изследователи и учители.  ", "date": "2019.08.26", "title": "Даряваме авангардно и съвременно БГ изкуство на Център „Помпиду“ в Париж"}
{"url": "https://www.monitor.bg:443/bg/a/view/energijnata-borsa-zatvori-pri-sredna-cena-129-46-leva-za-megavatchas-173901", "text": "При средна цена 129.46 лева за мегаватчас е търгуван днес токът на Българската независима енергийна борса (БНЕБ), показват данните от търговията на борсата при сегмента \"пазар ден напред\". Сделките са на база утрешен ден на доставка /27 август/. Средната цена на пиковата енергия /9.00-20.00 ч./ e 123.13 лв. за мегаватчас. Извънпиковата енергия /1.00-8.00 ч.; 21.00-24.00 ч./ е изтъргувана при средна цена 135.78 лв. за мегаватчас. Най-ниската цена в рамките на днешната сесия, при утрешен ден на доставка, е 98.03 лв. за мегаватчас, достигната за 3.00 - 4.00 ч., а най-високата е 205.60 лв. за мегаватчас - за 22.00 - 23.00 часа. Данните от БНЕБ показват, че са продадени общо 23 278.50 мегаватчаса електроенергия. Енергийната борса вчера затвори при средна цена 124.54 лв. за мегаватчас. В сегмента \"пазар в рамките на деня\" за днес, 26 август, БНЕБ отчита до момента общ търгуван обем от 397.90 MWh. Среднопретеглената дневна цена е 135.24 лева за мегаватчас.", "date": "2019.08.26", "title": "Енергийната борса затвори при средна цена 129.46 лева за мегаватчас"}
{"url": "https://www.monitor.bg:443/bg/a/view/arestuvaha-dvama-bratja-v-moment-kak-obgrijvat-niva-s-kanabis-173892", "text": "Полицаи от Банско арестуваха в рамките на операция \"Антидрога\" двама братя, които „обгрижвали“ нива с канабис в землището на село Кремен на 23 август. 35-годишният Любомир и 40-годишният Димитър Балтови били изненадани от полицаите в обезлесен участък на Държавен горски фонд над селото. Полицаите „ожънали“ 84 бр. тревисти растения, които реагирали положително на марихуана с тегло около 65 кг. Извършени са претърсвания на две къщи и три автомобила в с. Кремен, както и в апартамент в Благоевград. От полицейските служители са намерени и иззети: два мобилни телефона, електронна везна, оръжие, 9 броя патрони и  5 туби с торен разтвор. В една от къщите, в метална каса са открити около 30 000 лв., 500 долара, около 1000 евро, а в една от колите още 3000 лева. Двамата братя са арестувани, а по случая е образувано досъдебно производство.", "date": "2019.08.26", "title": "Арестуваха двама братя докато „обгрижват“ нива с канабис"}
{"url": "https://www.monitor.bg:443/bg/a/view/90-godishen-emigrant-vyv-florida-dari-pametnik-na-botev-173889", "text": "Паметна плоча с образите на Христо Ботев и войводите Хаджи Димитър и Стефан Караджа бе поставена в местността Белянката край село Иглика, община Болярово по инициатива и с финансовата помощ на 90-годишния Димитър Терзиев, известен на местните с прозвището си Американеца. Възрастният мъж напуснал родината си през далечната 1949-а. Десетилетия наред работил къде ли не, дори в структурите на НАТО преди да се установи за постоянно в градчето Брeйдентон, Флорида. Завръща се за пръв път в родното си село Иглика в началото на 90-те, десетилетие и половина по-късно превежда пари, за да бъде издигнат параклис, а по-късно и да се поставят мемориални плочи за Макгахан и воеводите Михаил Герджиков, Гоце Делчев и Даме Груев. През миналата година подел инициативата за новата плоча,а в набирането на средства се включили и местни фирми, обясни кметският наместник на Иглика, където постоянно живеят едва десетина души,  Станка Табурова. Мемориалната плоча бе открита по време на традиционния за тукашните събор на 24 август. Сред присъствалите на водосвета, отслужен от отец Димитър Ингов, беше и дядо Димитър Терзиев, който със сълзи на очи пя химна на Странджа „Ясен месец веч изгрява“.  ", "date": "2019.08.26", "title": "90-годишен емигрант във Флорида дари паметник на Ботев"}
{"url": "https://www.monitor.bg:443/bg/a/view/tesla-idva-v-iztochna-evropa-173896", "text": "Американският производител на електромобили Tesla разшири дейността си и вече ще приема поръчки и от Източна Европа, предават световните агенции. В момента автомобилопроизводителят покрива по-голямата част от Стария континент, но все още има региони, в които няма магазини, където директно да се продават колите и услугите на гиганта. Затова и се очакваше в края на годината Tesla да разшири дейността си, но това дойде много по-рано. Преди дни шефът на „Скучната компания“ Илън Мъск обяви в социалната мрежа Twitter, че следващите по ред потребители, които ще могат да се насладят на технологията, са в Туитът се отнася основно за Модел 3, но поръчки за Модел S и Mодел X също ще се приемат. Ако се изключи Полша, Tesla няма центрове за обслужване в региона, макар и да има такъв планиран в Будапеща. Досега има единствено бързозарядни станции, разположени в региона, като се очаква догодина една такава да бъде създадена и в Пловдив. Освен Източна Европа, Tesla ще разшири дейността си и в Казахстан до края на 2019 г.", "date": "2019.08.26", "title": "Tesla идва в Източна Европа"}
{"url": "https://www.monitor.bg:443/bg/a/view/pyrvijat-veganski-investicionen-fond-izliza-na-nujorkskata-borsa-173891", "text": "Първият по рода си инвестиционен фонд, създаден в интерес на защитниците на правата на животните и околната среда, ще се появи на Нюйоркската фондова борса (NYSE) идния месец, съобщи „Ройтерс“. US Vegan Climate Exchange Traded Fund, няма да включва акциите на всички от 500-те най-големи американските компании, \"разчитащи на експлоатация на животни\". Насоките на портфолиото предполагат да не се включват много акции от фармацевтичния, строителния и потребителски сектор.", "date": "2019.08.26", "title": "Първият вегански инвестиционен фонд излиза на нюйоркската борса"}
{"url": "https://www.monitor.bg:443/bg/a/view/plashtame-4-mlrd-lv-dopylnitelno-za-zdraveopazvane-173894", "text": "Плащаме 4 млрд. лв. допълнително за здравеопазване. Това каза управителят на Националната здравноосигурителна каса (НЗОК) д-р Дечо Дечев пред бТВ. В момента съществува наредба, която цели да покаже какво може да бъде допълнително заплащано и какво не, припомни той. По думите му проблемът с наредбата за доплащане е, че тя е давала възможност за нееднозначно тълкувание за какво могат да се искат допълнително пари от болните. „В един закон не всичко може да бъде записано в детайли. В новата наредбата, която предстои да бъде приета, ще бъде записано пределно ясно какво се покрива и какво не се покрива. Трябва да се изясни, че популистките изказвания на някои политици се сблъскват с реалността, където не всичко е безплатно“, каза д-р Дечо Дечев. Той заяви, че половината от средствата за здравеопазване са кешови плащания. „Около 50% от средствата, които инвестираме всички, се плащат на ръка и около 50 на сто се покриват чрез сумите, които отделяме – чрез 8 процента вноска за здраве“, поясни шефът на касата. По думите му е пределно ясно, че не всички разходи могат да бъдат вписани в закон, но пък могат да бъдат описани в наредба. „За първи път тази година в алгоритъма на всяка клинична пътека пределно ясно ще бъде записано какво точно се покрива, както и пределно ясно какво не се покрива“, каза д-р Дечев. Той подчерта, че целта на предложените промени е да се въведе яснота и да се позволи на всички лечебни заведения да формират ценоразписи за дейности и услуги, които не са включени в основния пакет. „И в момента всеки един пациент има право да избере друг метод за лечение на неговия проблем и си доплаща. Но си доплаща по неясни правила. Идеята е следната - трябва да е пределно ясно какво влиза в пътеката. Оттам нататък трябва да се даде право на лечебните заведения да формират свои цени, които са публично известни и оттам нататък правим лек намек към тези, които трябва да се грижат за промяната на здравноосигурителния модел, че според нас това е пътя - всичко, което не се покрива от клиничната пътека, да остане предмет на дейност на това допълнително осигуряване“, каза още д-р Дечев. Според него министърът на здравеопазването Кирил Ананиев към момента е привърженик на друг модел. „Големият риск в предложенията му е, че е възможно да стане подбор на осигурени лица на база на тяхното финансово положение и на база тежестта, с която влизат като здраве в частния фонд. Опасността е бедните и болните да останат като контингент на НЗОК, а богатите и здравите да отидат в бъдещите частни осигурители. Вторият момент е, че на практика не се решава един от основните проблеми на сектора, а именно, че в него трябва да влязат допълнителни средства. Моделът, който предлага Ананиев не само, че запазва средствата, които са в момента, а даже ги намалява, защото позволява на допълнителните фондове да имат печалба“, посочи д-р Дечо Дечев. По думите му вторият основен риск е, че не се решава един от основните проблеми на сектора, а именно, че в него трябва да влязат допълнителни средства. Шефът на касата поясни, че за разлика от НЗОК, в Европа обществените фондове, ако правят преразход, той се покрива от бюджета на държавата.", "date": "2019.08.26", "title": "Плащаме 4 млрд. лева допълнително за здравеопазване"}
{"url": "https://www.monitor.bg:443/bg/a/view/proverjavat-hotela-v-kojto-sa-bili-britancite-s-legionerska-bolest-173880", "text": "Започват проверки на хотела в Слънчев бряг, в който са били настанени двамата британци, починали от Легионерска болест, съобщиха от Регионалната здравна инспекция в Бургас. Той ще бъде инспектиран още от Агенцията по храните, Министерството на туризма и Комисията за защита на потребителите. Според чуждестранни медии двамата са се заразили в България. „Подобни бактерии могат да се открият на всяко място със застояла вода - включително неизползвани няколко дни чешми и душове. Легионелозата обикновено се проявява като тежка пневмония. „През 2018 г. в ЕС са заболели 11 343 души, от тях 700 са починали. Случаите у нас са били по-малко от 10“, каза проф. Тодор Кантарджиев – национален консултант по микробиология. От МЗ поясниха, че пробите от водата, взети от хотела в началото на сезона са били чисти. „Легионерската болест се предава чрез климатици, охладителни системи с вода или дори застоявала вода в хотелите“, обясни пулмологът д-р София Ангелова. Тя посъветва, където и по света да ходим на хотел, първо да източим водата в банята. „Когато температурите са високи, а студената вода във водопровода не е достатъчно студена и топлата не е достатъчно гореща, при температура от 22 до 34 градуса се размножават тези микроорганизими. Това става, когато инсталацията не е неползвана 5-6 дни“, каза още проф. Кантарджиев. Той посъветва хората, които са отсъствали от вкъщи, да източват водата преди употреба.", "date": "2019.08.26", "title": "Проверяват хотела, в който са били британците с Легионерска болест "}
{"url": "https://www.monitor.bg:443/bg/a/view/otkriha-330-000-kysa-nelegalni-cigari-v-dvoen-pod-na-kamion-173897", "text": "Близо 330 000 къса нелегални цигари задържаха митнически служители в района на ГКПП Кулата миналата сряда. Тютюневите изделия за открити в тайник под пода на товарно помещение на камион, пътуващ от Италия през Гърция и България до Румъния. Камионът е управляван от италиански гражданин с инициали У. Г. По документи превозното средство е пътувало празно, без стока и в действителност превозвало само няколко товарни палета. Митническите служители се усъмнили в структурата на товарното помещение и при оглед установили, че подът е покрит, образувайки кухини, в които са скрити 16 440 кутии или общо 328 800 къса цигари без бандерол. Незаконната стока е иззета. По случая е образувано досъдебно производство под надзора на Районна прокуратура Петрич, като У.Г. e обвинен за незаконно притежание на акцизни стоки без бандерол. Досъдебното производство приключи със споразумение между страните, което съдът е одобрил, а италианският гражданин е осъдени на три години „лишаване от свобода“ с пет години изпитателен срок.", "date": "2019.08.26", "title": "Откриха 330 000 къса нелегални цигари в двоен под на камион"}
{"url": "https://www.monitor.bg:443/bg/a/view/pravila-pri-pokupka-na-avtomobil-vtora-upotreba-173895", "text": "В България да притежаваш автомобил е престиж, не ходиш пеш, не се возиш в трамвая и други стереотипи останали от миналия век. Затова изборът му става основна тема в ежедневието ни, като политиката, футбола и всичко останали сфери, в които сме шампиони. Но шофирането на собствен автомобил и свободата да се придвижваме си има цена, която се оказва доста висока. Изборът на автомобил трябва задължително да мине през разбор   необходим ли ни е. Иначе ще имате вещ, която ще ви носи само разходи и почти никакви ползи. Така че ако планирате покупката заради самата покупка, за да оставите поредната кола пред кооперацията, просто се откажете. Както при инвестициите така и при автомобилите всеки има индивидуални желания, нужди и цели и няма универсален отговор какъв автомобил ви е необходим.  – разходите както към сегашното ви превозно средство, така и към бъдещето ви не бива да надвишават 10% от доходите ви. В сумата не става дума само парите, които ще давате за гориво, но и за поддръжка. Колкото повече обяви прегледате – толкова по-добре. Няма обява за лош автомобил. Според всеки продавач предлаганият от него автомобил на старо е в много добро състояние и на добра цена. Това, разбира се, са търговски трикове, на които купувачът не трябва да се хваща лесно, за да не страда после дълго. Не се ограничавайте до определена марка, а до вида купе – седан, хечбек, комби и тн. Да, всички сме чували думите:  . (Ицо Хазарта наскоро пусна страхотна песен по темата - \"Нафта\") Бъдете прагматични и не робувайте на марки, а на нуждите си. „Време за огледи не трябва да се пести“ е  . Направете списък на избраните коли и направете оглед, нека изборът ви не се ограничава на един оглед. Дали е добре да се доверим на интуицията си и да „скочим на сляпо“ или да   да обсъдим и да претеглим всички „за и против“ на конкретната ситуация? А може би, както често сме чували от по-възрастните, да „преспим с проблема“, защото утрото е по-мъдро от вечерта? Колкото и да ви хареса един автомобил, изчакайте няколко дни, докато отмине емоцията и тогава вземете решение. Няма как да оцените   на един автомобил, без да сте го пробвали. Техническото състояние оставяме на експертите, но дори минимален опит зад волана може да ви помогне, за да чуете тропане или необичайни звуци, които да крият скъпи дефекти в бъдеще. За повече се доверете на експерт и предварително се осведомете какви диагностики да направите. Колите на старо са излъскани и напарфюмирани, в повечето случаи с превъртян километраж. Точно заради това ви трябва добър специалист, който по косвени белези може да открие всички дефекти и опити за заличаването им. Не пренебрегвайте  . Бъдете внимателни, ако ви дадат копия, а не оригинали. Възможно е колата да е обявена за издирване. Проверете дали съвпадат идентификационните номера с тези в талона, особено при скъпи автомобили за няколко хиляди лева. Уговаряне на цена между продавач и купувач или казано по-просто:  . Дребни несъвършенства, като лека драскотина на вратата, не винаги са условие за отстъпки от цената. Но колкото и да сте склонен да направите някакви компромиси по техническото състояние или външния изглед на колата, не се предавайте лесно. Пазарете се.", "date": "2019.08.26", "title": "Правила при покупка на автомобил втора употреба"}
{"url": "https://www.monitor.bg:443/bg/a/view/mladojenci-dariha-parite-ot-svatbata-si-na-bolno-dete-173893", "text": "900 лева събраха на сватбата си Петко и Мирослава Томанови и ги дариха на болно дете. Още преди самото бракосъчетание бъдещото семейство призова роднини и приятели, вместо да им подаряват букети, да дадат парите за благородна кауза. Средствата получи майката на момче, което страда от детска церебрална парализа и епилепсия. Двамата млади са взели решение да направят добро в първия ден, в който официално са съпруг и съпруга. „Вместо да ни дадат букети, оставихме кутия на сватбата. Всяко семейство отделя пари за цветя, на тези цветя ние ще се зарадваме на самата сватба, след това ще ги оставим и след една седмица ще ги изхвърлим”, сподели Петко Томанов пред Нова ТВ. “Целта ни е повече хора да ни последват”, допълни съпругата Мирослава Томанова. Дни след сватбата младото семейство дари събраната сума на майката на момчето. Маргарита и синът й Николай живеят с около 600 лева на месец. Те трудно свързват двата края, а момчето има нужда и от рехабилитация. „Значи младите хора може да са забързани, може да са жизнени, но те явно обръщат внимание и на това - да виждат около себе си какво се случва”, каза майката Маргарита. “Трудно е от емоционална гледна точка, защото майката изживява много тежко едно такова нещо, което се случва. Трудно е дори и от финансовата страна на въпроса”, допълва Маргарита Миндова. Тя смята, че прекрасна инициатива като тази на семейство Томанови би накарала младите хора да станат „повече човеци“ и така да противостоят на насилието, което се случва всеки ден. Петко и Мирослава се надяват повече млади хора да последват техния пример. Младият мъж е редник, военнослужещ от 3-ти механизиран батальон на 61-ва Стрямска механизирана бригада. Той и съпругата му Мирослава са много щастливи с извършената от тях добродетел и призовават и други хора да направят подобен жест. \"Решихме да направим тази благородна постъпка не за да ставаме известни или да парадираме с това, а за да може повече млади хора да ни последват и да продължат каузата ни\", споделят семейство Томанови. „Трябва повече да се оглеждаш около себе си, отколкото вътре в себе си, да мислиш не само за себе си, защото има наистина неща, които трябва да се направят, и е необходимост да помогнеш на друг”, споделя Мирослава.", "date": "2019.08.26", "title": "Младоженци дариха парите от сватбата си на болно дете"}
{"url": "https://www.monitor.bg:443/bg/a/view/ochakva-se-zatjagane-na-rejima-v-zatvornicheskite-obshtejitija-173879", "text": "Резултатите от наредената от министъра на правосъдието Данаил Кирилов проверка след бягството на двамата молдовски затворници от общежитието при затвора в Стара Загора ще бъдат готови до дни, като се очаква да бъде предложено предприемането на мерки във връзка с режима там. Това съобщиха за „Монитор“ от министерство на правосъдието. В 15,45 ч. на 24 август т.г. в затворническо общежитие от открит тип „Стара Загора“ към затвора там надзиратели установиха, че двама осъдени са избягали като счупили част от оградата. При пълно взаимодействие с полицията е обявена тревога и бегълците са пуснати за общонационално издирване. Министър Кирилов разпореди спешна проверка за изясняване на обстоятелствата около случая. Полицията издирва 25-годишния Василе Морару и 31-годишния Александр Хаджи. Морару е висок 176 см, с нормално телосложение, пъстри очи, бяло лице, светла коса и правилен нос. В момента на бягството си е бил с къси панталони, бял потник и сини маратонки, съобщи МВР. Хаджи е с ръст 173 см, нормално телосложение, кестенява коса, бяло овално лице, кафяви очи и правилен нос. Има белег от срязване под долната устна. Бил е облечен с къси панталони и черна тениска. Умоляват се гражданите, които имат информация за тях, да сигнализират на тел. 112 или в най-близкото управление на МВР. Анонимността им е гарантирана. Двамата, както и трети молдовец, са осъдени за кражба на банкомати. Те бяха закопчани на 27 септември 2018 г. след взривяването на банкомат в старозагорския кв. „Железник“. В колата им бе намерена задигнатата сума от над 58 000 лв. И тримата са осъдени на по 4 г. и 8 месеца затвор при първоначален общ режим на изтърпяване. В началото молдовците били в затворнически килии, но преди 2 седмици ги преместили в общежитието, защото предстояло превеждането им в Софийския затвор, където да изтърпяват присъдите си. Охранителната система в затворническото общежитие е по-слаба, отколкото в корпуса на затвора, а режимът е облекчен и телефонните разговори не се подслушват. В събота следобед престъпниците били в открития фитнес. Веднага след като надзирателите забелязали липсата им, започнало издирване със следови кучета, както и претърсване на района, но бегълците не са открити. Дни преди да духнат, те са имали свиждане с жените им, но никой не разбрал какво си говорят на румънски. Най-младият от тях не се присъединил към плана им. В обясненията си той твърди, че през последните 2-3 дни били във влошени отношения и не споделили с него нищо.", "date": "2019.08.26", "title": "Очаква се затягане на режима в затворническите общежития "}
{"url": "https://www.monitor.bg:443/bg/a/view/zadyrjaha-kilyra-ot-selo-granit-streljal-ot-myka-ot-sestra-si-173882", "text": "27-годишен криминално проявен мъж от братядаскаловското село Гранит е задържан по обвинение в убийство на местен жител, извършено в ранните утринни часове на 22 август. В хода на образуваното досъдебно производство е намерено оръжието, незаконен пистолет АП, от който са били произведени 8 изстрела, а три от куршумите са попаднала в гърдите и корема на спящия в кревата си в тоя час 29-годишен Минчо Стефанов. Убийството е извършено от осъждания за дребни кражби Иван Емилов Иванов, който е направил частични самопризнания. По думите му до решението да застреля зет си /жертвата е живеела на семейни начала със сестра му Мария/ дошло след нейните многократни оплаквания от тормоз и побоища. Пистолетът е бил открит при обиски в дома на брат му Бисер, който също има зад гърба си няколко осъдителни присъди за кражби. Извършените експертизи са доказали, че точно с това оръжие е извършено престъплението, коментираха от старозагорската окръжна прокуратура, откъдето поискаха Иван Емилов да остане за постоянно в ареста. Не било изключено към него зад решетките да се присъедини и Бисер за съучастничество. При укриването на пистолета марка АП  участвалите и останалите общо трима братя на задържания. Сигналът за смъртта на Минчо Стефанов е бил подаден в РУ „Полиция“ – Чирпан от двамата братя, първоначалната версия беше, че неизвестен е разбил вратата на къщата и от упор застрелял спящата до съпругата си жертва, след което се е укрил. Жителите на Гранит разказват, че 29-годишният Минчо е изтърпял присъда за убийство на 69-годишна  жена от съседното село Черна гора, извършено докато не бил навършил пълнолетие на 25 януари 2007 година. Напуснал е килията преди 3 години, тогава заживял с втората си братовчедка в родното село на баща си Гранит.  Жената имала момиченце от предходна връзка. В началото на тази година Мария е била изпратена в Кипър уж като домашна помощница, а всъщност е трябвало да работи като проститутка, разказват жителите на Гранит. След огромен скандал близките й събрали немалка сума, с която я откупили от сутеньора и тя се завърнала през пролетта обратно в България. Оказало се обаче, че е преживяла тежка психическа травма и не е в състояние да гледа малкото момиченце, което е дадено на приемно семейство. Деня преди убийството Мария е била на преглед при психиатър в Стара Загора, коментираха неофициално разследващите. Една от защитните тези на обвинения в убийството е че зет му е притискал Мария да стане нощна жрица.  ", "date": "2019.08.26", "title": "Задържаха килъра от село Гранит, стрелял от мъка за сестра си"}
{"url": "https://www.monitor.bg:443/bg/a/view/posreshtame-dve-chudotvorni-ikoni-ot-ukrajna-173886", "text": "Две, считани за чудотворни икони с образа на Богородица, съхранявани в съборния храм „Свети Александър Невски“  на украинския град Ананиев и в Успенския събор на Одеса, ще гостуват на миряните от Стара Загора, Казанлък, Павел баня, Чирпан, Нова Загора, Гълъбово, Харманли и Свиленград. Те ще останат за поклонение във времето от 30 август до 5 октомври. На 31 август е именният ден на старозагорския митрополит Киприан, който след като поведе литийното шествие с иконите ще отслужи божествена света литургия в памет на свещеномъченик Киприан, епископ Картагенски в катедралния храм „Свети Николай“. При престоя си в Града на липите иконите ще бъдат изложени и в църквите „Св. Димитър“,  „Св. Троица“ и „Въведение Богородично“. Чудотворницата Скоропослушница, която се съхранява в град Ананиев вече е била в България през м.г. Тя е точно копие на древната светогорска икона на „Скоропослушница“, рисувана е през 1893 г. в атонския манастир „Св. вмчк Пантелеймон“. Пресвета Богородица „Касперовска“ е била донесена в Русия в края на XVI в. от сърби от Трансилвания, през 1809 г. става притежание на Джулиана Касперова. При една от молитвите й през 1840-а Касперова видяла как лицето на Божията майка засиява, а дворянка от съседно имение се излекувала от парализа на ръката. През лятото на 1843-а се случили три по-изявени изцеления - на момче, болно от епилепсия; на парализирано момиче и на психично болна жена. През последните дни на януари 1844 г. пренасят иконата в селската църква. Оттогава иконата на Дева Мария от Касперово е изцелила много хора и е обявена за чудотворна. По време на Кримската война, по време на обсадата на Одеса от британската флота, жителите на града донесли с литийно шествие иконата в града, и Одеса остава невредима. От 1936 г. иконата се намира в Успенский собор в Одеса.", "date": "2019.08.26", "title": "Посрещаме две чудотворни икони от Украйна "}
{"url": "https://www.monitor.bg:443/bg/a/view/lubima-na-dve-pokolenija-aktrisa-vliza-v-nov-tv-serial-173884", "text": "Навръх 9 септември любимата на две поколения старозагорци актриса от ДТ „Гео Милев“ Галя Александрова ще се появи на телевизионните екрани в ново амплоа: като Бонка от новия 52-сериен филм „Пътят към честта“ на продуцента Магърдич Халваджиян. Вече са завършили снимките на първите десетина серии от продукцията, в която участват 450 души. Александрова е била избрана за една от деветте главни роли: майката на Огнян /Владимир Зомбори: / Стоилко от „Воевода“ и Тишо от „Миграцията на паламуда“ / и Димитър / Благовест Благоев, познат от „Възвишение“  и свекърва на Кера /Силвия Петкова: „Революция“ и „Под прикритие“/.  В „семейния“ живот тя ще си партнира с Начо /Любомир Петкашев : „Парашутистът“ и „Министър Андрес  на режисьора Анри Кулев/. В първата серия се появява и малкият им внук Мартинчо, изигран великолепно от 9-годишния Александър Спиров. Над сценария, дело на дамски тандем Миленамиле Фучеджиева и Елена Иванова се трудят режисьорите Виктор Божинов, Димитър Коцев-Шошо, Александър Косев, Зоран Петровски и Станислав Тодоров - Роги. „В основата си сериалът е драма и разказва как една майка трябва да спаси себе си и сина си. Криминалният момент е свързан със смърт в семейството, която е при неизяснени обстоятелства. Но това е само началото на историята. Темата е как се отстояват принципите, честта, достойнството. Едни забравени думи в българската действителност”,коментира засега лаконично актьорът Веселин Плачков /Левски от „Дякон Левски“, който заедно с Ивайло Захариев / Мартин от „Под прикритие/ ще понесат основната тежест за развитието на сюжета. Изборът на Галя Александрова е станал чрез кастинг, състоял се през юни. Снимките са на различни площадки в София и на черноморския бряг край Царево. Всяка една от сериите е от по 45 минути. „Новият сериал разглежда важни социални проблеми като крещящата необходимост на съвременното общество за връщане към ценностите и вярата в доброто. Сред основните теми е и миграцията от малкия към големия град, както и трансформацията на организираната престъпност от 90-те години в „чист бизнес“, обяснява Магърдич Халваджиян продуцент на продукцията, която ще може да бъде проследена по Нова Тв четири пъти седмично. Станалата изключително популярна преди време като Тъщата на Супер Любо от телевизионна реклама Галя Александрова споделя, че сред многото участници в сериала е и някогашния й „зет“, актьорът Иван Матев, но отказа да навлезе в подробности за неговата роля.", "date": "2019.08.26", "title": "Любима на две поколения актриса влиза в нов тв сериал"}
{"url": "https://www.monitor.bg:443/bg/a/view/germanskoto-biznes-doverie-padna-do-7-godishen-minimum-173881", "text": "Бизнес доверието в Германия е спаднало за пети пореден месец през август, достигайки близо седемгодишен минимум. Това сочи публикувано ключово проучване, цитирано от АП. Институтът за икономическо развитие Ифо (Ifo) съобщи, че месечният му индекс за доверието се е понижил до 94,3 пункта този месец спрямо 95,8 пункта през юли. Оценките на мениджърите за текущата ситуация и перспективата за идните шест месеца са се влошили. Изследването е изготвено въз основа на анкета сред 9000 компании. Германската икономика се сви с 0,1% през периода април-юни, а миналата седмица централната банка (Бундесбанк) предупреди за възможен лек спад и през лятото. Германия има най-голямата икономика в Европа, припомня АП.", "date": "2019.08.26", "title": "Германското бизнес доверие падна до 7-годишен минимум"}
{"url": "https://www.monitor.bg:443/bg/a/view/pravjat-obshti-evrostandarti-sreshtu-falshivite-novini-173872", "text": "Да се изработят общи европейски стандарти срещу фалшивите новини. Това предлага шефът на комисията по култура и медии в НС Вежди Рашидов, стана ясно от негов коментар пред „Монитор“. Той поясни, че все още няма готови предложения за закон, но догодина ще бъде организиран голям форум, където да се съберат всички комисии по култура от страни от ЕС и темата да бъде обсъдена. Миналата седмица Рашидов се срещна с правосъдния министър Данаил Кирилов, като двамата обсъдиха законодателна инициатива за трафика на културни ценности, фалшификати на произведения на изкуството. В последствие се появиха интерпретации, че бъдещите промени предвиждали наказателна отговорност и криминализирне за публикуването и продуцирането на фалшиви новини. От коментара на Рашидов обаче стана ясно, че наказателната част ще се отнася по-скоро за трафика на ценности и фалшификатите. По думите му фалшивите новини също са вид престъпление, но това трябва да се докаже пред съда. А ако някой бъде накърнен от разпространението на такива новини, е нормално да си потърси правата. По повод трафика на културни ценности от и към Европа той пък посочи, че е голям и трябва да бъдем още по-строги, като добави, че ние сме вратата към Азия. Трафикът на ценности пък ставал най-лесно през външните граници.", "date": "2019.08.26", "title": "Правят общи евростандарти срещу фалшивите новини"}
{"url": "https://www.monitor.bg:443/bg/a/view/ludogorec-startira-pregovori-sys-stanimir-stoilov-173885", "text": "Собствениците на „Лудогорец“ Кирил и Георги Домусчиеви стартираха незабавна работа по привличането на нов треньор на шампионите, след като буквално минути след злополучното 0:0 със „Славия“ уволниха Стойчо Стоев. Първи в списъка на „орлите“ е бившият национален слекекционер на България и Казахстан Станимир Стоилов. Мъри бе опция за разградчани и преди назначаването на Стоев, но тогава двете страни не се разбраха. Сега обаче Домусчиеви са твърдо решени да заложат на дългосрочен вариант с реномиран треньор, който да успее да класира тима в груповата фаза на Шампионската лига. Освен Стоилов босовете на „Лудогорец“ разполагат и с няколко резервни варианта. Сред тях са както български специалисти, така и такива от чужбина. „Станислав Генчев и Здравко Здравков ще водят тима срещу „Марибор“. Това е решението на ръководството. Това е новината, неприятна ситуация. Собствениците на отбора, бяха направени покупки през лятото, пролетта станахме на косъм шампиони, целта беше да вдигнем качеството на играта, това нещо не се получава, не е приятно да гледаме отбора така. Футболистите ни са високо качество, не можем да се задоволяваме с играта от последните мачове“, коментира ситуацията изпълнителният директор Ангел Петричев. Решението на шампионите бе посрещнато доста въодушевено в Словения, където „Лудогорец“ ще гостува в решаваща битка за групите на Лига Европа. „Страхотни новини от „Лудогорец“ за „Марибор“. Поредният провал в българското първенство предизвика земетресение в клуба, който ще дойде без треньор. Това означава, че в отбора но също така за „Марибор“ ще е трудно да предвиди посоката, по която ще тръгне българският отбор”, анализира словенската медия „nogomania” . Стоев напусна „Лудогорец“ за втори път в своята кариера. Той направи златен дубъл с „орлите“ през 2014 година, но през лятото на същата година беше уволнен след равенство с „Партизан“ в квалификациите за Шампионската лига. Година по-рано през лятото на 2013 г. отборът стигна до 1/8 финалите на Лига Европа. В началото на март тази година Стоев се завърна и спечели за втори път титлата с „орлите“. Той беше треньор в 28 официални мача, а в тях записа 14 победи, 10 равенства и четири поражения.", "date": "2019.08.26", "title": "„Лудогорец“ стартира преговори със Станимир Стоилов"}
{"url": "https://www.monitor.bg:443/bg/a/view/princ-andru-svidetelstva-pred-fbr-173864", "text": "След като бе съобщено, че една от непълнолетните жертви на самоубилия се американски магнат педофил Джефри Епстийн е била принуждавана многократно към секс с британския принц Андрю, синът на Елизабет Втора е готов да свидетелства пред ФБР, пише в. „Дейли Мейл“. Принц Андрю, критикуван от британската преса заради връзките си Джефри Епстийн, заяви, че никога не е виждал, нито е подозирал за извършени сексуални посегателства от страна на американския финансист. Епстийн беше задържан за изнасилвания на непълнолетни и беше намерен мъртъв в затвора, припомня АФП. \"В нито един момент през ограниченото време, което прекарах с него, не съм видял, не съм бил свидетел или не съм подозирал никакво подобно поведение, което впоследствие доведе до неговия арест и до неговото осъждане\", казва принцът в изявление, разпространено от Бъкингамския дворец.", "date": "2019.08.26", "title": "Принц Андрю свидетелства пред ФБР"}
{"url": "https://www.monitor.bg:443/bg/a/view/predlagat-edinen-internet-sajt-na-vsichki-avtogari-po-chernomorieto-173883", "text": "Гражданска инициатива за обществен и релсов транспорт предлага да бъде създаден единен интернет сайт на всички автогари по Черноморието по примера на Румъния, защото в момента всеки град има собствена автогара със собствен сайт, което прави търсенето на информация изключително неудобно. Това е едно от предложенията на сдружението за подобряване на достъпа до туристически обекти на територията на Източна България и Черноморското крайбрежие изпратено до три ресорни министерства и няколко области в районите. Наблюдения на инициативата показват, че нашите хотели продължават да разчитат силно на организираните от туроператори туристи, докато големият туристически бум в момента е от самоорганизираните като съотношението е 2 към 1 в тяхна полза по международни дестинации и достига 10 към 1 при вътрешните. По тази причина според инициативата е необходим подробен анализ на това какви туристи посещават България в тази посока. Много от интересните места по Черноморието са трудно достъпни или изцяло недостъпни с обществен транспорт, пишат в писмото си от инициативата.", "date": "2019.08.26", "title": "Предлагат единен интернет сайт на всички автогари по Черноморието"}
{"url": "https://www.monitor.bg:443/bg/a/view/donald-sydyrland-s-pochetna-nagrada-ot-kinofesta-v-san-sebastian-173887", "text": "Канадската филмова звезда Доналд Съдърланд ще бъде отличен с почетната награда за цялостно творчество на кинофестивала в Сан Себастиан. 84-годишният актьор ще получи приза „Доностия“, с която ще бъде отбелязана над половинвековната му кариера. гласи част от изявлението на екипа зад испанския филмов фестивал. Съдърланд, когото феновете заобичаха от ленти като M*A*S*H, „Игрите на глада“, „Казанова“ и много, много други, ще получи наградата си на 26 септември. Тогава ще бъде излъчен и най-новият му филм The Burnt Orange Heresy, в който с участие се разписва и Мик Джагър. Междувременно няколко дни по-рано световна премиера ще направи и „Физика на тъгата“ - заглавието, режисирано от Теодор Ушев и за което Съдърланд дава гласа си назаем. 28-минутната анимация, вдъхновена от едноименния роман на Георги Господинов, ще бъде представена за първи път по време на филмовия фестивал в Торонто.", "date": "2019.08.26", "title": "Доналд Съдърланд с почетна награда от кинофеста в Сан Себастиан"}
{"url": "https://www.monitor.bg:443/bg/a/view/su-tyrsi-studenti-za-blizo-1-300-svobodni-mesta-173871", "text": "Софийския университет „Св. Климент Охридски“ търси студенти за 1280 свободни места в държавно или платено обучение. Алма матер обяви допълнителен прием за 800 свободни бройки, субсидирани от държавата. От тях По над 20 студенти се търсят и в специалностите: „История“ (21 места редовно обучение), Статистика“ (20 места в редовна форма), „Архивистика и документалистика“ (20 редовна форма на обучение), „Право“ (27 места задочно) и „Теология“ (20 места в редовна форма). За да се запълнят докрай обявените в план-приема бройки, в някои специалности пък са необходими между 10 и 20 новозаписани студенти. 19 са свободните места в редовна форма в специалност „Агробиотехнологии“, а с едно по-малко за задочниците в „Математика и информатика“. В „Славянска филология“ и „Биомениджмънт и устойчиво развитие“ в редовна форма пък се търсят по 17 студенти редовно обучение. За специалност „История и чужд език (английски език/френски език) в редовно допълнителен прием има за още 16 мераклии. По 15 са свободните места в редовно обучение в „Българска филология“, „Философия“, „Екология и опазване на околната среда“. За специалностите „География и английски език“ и „Френска филология“ има по 14 места редовно, а за „Биология и английски език“ с едно по-малко. В три специалности има по 12 свободни места в редовно обучение- „История“, „Биология и химия“ и „Африканистика“ (на английски език). Още 11 студенти могат да запишат държавна поръчка в „Културология“ (редовно), „Екология и опазване на околната среда“( задочна форма) и „Геология“( редовно). В други 7 специалности пък се търсят по още 10 кандидати - „Социални дейности“ (редовно), „Италианска филология“(редовно), „Иранистика“ (редовно), „Биология“ (задочно), „Молекулярна биология“ (редовно), „География“ (редовно) и „Теология“ (задочно). Най-малък е шансът желаещите да хванат последния влак за редовното обучение в Европеистика“ (с френски език), „Европеистика“ (с немски език), „Европеистика“ (с испански език) „Комуникации и физична електроника“ и „Квантова и космическа теоретична физика“. В тях е останало само по 1 свободно място. По две са бройките за допълнителния прием в редовно обучение в специалностите „Инженерна физика“, „Инженерна химия и съвременни материали“, „Предучилищна педагогика и чужд език“ , Специална педагогика“ и „Музика“. По още трима задочници могат да се запишат във „Физика и математика“ или „Астрофизика, метеорология и геофизика“. Три са свободните места и за редовно обучение в специалност „Биология“. За редовно обучение СУ в специалностите „Физика и математика“ , „Публична администрация“, „Публична администрация“, “Хебраистика“, „Класическа филология“, „Физика“, „Физика и информатика“, „Физика и математика“, „Фотоника и лазерна физика“, „Физика на ядрото и елементарните частици (на английски език), “Компютърно инженерство“, Химия и английски език“, Начална училищна педагогика и чужд език“,„Изобразително изкуство“ има по четири свободни места. По толкова и са местата за задочниците в „Неформално образование“, „Инженерна физика“, „Химия“. По петима кандидатите се търсят пък за „Политология“ (редовно), „Европеистика“ (с английски език) (редовно), „Оптометрия“ ( задочно и редовно), „Учител по природни науки в основна степен на образованието“, „Химия и информатика“ (редовно), „Ядрена химия“ (редовно), „Логопедия“ (редовно) и „Медицинска сестра“ (редовно). По шестима желаещите са необходими в „Библиотечно-информационни науки“(редовно), „Неформално образование“(редовно), „Скандинавски езици“ (редовно), „Физика“(задочно), „Компютърна химия“ (редовно), „География“ (задочно), “Предучилищна и начална училищна педагогика“ (редовно) и „Медийна педагогика и художествена комуникация“ (редовно), за да се запълнят докрай местата в обявения план-прием. По още седем кандидати в допълнителният прием се търсят пък в „Архивистика и документалистика“ (задочно), „Унгарска филология“ (редовно), „Тюркология“ (редовно), „География и биология“(редовно), „Религията в Европа“ (задочно). Други 10 специалности пък се нуждаят от по още осем кандидати - „Философия“ (на английски език) (редовно), „История и география“ (редовно), „Руска филология“( редовно), „Испанска филология“(редовно), „Португалска филология“(редовно), „Индология“(редовно), „Астрофизика, метеорология и геофизика“ (редовно), „Екохимия“ (редовно), „Биотехнологии“ (задочно), „Религията в Европа“ (редовно). По 9 са свободните места за редовно обучение в Алма матер в специалностите „Археология:, „Етнология и културна антропология“ , „История и философия“, „Румънска филология“, „Арменистика и кавказология“ и „Социална педагогика“. е обявен пък за специалностите: „Философия“; „Социология“; „Политология“; „Публична администрация“ „Културология“; „Библиотечно-информационни науки“; „Европеистика“ „Публични информационни системи“; „Философия“ (на английски език); „История“; „Археология“; „Етнология и културна антропология“, „История и география“; „Архивистика и документалистика“; „История и геополитика на Балканите“; „История и философия“; „Хебраистика“; „История и чужд език“; „Педагогика“; „Социални дейности“; „Неформално образование“; „Българска филология“; „Славянска филология“; „Руска филология“; „Балканистика“; „Немска филология“ с избираем модул „Скандинавски езици“; „Френска филология“; „Италианска филология“; „Испанска филология“; „Португалска филология“; „Класическа филология“; „Унгарска филология“; „Новогръцка филология“; „Румънска филология“; „Тюркология“; „Иранистика“; „Физика“, „Инженерна физика“; „Ядрена техника и ядрена енергетика“; „Физика и математика“ „Астрофизика, метеорология и геофизика“; „Физика и информатика“; „Медицинска физика“; „Комуникации и физична електроника“; „Фотоника и лазерна физика“ „Оптометрия“; „Физика на ядрото и елементарните частици“ (на английски език); „Компютърно инженерство“; „Учител по природни науки в основна степен на образованието“; „Химия“; „Химия и английски език“; „Химия и информатика“; „Екохимия“; „Компютърна химия“; „Ядрена химия“; „Инженерна химия и съвременни материали“; „Биология“; „Молекулярна биология“; „Екология и опазване на околната среда“; „Биотехнологии“; „Биология и химия“; „География и биология“; „Биомениджмънт и устойчиво развитие“; „Биология и английски език“; „Агробиотехнологии“; „География“; „Геология“; „Туризъм“; „Регионално развитие и политика“; „География и английски език“; „Геопространствени системи и технологии“; „Международни отношения“; „Икономика и финанси“ (с английски език); „Икономика и финанси“ (с френски език); „Стопанско управление“ (с английски език); „Стопанско управление“ (с немски език); „Стопанско управление“ (с френски език); „Счетоводство, финанси и дигитално приложение (на английски език); „Теология“; „Религията в Европа“; „Предучилищна педагогика и чужд език“; „Начална училищна педагогика и чужд език“; „Социална педагогика“; „Специална педагогика“; „Логопедия“; „Медийна педагогика и художествена комуникация“; „Физическо възпитание и спорт“; „Медицинска сестра“; „Медицинска рехабилитация и ерготерапия“. За всички незаети места желаещите могат На 14 септември пък ще се проведат допълнителни изпити по физика и по теология. Класирането от допълнителния прием ще бъде обявено на 17 септември, а записването на новоприетите студенти ще бъде следващите три дни – на 18, 19 и 20. След приключване на третото класиране бяха приети 4 578 студенти, от които 23 от тях са лауреати от национални и международни състезания и олимпиади. Те „Психология“, „Английска филология“, „Китаистика“, „Японистика“, „Южна, Източна и Югоизточна Азия“, „Компютърни науки“, „Софтуерно инженерство“, „Информационни системи“, „Туризъм“, „Право“ (редовна форма), „Международни отношения“, „Комуникационен мениджмънт“, „Музикални медийни технологии и тонрежисура“, „Графичен дизайн“, „Физическо възпитание и спорт“, „Икономика и финанси“, „Стопанско управление“, „Счетоводство, финанси и дигитални приложения“ (на английски език), „Журналистика“, „Връзки с обществеността“, „Книгоиздаване“.", "date": "2019.08.26", "title": "СУ търси студенти за близо 1300 свободни места"}
{"url": "https://www.monitor.bg:443/bg/a/view/ne-e-zapochnalo-umyrtvjavaneto-na-svinete-v-goljamo-vranovo-173870", "text": "Не е започнало умъртвяването на 17-те хиляди прасета във фермата в Голямо Враново, в която преди един месец бе обявено огнище на африканска чума по свинете, стана ясно на днешното заседание на междуведомствената епизоотична комисия в Русе. Управата на комплекса все още няма официален отговор от Министерството на земеделието и от европейските ветеринарни власти, към които се обърна, за да запази част от поголовието. Унищожени бяха 12 000 контактни животни в сектора за угояване, където имаше няколко положителни проби при умрели свине, но останалите 17 000 прасета от другите производствени единици са здрави дори и след преминаването на инкубационния период от 21 дни. Ръководството на обекта смята, че болестта може да се контролира и може да не се прибягва до обичайната крайна мярка - избиването на всички животни в големите свинекомплекси. Директорът на Областната дирекция по безопасност на храните в Русе д-р Георги Дяков коментира по повод на казуса в Голямо Враново, че има европейска директива за справяне с африканската чума и тя трябва да се спазва. „България като страна членка на Европейския съюз изпълнява мерки, предвидени в законодателството на ЕС и в националното законодателство. Няма промяна в заповедта на изпълнителния директор на БАБХ, издадена на 26 юли, когато бе обявено огнището на африканска чума в Голямо Враново. Има европейско законодателство, там е предвидено унищожаване на възприемчивите животни“, поясни той. Освен това преди година, когато били изготвяни плановете на свинекомплексите в случай на поява на болестта, стопаните от Голямо Враново не посочили, че обектът им се състои от отделни производствени единици. На заседанието на комисията стана ясно също, че в Русенска област общо 780 стопанства ще получат обезщетение от 300 лева за дезинфекция на помещенията, в които са отглеждали прасетата си. Хората ще получат парите по банковите си сметки, а тези които нямат – в кметствата от представител на Агенцията по храните. Близо 80 000 прасета са унищожени до момента в Русенска област, която е най-засегнатата от африканската чума. В свинекомплексите в селата Бръшлен и Николово са избити общо 58 600 животни. Продължава умъртвяването във фермата в Караманово с 4500 прасета. Очаква се то да приключи до четвъртък.", "date": "2019.08.26", "title": "Не е започнало умъртвяването на свинете в Голямо Враново"}
{"url": "https://www.monitor.bg:443/bg/a/view/varnenska-pediatrija-poluchi-nova-tehnika-ot-akcija-kapachki-173874", "text": "Отделението по детска хирургия на Многопрофилната болница „Св. Анна“ във Варна получи дарение от скъпа апаратура, предоставена от Сдружението „Аз Вярвам и Помагам”, което я е закупило със средства от предадени пластмасови капачки за рециклиране. Това съобщиха от лечебното заведение.  Дарени са 3 инфузионна помпи за терапия от най-висок клас и пациентски монитор. Помпите дават възможност за коректно дозиране на обема и скоростта на вливане при различни медикаменти в големи и малки обеми. Пациентският монитор е предназначен за операционни зали, реанимации и интензивни отделения и е подходящ както за новородени, така и за възрастни пациенти. Снабден е със софтуер осигуряващ статистически анализ и с вградени специализирани мониторни режими за новородени деца и възрастни пациенти с изчесления на ЕКГ, Импендансно дишане, пулсова оксиметрия с анти-интерферентен алгоритъм, неинвазивно кръвно налягане и други. До момента общото количество събрани капачки е над 91 000 кг, дарени са 11 медицински апарата. Следващото голямо благотворително събиране на капачки в помощ на децата ще бъде на 28 септември, от 9.00 до 16.00 ч. пред катедралата \"Св. Успение Богородично\".", "date": "2019.08.26", "title": "Варненска педиатрия получи нова техника от акция капачки"}
{"url": "https://www.monitor.bg:443/bg/a/view/aleksandyr-vezenkov-na-pregled-v-bolonja-173873", "text": "Най-добрият български баскетболист в последните години Александър Везенков ще премине преглед в Болоня, Италия при специалиста, който оперира рамото му. 24-годишният играч се подложи на интервенцията на лявото си рамо преди няколко седмици. Везенков присъстваше на първата тренировка на клубния си тим \"Олимпиакос\", но ще пропусне лагера в Мецово. Българинът ще се присъедини към \"червените\" в началото на септември. Тогава отборът, воден от треньора Дейвид Блат, ще пътува за Италия за участие в предсезонен турнир.", "date": "2019.08.26", "title": "Александър Везенков на преглед в Болоня"}
{"url": "https://www.monitor.bg:443/bg/a/view/vtori-paket-ot-sankcii-sreshtu-rusija-zaradi-skripal-vleze-v-sila-ot-dnes-173865", "text": "Вторият пакет от американски санкции срещу Русия във връзка със случая \"Скрипал\" влезе в сила в понеделник. Вторият пакет от санкции по Закона за контрол на химическите и биологичните оръжия на САЩ заради случая \"Скрипал\" влезе в сила, тъй като според Вашингтон Москва е предоставила законови гаранции за неизползването на химическо и биологично оръжие. Първият пакет влезе в сила на 27 август 2018 г. В съответствие с новите санкции американската помощ за Русия е прекратена по Закона за чуждестранна помощ от 1961 г., \"с изключение на спешната хуманитарна помощ, храна и други селскостопански продукти\". Държавният департамент престава да издава лицензи за износ на руски държавни компании за американски оръжия и продукти с двойна употреба, с изключение на износа, необходим за космическото сътрудничество и както и продукти, необходими за осигуряване на безопасността на полетите на гражданската авиация. На Русия също са отказани \"всякакви заеми, кредитни гаранции и друга финансова подкрепа\" от която и да е американска институция. Новият пакет санкции включва и ограничения върху руския държавен дълг и обещание на Вашингтон да обезкуражи международни финансови институции като МВФ и Световната банка да отпускат заеми на Москва. На американските банки ще бъде забранено да дават заеми на руското правителство във валута. Администрацията на Тръмп обаче не предприе някои предвидени по-строги мерки като опцията за намаляване на нивото на дипломатическите отношения и забрана на полетите на държавните авиокомпании. Последната мярка би ударила \"Аерофлот\". Не беше приложена и възможността за забрана на всеки внос от Русия, включително нефт и нефтопродукти.", "date": "2019.08.26", "title": "Втори пакет от санкции срещу Русия заради Скрипал влезе в сила от днес "}
{"url": "https://www.monitor.bg:443/bg/a/view/selekcioneryt-ivan-petkov-dopuskame-naivni-greshki-173868", "text": "Националният отбор на България по волейбол за жени се нуждае от поне две победи в оставащите си три мача, за да не отпадне рано от европейското първенство. Българките допуснаха второ поражение в група А след като снощи отстъпиха с 1:3 пред световния и европейски шампион Сърбия. Така тимът ни заема предпоследното, пето място във временното класиране с една точка. Зад нас е единствено съставът на Финландия, който вече има три загуби. За елиминациите ще се класират първите четири отбора от групата, като победи срещу Гърция и Финландия изглеждат задължителни за място на осминафиналите. Начело в подреждането са Сърбия и Турция с по две победи, както и Гърция с актив 2-1. Франция пък е непосредствено пред България на четвъртото място с победа и загуба. \"Нашият отбор продължава да допуска наивни грешки и да дава поредица от точки\", коментира Иван Петков след загубата от Сърбия, когато волейболистките ни започнаха обещаващо и спечелиха убедително първия гейм, но отстъпиха в следващите три. \"Все още взимаме някои грешни решения и на второ подаване, и в атака. Но се вижда, че отборът повишава своята увереност и се надявам в следващия ни мач да видим по-различен резултат\", добави Петков. България се изправя срещу един от домакините на европейското - Турция днес от 19.30 часа в третия си мач от шампионата. Утре също от 19.30 часа е двубоят с Гърция, а в четвъртък волейболистките ни играят с Финландия от 17 часа.", "date": "2019.08.26", "title": "Селекционерът Иван Петков: Допускаме наивни грешки"}
{"url": "https://www.monitor.bg:443/bg/a/view/despodov-pred-transfer-v-zvezda-173869", "text": "Българският национал Кирил Десподов може да продължи кариерата си в сръбския гранд „Цървена звезда“. Това пише местното издание Hotsport. В момента бившият нападател на ЦСКА е собственост на италианския „Каляри“, но не попада в плановете на треньора Роландо Маран. Десподов бе гласен за трансфер във вторидивизионния италиански „Кротоне“, но след като ръководствата на двата клуба постигнаха разбирателство за трансфера на нападателя, самият той отказа да играе в Серия „Б“. Очаква се развитие по евентуалната сделка между италианците и сърбите в близките дни. В същото време доскорошният защитник на ЦСКА Божидар Чорбаджийски няма да запомни с добро първия си мач в румънското първенство. Българинът дебютира за ФКСБ с червен картон в 75-ата минута, а грандът от Букурещ беше разгромен с 0:4 от „Газ Метан“ и се смъкна на предпоследното 13-о място в класирането. Чорбаджийски започна като титуляр за ФКСБ.", "date": "2019.08.26", "title": "Десподов пред трансфер в „Звезда“ "}
{"url": "https://www.monitor.bg:443/bg/a/view/5-5-mlrd-evro-sa-investirani-v-biznesimoti-v-cie-173877", "text": "Инвестициите в бизнес имоти в шестте страни от Централна и Източна Европа (ЦИЕ) са отбелязали ръст през второто тримесечие на 2019 г. и са достигнали 3,3 млрд. евро. Въпреки по-слабото първо тримесечие инвестиционният обем през първото полугодие възлиза на 5,5 млрд. евро и е само с 3% под регистрираните рекордни стойности за същия период на 2018 г., сочат данни на консултантската компания Colliers International. Чехия и Унгария отбелязват най-голям ръст на инвестициите, съответно 83% и 35%, спрямо първото полугодие на предходната година. В Полша се наблюдава обратният тренд със спад от 20% през периода. На пазарите в Румъния, Унгария и Словакия се наблюдава подобрение след слабото първо тримесечие, показват данните на Colliers. Интересът към сектора на офис площите доминира в ЦИЕ през 2019 г., като инвестициите са се увеличили с 43% на годишна база. Индустриалните площи отбелязват ръст от 26% през второто тримесечие, а благоприятното развитие на сектора на хотелите продължава с повишение на инвестиционната активност с цели 320%. Търговските площи регистрират подобрение в сравнение с първото тримесечие, но все още са с 69% под стойностите си по същото време миналата година.", "date": "2019.08.26", "title": "5,5 млрд. евро са инвестирани в бизнесимоти в ЦИЕ"}
{"url": "https://www.monitor.bg:443/bg/a/view/muzikantite-ravenface-raztrisat-centyra-na-sofija-173876", "text": "Британската метълкор банда Ravenface се отправя към София. Причината – групата ще зарадва почитателите на тежкия звук с участие в столичния клуб Music Jam. Заветната дата е 21 ноември, а пропуските за събитието ще се котират още от утре на цени между 20 и 30 лв. Англичаните от Ravenface са заедно от 2008 г., но след едно EP и два студийни албума се разделят през 2014 г. Но не за дълго. Само три години по-късно те са отново заедно с удвоена енергия, като оттогава концертират неуморно по европейските метъл събития и фестивали, трупайки бавно, но постоянно все повече фенове. Както сами признават, в музиката им личат влиянията на любимите им групи - като Metallica, Lamb of God, Linkin Park, Meshuggah.", "date": "2019.08.26", "title": "Музикантите от Ravenface разтрисат центъра на София"}
{"url": "https://www.monitor.bg:443/bg/a/view/bivsh-kral-na-ispanija-ronaldo-i-iglesias-s-pokani-za-svatbata-na-nadal-173875", "text": "Носителят на 18 титли от Големия шлем Рафаел Надал е поканил на сватбата си над 500 гости, сред които куп спортни звезди и светски личности като колегата му Роджър Федерер, футболният ас Кристиано Роналдо, треньора Жулен Лопетеги, баскетболиста от НБА Пау Гасол и певеца Енрике Иглесиас. С покана за голямото събитие е и абдикиралият крал на Испания Хуан Карлос. Венчавката на Рафа с годеницата му Мария Франсиска Перейо ще се състои на 19 октомври в испанската местност Ла Форталеза в близост до Майорка. Мястото е истинска крепост, снабдено с железни врати, камери и бодлива тел, а до там се стига само по частен път. Междувременно, евентуалният съперник на Григор Димитров в третия кръг на US Open Милош Раонич се отказа от участие заради контузия. 22-ият в света канадец взе участие само в 11 турнири през 2019 г., а сега ще бъде заменен от поляка Камил Майхжак. Световният №1 Новак Джокович пък сподели, че се цели в рекорда на Роджър Федерер от 20 титли от Големия шлем. \"На 32 години съм, но все още се чувствам млад и съм мотивиран\", заяви Джокович преди старта на US Open, а Федерер сподели увереност във възможностите си за титла тази година.", "date": "2019.08.26", "title": "Бивш крал на Испания, Роналдо и Иглесиас с покани за сватбата на Надал"}
{"url": "https://www.monitor.bg:443/bg/a/view/voden-spasitel-se-udavi-v-jazovir-drenov-dol-173857", "text": "Дългогодишен воден спасител се удави във водите на язовир Дренов дол и вдигна на крак водолази от столицата. Трагедията се разиграва в неделния ден, когато Венцислав Младенов отива с група приятели на язовира край Кюстендил. Около 15.30 часа вчера той внезапно изчезва, а първи сигнал подават на тел.112 неговите приятели. „Хората не са видели да се дави, просто изведнъж мъжът е изчезнал от погледа им. Линейката е пристигнала буквално 5 минути след подаването на сигнала, но от Венцислав е нямало и следа“, коментираха полицаи, които са извършили оглед в района. Чак в понеделник водолази от ГДБПЗН успяха да извадят тялото на Венцислав. „Трупът е закаран за аутопсия. Едва след това ще стане ясна причината за смъртта. Възможно е да му е прилошало, но към момента можем само да гадаем“, коментира и говорителят на ОДМВР – Кюстендил, Катя Табачка. Запознати с водоема коментират, че язовир Дренов дол е много коварен, тъй като след определено разстояние от брега, дълбочината рязко се увеличава, а водата става ледена и направо смразява кръвта на човек. „Възможно е точно поради тази причина сърцето на Венци да е спряло и той да е потънал“, коментираха кюстендилци. Венцислав Младенов е познат в спортните среди, той е бил дългогодишен спасител по различни водни обекти. Мъжът е баща на известния кюстендилски футболист Дани Младенов. През последните 3 дни пък това е втора жертва, която поглъщат водите на неохраняеми водни обекти в Кюстендил. Въпреки множеството предупредителни табели кюстендилци продължават да се разхлаждат в необезопасени за целта места. Преди три дни смъртта си намери и 49-годишният Любомир Велинов, който се удави в частен водоем в кюстендилското село Вратца.", "date": "2019.08.26", "title": "Воден спасител се удави в язовир Дренов дол"}
{"url": "https://www.monitor.bg:443/bg/a/view/strelba-v-malmio-173859", "text": "Трима души са хоспитализирани, след като неизвестни открили стрелба по улиците на Малмьо, Швеция, предаде телевизионният канал SVT Nyheter. Според полицията, вероятно поне един човек е ранен вследствие на стрелбата. Продължава разпитът на свидетели. Очевидец разказва за лежащи на земята жена и малко дете. Други свидетели твърдят, че жената и детето са откарани с автомобил на Спешна помощ. Квартал Риберсборг близо до градския плаж е отцепен, а на мястото работят криминалисти", "date": "2019.08.26", "title": "Стрелба в Малмьо"}
{"url": "https://www.monitor.bg:443/bg/a/view/plamnal-tir-zatvori-am-struma-173861", "text": "ТИР се запали на автомагистрала „Струма“ при Старо село в посока ГКПП \"Кулата\". Временно движението е ограничено при км 36 на АМ „Струма“ в посока Кулата, съобщиха от  Агенция „Пътна инфраструктура“. Трафикът в посока Кулата се осъществява по обходен маршрут от п. в. „Драгичево“ през Перник – Радомир - Червена могила – Друган и включване отново в АМ „Струма“ при п. в. „Долна Диканя“. Шофьорите трябва да карат с повишено внимание и съобразена скорост, предупредиха от АПИ. Няма пострадали при инцидента със запалилия се ТИР, съобщиха от ОДМВР Перник, предаде „Фокус“. Шофьорът не е пострадал и няма засегнати други хора и автомобили. ТИР-ът е почти изцяло изгорял. Превозното средство е било натоварено с бали слама и се е запалил в движение. Независимо от това, че на място има 3 противопожарни автомобила, сламата е допринесла за по-бързото изгаряне на ТИР-а. Все още не се знае каква е точната причина за запалването.", "date": "2019.08.26", "title": "Пламнал ТИР затвори АМ „Струма“"}
{"url": "https://www.monitor.bg:443/bg/a/view/ima-ekzoplaneti-s-po-goljamo-raznoobrazie-na-jivot-ot-zemjata-173856", "text": "Екзопланети могат да поддържат по-голямо разнообразие на живот, отколкото Земята, сочи ново проучване. Използвайки софтуерен пакет, разработен от Института за космически изследвания „Годард” на НАСА, научният екип определи комбинация от фактори, които водят до условия, благоприятни за биологична активност на планетата. Изненадващи нови изследвания, проведени от учени от Чикагския университет, разкриха, че съществуват екзопланети, които биха могли да бъдат дори по-подходящи за живот от нашия собствен свят, според Science Alert. Целта на учените е била \"идентифициране на океаните на екзопланетите, които имат най-голям капацитет да бъдат дом на активен живот\", обясни ръководителят на изследването Стефани Олсън. „Животът в океаните на Земята зависи от възходящия поток, който връща хранителни вещества от тъмните дълбочини на океана до слънчевите му части, където живее фотосинтетичният живот. По-голямото увеличаване означава по-голямо количество хранителни вещества, което означава повече биологична активност, условия, които трябва да търсим на екзопланети“, каза тя. Както списание Astronomy посочва, предишните проучвания за потенциална обитаемост на екзопланети \"до голяма степен пренебрегват\" ролята на океаните в глобалното регулиране на климата и транспортирането на топлина, докато Олсен и нейните колеги \"се фокусират върху тази ниша\", сравнявайки различни комбинации от климат и океан.", "date": "2019.08.26", "title": "Има екзопланети с по-голямо разнообразие на живот от Земята"}
{"url": "https://www.monitor.bg:443/bg/a/view/basketbolnijat-shampion-balkan-si-vryshta-amerikanski-gard-173862", "text": "Баскетболният \"Балкан\" връща в състава гарда Джордан Калахан за следващия сезон. Американецът за последно игра при \"зелените\" през сезон 2017/2018. Баскетболистът подписа с \"Балкан\" за една година, съобщиха официално от клуба.  За 26 мача с екипа на настояшия шампион на България 185-сантиметровият състезател записа средно по 11 точки и 4 асистенции на мач. Преди време Калахан носи екипа и на един от възможните съперници на \"Балкан\" по пътя за Шампионска лига \"Антверп Джайънтс\". Междувременно \"Балкан\" ще изиграе пет контроли в подготовката си за предстоящия сезон. Първите три ще се проведат в началото на септември в Сърбия. Вероятните съперници са \"Борац\" (Чачак), \"Морнар Бар\" и \"Лесковац\", а след това предстои и участие на предсезонен турнир в Ботевград с участието още на съставите на \"Берое\", \"Рилски спортист\" и \"Охрид\" от Македония.", "date": "2019.08.26", "title": "Баскетболният шампион \"Балкан\" си връща американски гард"}
{"url": "https://www.monitor.bg:443/bg/a/view/bylgarija-e-3-tata-naj-prenaselena-top-destinacija-za-turistite-173855", "text": "България се нарежда 3-та в топ 10 на най-хубавите, но и най-пренаселените дестинации за туристи. Така ни подрежда в своя класация новинарският сайт thetravel.com. В списъка са включени 10 от най-популярните световни дестинации за туристи, подходящи както за пътуване със семейството или приятелите, така и за соло приключения. От сайта обаче предупреждават, че тези дестинации са и много пренаселени, което може да развали преживяването. На последно място е Китай, който привлича с богата си история и културно наследство. Със замърсения въздух в градовете, смогът и високите цени той отблъсква и не е подходящ за тези, които не обичат тълпите. Следват Майорка и Исландия, коя от коя с по-впечатляваща природа. Тя обаче може да е опасна заради малките планински пътеки, които трудно побират много хора, а шумните тийнейджъри лесно могат да развалят следобедната ни дрямка на плажа. Швейцария и Холандия, по-точно Амстердам, са следващите дестинации, обвинени в пренаселеност. пишат в сайта. Друг недостатък е и миризмата на марихуана, която за неопитните може да е доста неприятна. Минусът на Швейцария пък са високите цени, както и навалиците в магазините. Мароко и Франция са последни в челната 5-ца като и в двете страни предупреждават за мними търговци, които се опитват да продадат своите стоки на туристите. Трета е „Въпреки това, един от най-големите проблеми с България е транспортът – няма да можете да се придвижвате толкова лесно наоколо, защото трамваите и другите превозни средства в градския транспорт имат проблеми като дълги закъснения“. Туристите трябва да внимават и за крадци и мними търговци. След нас е САЩ, където много трябва добре да подбираме какви разходи и за какво ще ги правим. Първа в класацията е Австрия, която безспорно е красива, но и опасна, тъй като често се случват инциденти в планините, а и винаги има опасност от лавини. В момента има и епидемия от болести, пренасяни от кърлежите. Ако решим да не ходим пеша из гората, а да използваме собствен транспорт за придвижване, то трябва да знаем, че правилата за шофиране са много сложни.", "date": "2019.08.26", "title": "България е 3-тата най-пренаселена топ дестинация за туристите"}
{"url": "https://www.monitor.bg:443/bg/a/view/nedelev-gori-za-derbito-na-plovdiv-173860", "text": "Звездата на „Ботев“ (Пловдив) Тодор Неделев ще се лекува близо месец от травма в менискуса. Това означава, че един от най-важните играчи на „канарчетата“ ще пропусне дербито с „Локомотив“ (Пловдив) тази събота, както и мачовете на националния отбор в предстоящите европейски квалификации. Неделев премина ядрено-магнитен резонанс, който потвърди сериозността на контузията, като медиците посочват, че не е изключено лечението да продължи и по-дълго. Всичко ще зависи от това, как върви неговото възстановяване. На фона на тази много неприятна за „канарчетата“ вест, феновете на пловдивския клуб бяха зарадвани от новината, че строителството на стадион „Христо Ботев“ ще започне от трибуна „Север“. Именно там строителната фирма, която се зае с проекта ще сглоби двата крана, чиито части започнаха да пристигат вчера. Машините бяха вдигнати в двата края на северната трибуна, за да започнат със същинската работа по строежа на съоръжението във вече одобрените за целта срокове.", "date": "2019.08.26", "title": "Неделев гори за дербито на Пловдив"}
{"url": "https://www.monitor.bg:443/bg/a/view/toto-pechalbi-tiraj-68-173858", "text": "\"6 от 49\": Числа - 4, 20, 22, 27, 28, 46. Печалби: 6 - няма, 5 - 11 по 3 215,60 лв., 4 - 518 по 68,30 лв., 3 - 8621 по 5,70 лв., ДЖАКПОТ: 5 209 512,40 лв.  Числа - 7, 10, 24, 25, 30, 38. Печалби: 6 - няма, 5 - 8 по 1 326,80 лв., 4 - 282 по 37,60 лв., 3 - 4812 по 3,20 лв., ДЖАКПОТ: 569 226,32 лв.  I теглене - 12, 13, 17, 22, 25. Печалби: 5 - 1 по 22 908,20 лв., 4 - 199 по 132,80 лв., 3 - 7410 по 5,20 лв. ДЖАКПОТ: няма II теглене - 7, 8, 15, 24, 28. Печалби: 5 - 5 по 4 581,60 лв., 4 - 254 по 104,10 лв., 3 - 6946 по 5,60 лв. ДЖАКПОТ: няма  Позиция - 1, 5, 8; цифра - 1, 2, 3. Печалби: 3 - 5 по 5 931,60 лв., 2 - 1261 по 23,50 лв.  11, 20, 24, 26, 41; Зодия - 3. Печалби: 5+1 - няма, 5 - няма, 4+1 - няма, 4 - 3 по 500,00 лв., 3+1 - 13 по 100,00 лв., 3 - 139 по 10,00 лв., 2+1 - 185 по 5.00 лв., 1+1 - 1119 по 1.50 лв., 2 - 2234 по 0,80 лв., 1 - 1987 по 1,00 лв. ДЖАКПОТ: 3 000 000,00 лв.  Година: 40, месец 2, дата 9, ден 2. Печалби: I група - няма, II група - 1 по 451,50 лв., III група - няма, IV група - 2 по 112,90 лв., V група - 2 по 112,90 лв., VI група - 10 по 18,10 лв., VII група - 8 по 28,20 лв., VIII група - 9 по 20,10 лв., IX група - 39 по 7,00 лв., X група - 80 по 4,00 лв., XI група - 109 по 3,30 лв., XII група - 194 по 2,30 лв., XIII група - 483 по 2,00 лв., XIV група - 1079 по 1,40 лв., XV група - 2059 по 1,20 лв. ДЖАКПОТ: 24 327,41 лв. Печалби: Форд Мондео, Игра: 6/49 Фиш: 757143768, Район: Перник", "date": "2019.08.26", "title": "Тото печалби, тираж №68"}
{"url": "https://www.monitor.bg:443/bg/a/view/a1-startira-nov-mobilen-plan-a1-kids-173863", "text": "А1 стартира нов мобилен план, създаден специално за родители и техните деца – A1 Kids. Планът се предлага ексклузивно при закупуване на детските интерактивни часовници MyKi Watch, MyKi Touch, MyKi Junior и MyKi Junior Special Edition. Тарифният план се предлага за нови и съществуващи клиенти със срок от 24 месеца на цена 12,99 лв. на месец. Новият мобилен план А1 Kids е разработен, за да помогне на родителите да провеждат разговори с децата си, когато не са заедно, на по-ниска цена и с по-добри условия в мрежата на A1. A1 Kids включва неограничени минути към мобилни номера от мрежата на А1, неограничени мегабайти за видеоразговори през мобилен интернет (извън включените мегабайти в плана), 50 национални минути за разговори в България и роуминг в ЕС/ЕИЗ, 50 мегабайта мобилен интернет на максимална скорост за България и ЕС, както и неограничен мобилен интернет след изразходване на включените в плана мегабайти. Клиентите на А1 имат на разположение няколко опции за сключване на договор за мобилния план А1 Kids: да заявят тарифния план като нова услуга, да променят своя настоящ план или да запазят номера си ако ползват предплатена услуга в А1 като сключат абонамент. Аксесоарите от серията MyKi са удобни цветни часовници, които освен функцията да показват точен час, притежават и интерактивни функции на смартфон. Те дават възможност на родителите да виждат точната локация на своите деца с вградения GPS режим, да осъществяват мобилни разговори и видеоразговори с часовниците MyKi Junior и MyKi Junior Special Edition, да провеждат чат със своето дете и други.", "date": "2019.08.26", "title": "А1 стартира нов мобилен план А1 Kids"}
{"url": "https://www.monitor.bg:443/bg/a/view/chervenite-nomenklaturchici-se-vyzproizvejdat-kato-oligarsite-s-komentari-sreshtu-peevski-173867", "text": "Институтът за пазарна икономика на червеното номенклатурно отроче Красен Станчев се отчете на страниците на „Капитал“ с коментар, който обслужва интересите на олигарха Прокопиев. Коментарът всъщност е отпреди три седмици, но „капиталистите“ на Иво Прокопиев го откриват чак сега. А са го забелязали по една-единствена причина – авторката на коментара се хързулва по вече утвърдената априлска линия на партията и вмъква в разсъжденията си изречение, с което иска да бъде забелязана от правилните медии на правилните олигарси. И действително – макар и със закъснение, потвърждението дойде. Така нареченият анализ бе цитиран именно в частта му за Пеевски. Защото за хората на олигарха Прокопиев е жизненоважно да съблюдават опорките, спуснати им като тезиси на партията от техния издател. Не знаем дали зависимите магистрати се възпроизвеждат – заглавието, с което редакторският принос на „Капитал“ се изчерпва. По-скоро някои зависими магистрати първо се произвеждат, а после и се възпроизвеждат. Ударихме на камък обаче при всичките ни опити да намерим в анализа на Института по пазарна икономика отметки за грубото политиканстване от страна на шефа на Върховния касационен съд (ВКС) Лозан Панов, за задкулисните договорки за уж независими магистрати в „АРГО гейт“, за крайно тенденциозното прокурорско решение по отношение на закриването на марката на най-тиражния вестник у нас - „Телеграф“ или за опитите да ни сложат намордник със съдебните присъди за това, че казваме истината. Неудобната на олигарсите истина! За сметка на тези липси ясно виждаме нарочния, макар и непохватно поставен акцент, че кандидатът за главен прокурор Иван Гешев не бил дал адекватно обяснение защо Делян Пеевски не фигурира в кориците на делото за фалита на КТБ. Само толкова ли? Дежурните дописници срещу Пеевски имат толкова много опорки. Можеха да посъберат още от тях. Истината пак щеше да им убегне, но поне опитите да злословят срещу Пеевски щяха да изглеждат малко по-натруфено и авторитетно. Бихме искали да напомним на колегите в „Капитал“, че между кориците на изданието им имаше много разобличителни статии за пирамидата КТБ. Това обаче беше преди техният издател олигарх рязко да смени курса и отведнъж да започне да симпатизира на банкера беглец. Това, че враговете на Пеевски се продуцират едни други, не променя фактите. Чудесно е, че в Института за пазарна икономика знаят дефиницията на понятието пране на пари. Но вместо да го използват нетрадиционно – за някакво химерно изпиране на личности, биха могли да проследят обвиненията срещу олигарха Прокопиев, за да им станат ясни много неща. Безпристрастният подход обаче налага нещата да се назовават с истинските им имена. Прането на пари е съществена и неизменна част от практиката на бързо замогналите се олигарси по Костово време. На по-късен етап повечето от тях не само изпраха биографиите си, но и се опитаха да формират общественото мнение според интересите си. Същото впрочем направиха и повечето номенклатурни червени чеда, сред които е и шефът на Института по пазарна икономика Красен Станчев. Днес той е избелен и колосан, което не променя факта, че е класическото номенклатурно отроче по линия и на двамата си родители. С баща член на ЦК на БКП. В годините на тоталитарния режим това даваше възможност да завършиш например научен комунизъм в Ленинград. Станчев се възползва от това и завършва точно тази „специалност“. А понеже номенклатурчите също имат за цел да се възпроизвеждат, то и съпругата на Красен Станчев не е коя да е, а дъщеря на червения генерал от авиацията Дело Жулев. Толкова за производството и възпроизводството на зависими „демократи“. Но това – в един друг анализ, какъвто няма да прочетете нито в Института по пазарна икономика, нито на страниците на „Капитал“.", "date": "2019.08.26", "title": " Червените номенклатурчици се възпроизвеждат като олигарсите... с коментари срещу Пеевски"}
{"url": "https://www.monitor.bg:443/bg/a/view/dacia-logan-mcv-stepway-vmesto-krosouvyr-173837", "text": "Напоследък кросоувърите са най-търсеният клас автомобили. Увеличеният просвет, двойното задвижване и високата позиция на водача превърнаха този тип коли в предпочитани превозни средства както за дамите, така и за силния пол. Покупката на кросоувър обаче изисква повече средства и често предполага по-високи разходи за гуми, гориво и сервизиране. Ако не държите на задвижването 4х4, румънската марка Dacia предлага достъпна алтернатива на кросоувъра в лицето на Dacia Logan MCV Stepway. Комбито е с увеличен до 174 мм пътен просвет и черни защитни пластмасови панели, които предпазват каросерията от повреда извън пътя. Моделът е много практично решение за достъп до труднодостъпните плажове или високопланинските хижи. Модерното комби изпъква със сурово излъчване и детайли от кросоувърите, предлагайки практичен интериор и огромен багажник на цена без конкуренция при новите автомобили, започваща от 24 790 лева с ДДС. През тази година Dacia представи нова лимитирана серия Red Line, налична и за модела Logan MCV Stepway. Външният вид на лимитираната серия се отличава с новия червен цвят на екстериора, наречен Fusion, както и стилните дизайнерски елементи като странични огледала с черно лаково покритие и червена линия, и алуминиеви джанти с червен център. Новата Dacia Logan MCV Stepway притежава всички основни качества на комбито, като добавя двуцветна броня в предната част и хромирана защитна скара под моторния отсек, както и фаровете за мъгла. Основните фарове включват LED дневни светлини. Комбито е качено на 16-инчови колела и гуми с висок профил, а тасовете са с дизайн, който пасва като форма на джантата. В интериора на серията Red Line на Dacia Logan MCV Stepway има специална текстилна тапицерия с червени детайли и червен надпис Stepway на облегалките. Практичното стандартно оборудване на лимитираната серия Red Line включва мултимедийната система Media Nav Evolution, заден парктроник и автоматичен климатик. Комбито е оборудвано стандартно с асистент за потегляне по наклон, а като опция се предлага преден подлакътник и камера за движение на заден ход. В салона се използвани по-качествени материали, а воланът е с четири лъча и клаксон в средата му. Той е обшит с мек на допир материал, който е едновременно издръжлив, приятен за окото и на допир. Контролните бутони върху волана са по-добре интегрирани, като са станали по-лесни и удобни за използване по време на движение. По средата на волана под логото на Dacia надписът Stepway изпъква в син цвят. В купето има много места за съхранение на вещи, а за удобството на пътниците отзад има светлина на тавана и 12-волтов вход за зареждане на мобилни устройства. Освен впечатляващо просторния интериор с пет пълноценни места, Dacia Logan MCV Stepway разполага с огромен багажник с обем 573 литра, който е сред най-големите на пазара. Покривалото на товарното отделение е с твърда горна секция с възможност за поставяне на вещи върху него. За максимална гъвкавост задната облегалка е разделена и се сгъва в отношение 2/3 към 1/3. При сгъване на облегалките се отваря товарно пространство с обем 1518 литра и има възможност за превоз на товари с дължина до 2,70 метра. Огромният багажник може да бъде отделен с мрежа от пътническия отсек, например за превоз на кучета. Клиентите на Dacia Logan MCV Stepway Red Line могат да избират между две версии - с 3-цилиндров бензинов турбодвигател с мощност от 90 к.с. или с турбодизеловия агрегат Blue dCi с мощност от 95 к.с. И двата мотора са съчетани с 5-степенна механична скоростна кутия. Тестваната Dacia Logan MCV Stepway Red Line се задвижва от 1,5-литровия 4-цилиндров турбодизелов двигател K9K, който е най-добре продаваният агрегат на Renault, като вече си е спечелил световна слава със своята издръжливост, динамични качества и нисък разход на гориво. Двигателят разполага с максимална мощност от 90 к.с. и е комбиниран с 5-степенна механична скоростна кутия. Благодарение на тягата от 220 Нм при 1750 об/мин, моторът е пъргав и в същото време смайващо икономичен. Разходът на гориво остава сред най-ниските в сегмента, като в града не надвишава 5 л/100 км, а на извънградско консумацията пада до 3,7 л/100 км. С функцията Eco Mode водачът може да намали разхода на гориво с до 10%. При спокойно темпо на шофиране и спазване на знаците за ограничение на скоростта, консумацията беше едва 4,5 л/100 км. Така с един резервоар с обем от 50 литра автономният пробег е над 1100 км – дори повече от София до Варна и обратно. Голямото предимство на Dacia Logan MCV Stepway е, че тя е пригодена за лоши пътища с голям просвет и защита под автомобила. Това дава възможност на комбито да се движи без проблеми по настилка с много дупки, по черни пътища и дори по лек офроуд. Окачването е настроено за комфортно пътуване и се справя дори с огромни дупки. В същото време Logan MCV Stepway лесно се качва на бордюрите, за да паркира там, където повечето стандартни леки коли не могат да се покатерят.", "date": "2019.08.26", "title": "Dacia Logan MCV Stepway играе ролята на кросоувър"}
{"url": "https://www.monitor.bg:443/bg/a/view/hvanaha-myj-i-jena-s-205-grama-amfetamini-173848", "text": "Служители на Пето РУ в София задържаха мъж и жена за притежание и разпространение на наркотични вещества на 20 август. Полицейските служители спрели за проверка лек автомобил, управляван от 25-годишна жена с пътник – 33-годишен мъж с криминални регистрации в полицията. Претърсени са колата и жилището, обитавано от мъжа. Намерени и иззети са общо 2 плика, съдържащи вещество с формата на плочки, чиния с множество бели бучки и електронна везна. Експертната справка показва, че веществата са амфетамин с тегло 205.39 грама. По случая е образувано досъдебно производство.", "date": "2019.08.26", "title": "Хванаха мъж и жена с 205 грама амфетамини"}
{"url": "https://www.monitor.bg:443/bg/a/view/domakinskata-rabota-pazi-ot-smyrt-173849", "text": "Чистенето и готвенето може да са досадни, но норвежки учени твърдят, че те намаляват риска от ранна смърт, съобщи в. \"Дейли мейл\". Само 25 минути умерена активност дневно намалява наполовина риска от ранна смърт през следващите шест години, обявиха учени от Норвежкото училище по спортни науки в Осло. Примери за умерена активност са чистенето с прахосмукачка и бързото ходене. Един час лека физическа активност - като готвене или миене на чинии, също намалява риска от ранна смърт. Норвежките учени са анализирали резултатите от осем изследвания, обхванали общо 36 000 участници на възраст над 40 години. Резултатите показват, че всяка физическа активност намалява риска от смърт по каквито и да е причини. При най-активните той намалява със 73 процента. Изследването показа също, че седенето девет и половина часа дневно удвоява риска от ранна смърт. Затова е добре седенето в службата да се прекъсва с някаква лека физическа активност.", "date": "2019.08.26", "title": "Домакинската работа пази от смърт"}
{"url": "https://www.monitor.bg:443/bg/a/view/v-sofija-strojat-8-detski-gradini-5-ot-tjah-gotovi-do-kraja-na-godinata-173847", "text": "В момента в столицата се строят 8 детски градини, като се очаква пет от тях да започнат да приемат деца до края на годината. Това обяви кметът на София Йорданка Фандъкова при инспекция на строеж на градина в квартал „Кръстова вада“. Другите три новостроящите се забавачки ще бъдат готови догодина. „Нашата задача и амбиция е да направим максимално много детски градини и ясли, така че за всички деца в София да има места. Това не е лесно на практика, защото имаме много райони, в които не бяха останали терени за строителство на забавачки“, коментира Фандъкова. За новата детска градина в „Кръстова вада“ Фандъкова обясни, че ще разполага с басейн, отопляващ се на слънчеви панели, както и с физкултурен салон. Строителството й трябва да приключи до края на годината, а проектът, заедно с оборудването, възлиза на около 3 млн. лв. „Реално деца ще могат да се приемат от следващата пролет и очакваме да зарадваме около 150 семейства“, каза градоначалникът. Относно текущите ремонти в учебните заведения в столицата Фандъкова уточни, че по-голяма част от тях ще приключат за първия учебен ден. „За 10 от тях дейностите ще продължат и след това, като за целта е създадена необходимата организация“, обясни Фандъкова.", "date": "2019.08.26", "title": "В София строят 8 детски градини, 5 от тях готови до края на годината"}
{"url": "https://www.monitor.bg:443/bg/a/view/sobstvenicite-na-kucheta-sa-s-po-zdravi-syrca-173850", "text": "Хората, които имат кучета, са с по-здрави сърца, защото се движат повече и се хранят по-добре, съобщи в. \"Мирър\". Нивата на кръвната захар на собствениците на кучета обикновено са отлични. Най-често те не са пушачи. Учени от университетската болница в Бърно събраха здравни данни и социоикономическа информация за 2000 чехи от 2013 до 1014 г. До 2030 г. те ще правят анализи на всеки пет години. Първите резултати от тазгодишната оценка показва, че притежаването на куче е полезно за състоянието на сърцето. Оценяваните фактори са индекс на телесната маса, хранене, физическа активност, тютюнопушене, кръвно налягане, холестерол. Около 42 процента от участниците в изследването притежават домашен любимец - 24,3 процента куче, а 17,9 процента - друго животно. Собствениците на кучета се движат повече и се хранят по-здравословно в сравнение с притежателите на други домашни любимци, както и в сравнение на хората, които не се грижат за животно. \"Най-голяма полза от домашните любимци имат собствениците на кучета, независимо от възраст, пол или образование\" - каза д-р Андреа Маугери от екипа. Той препоръча хората, които искат да подобрят състоянието на сърцето си, да си вземат куче.", "date": "2019.08.26", "title": "Собствениците на кучета са с по-здрави сърца"}
{"url": "https://www.monitor.bg:443/bg/a/view/zaharieva-se-sreshtna-s-rumynskija-premier-viorika-danchila-173845", "text": "Вицепремиерът и външен министър Екатерина Захариева се срещна в Букурещ с румънския премиер Виорика Данчила, съобщиха от МВнР. Захариева е на еднодневно работно посещение в северната ни съседка, в рамките на което ще изнесе и лекция на годишната конференция на румънските посланици по света. Захариева и Данчила обсъдили редица въпроси от двустранните отношения, както и резултатите от Българското и Румънското председателство на ЕС. “Радвам се да ви приветствам в Букурещ. Уверявам ви, че ние ще подкрепим вашето предложение за еврокомисар”, заяви румънският премиер Виорика Данчила. “Нивото на сътрудничество между нашите страни е наистина отлично”, добави тя. “Румъния бе една от първите страни, които посетих като министър. Поздравявам вашите екипи за председателството на Съвета на ЕС -  нашите две страни доказаха, че може да се справят перфектно с такива предизвикателств\",  заяви Захариева По думите й България и Румъния все още са много слабо представени в Европейската служба за външно действие, а ние имаме отлични дипломати. \"Назначението на Мирча Джоана за зам. ген.-секретар на НАТО и номинацията на Кристалина Георгиева за изпълнителен директор МВФ са примери, които трябва да бъдат следвани.”,  заключи Захариева.  Захариева предаде на Данчила поздрави от премиера Бойко Борисов и положителната оценка на България за подписаните три меморандума по време на последното заседание на правителствата на двете държави на 29 март 2019 г. в Букурещ. Документите са за подобряване на корабоплаването на Дунав и транспортната свързаност, за малките и средни предприятия и за сътрудничество в областта на извънредните ситуации.", "date": "2019.08.26", "title": " Захариева се срещна с румънския премиер Виорика Данчила"}
{"url": "https://www.monitor.bg:443/bg/a/view/nameriha-katericata-ot-ledena-epoha-173853", "text": "Учени изследваха фосил на древна катерица, която с дългата си муцуна е приличала на Скрат от филма \"Ледена епоха\", съобщи АФП. Видът Seudotherium argensis е живял през триаса - преди 230 милиона години. На дължина е достигал 25 см. Фосилизираният череп е открит през 2006 г. в парка Исчигуаласто в провинция Сан Хуан от палеонтолога Рикардо Мартинес, който го изследва заедно с Рейчъл Уолъс и Тимъти Роу от университета на Тексас. \"Този непознат досега вид е имал много дълга и плоска муцуна. Кучешките зъби са много дълги и са почти на върха на муцуната\" - обяснява Р. Мартинес в публикация в PlosOne, като добавя, че заради това древната катерица прилича много на Скрат. Катерицата вероятно се е хранела с насекоми и малки животни. В Аржентина има много фосили от три периода - триас, юра и креда, които се различават от намираните в Северното полукълбо.", "date": "2019.08.26", "title": "Намериха катерицата от \"Ледена епоха\""}
{"url": "https://www.monitor.bg:443/bg/a/view/otbeljazvat-rojdenija-den-na-todor-kolev-s-projekcija-na-gospodin-za-edin-den-173852", "text": "Безплатна прожекция на култовата лента „Господин за един ден“ ще бележи рождения ден на покойния Тодор Колев тази вечер. Специалното събитие е организирано от негови почитатели по повод 80-ата годишнина от рождението на актьора и ще се проведе тази вечер от 20,30 ч. в кино Cabana. Няколко дни по-късно – още тази събота (31 август) ще се проведе и традиционният „Концерт-трибют на Тодор Колев”. Терен на шоуто ще даде клуб „Маймунарника“, а сред изпълнителите тази година са и музикантите от „Джанго Зе“. разкрива Миро Морски от „Джанго Зе“. В “Концерт- трибют в памет на Тодор Колев” ще се включат още Ерол (Уикеда), Милица Гладнишка, Люси Дяковска, Димо от P.I.F., Ясен Зердев, Сърмата Хари, Прея и Косьо Лунгов. Техният гръб на сцената ще пазят Веселин Веселинов – Еко (бас китара), Велислав Стоянов (тромбон), Мартин Ташев (тромпет), Мирослав Иванов (китара), Милен Кокушаров (клавишни) и Росен Ватев (барабани). Билети за събитието на цена от 12 лв. са налични в мрежата на Eventim. На място в събота пропускът ще струва с 3 лв. повече.", "date": "2019.08.26", "title": "Отбелязват рождения ден на Тодор Колев с прожекция на „Господин за един ден“"}
{"url": "https://www.monitor.bg:443/bg/a/view/syzdadoh-jivi-fabriki-za-lekarstva-173854", "text": "Учени от Датския технологичен институт идентифицираха неизследван механизъм на епигенетичната регулация, при който метилни групи се присъединяват към веригата на ДНК. Това позволява да се създадат живи \"фабрики\" за производство на различни вещества. Специалистите установили кои ензими, известни като метилтрансфераза, отговарят за метилирането у микроорганизмите. В бъдеще това ще позволи да бъдат създадени организми с определени метиломи - съвкупност от метилни групи, свързани с ДНК. След като се знае кой ензим води до вкючването или изключването на даден ген, ще може в клетка на микроорганизъм да се вкарат нови гени и да се гарантира функционирането им. Вкараните с помощта на методи на генното инженерство фрагменти ДНК ще се разпознават от организма като чужди, тъй като не са метилирани правилно. Това е проблем при създаването на клетъчни \"фабрики\" за производство на лекарства, биохимични съединения и хранителни съставки. Изследователите конструирали различни плазмиди - съдържащи генетична информация пръстеновидни молекули ДНК у бактериите. Плазмидите съдържали гени метилтрансфераза и определени фрагменти ДНК, които служат за мишена за метилиращи ензими. След като фрагментите ДНК били метилирани, учените ги секвенирали, изяснявайки кои от тях са били подвластни на въздействието на ензими.  По този начин били определени особеностите на метилирането у два микроорганизма - бактериите Moorela thermoacetica и Acetobacterium woodii. Те притежават 23 гена метилтрансфераза и едва 12 различни фрагмента ДНК. Метилирането на 11 фрагмента ДНК било свързано с функционирането на конкретен ензим.", "date": "2019.08.26", "title": "Създадох живи фабрики за лекарства"}
{"url": "https://www.monitor.bg:443/bg/a/view/burni-ovacii-za-plasido-domingo-na-pyrvata-mu-izjava-sled-obvinenijata-v-sekstormoz-173846", "text": "Бурни аплодисменти от изправените на крака почитатели на операта приветстваха Пласидо Доминго по време на първата му публична изява, след като девет жени го обвиниха в сексуален тормоз. Прочутият тенор се включи в оперния фестивал в австрийския град Залцбург в неделя. След като един по един започнаха да излизат всички негови колеги за Вердиевата „Луиза Милер“ именно появата на Доминго предизвика най-голяма реакция. Аплаузите продължиха няколко минути, като на терен почти не е останал и човек, който да не се е изправил на крака, съобщава The Hollywood Reporter. каза и самият Доминго след края на операта, когато не пропуснал и да раздаде автограф на чакащите го десетки хора. Припомняме, че в средата на месеца осем певици и една танцьорка обвиниха тенора в сексуално посегателство, като по думите им Доминго често се е възползвал от статута си в средите. Дни след публикацията на The Associated Press, редица американски опери отмениха спектакли с негово участие. Въпреки това мнозинството от европейските такива са потвърдили присъствието им в техни програми до месец ноември 2020 г.", "date": "2019.08.26", "title": "Бурни овации за Пласидо Доминго на първата му изява след обвиненията в секстормоз"}
{"url": "https://www.monitor.bg:443/bg/a/view/peshterata-biserna-otvarja-za-turisti-ot-2-septemvri-173834", "text": "Пещерата \"Бисерна\" в Шумен отваря вратите си за посетители отново от 2 септември, съобщи пресаташето на Природен парк \"Шуменско плато\" Ирина Павлова. Перлата на платото беше благоустроена преди няколко години, но едва тази пролет стана достъпна за официални посещения, а от началото на май беше затворена отново за да не се смущават колониите от прилепи в размножитения им период. От \"Шуменско плато\" съобщиха, че режимът на достъп се запазва – влизането ще става с предварително записване при сформиране на група от 8 души, с максимален брой 12 туристи, но вече ще има и посещения в събота и неделя. Посещенията стават със записване на телефон (054)800765 в Дирекцията на Природен парк „Шуменско плато“, а посетителите могат да планиран посещението си от 10:00 до 11.30 часа, от 11,30 до 13:00  от 13:00 до 14.30. Маршрутът за туристи е дълъг около 800 метра в едната посока, входът е един и връщането става по същия път. До пещера „Бисерна“ се стига пеша, тъй като горския път не е подходящ за автомобили.   могат да се паркират на асфалтовия път преди завоя за вилата на Община Шумен. Пешеходните маршрути са два -   и от  . Табели са поставени  по всички маршрути.  Температурата в пещера „Бисерна“ към момента е 10 градуса, затова е необходимо посетителите да имат топла дреха. Заради високата влажност и пещерните води се препоръчва туристите да са с подходящи затворени обувки.  \"Бисерна\" или \"Зандана\", както я знаят от векове шуменци се намира почти в чертите на града буквално на километър и половина - два от последните къщи в Шумен. ", "date": "2019.08.26", "title": "Пещерата \"Бисерна\" отваря за туристи от 2 септември"}
{"url": "https://www.monitor.bg:443/bg/a/view/pravim-pytishta-po-nemski-model-puskat-hemus-pri-jablanica-do-25-dni-173836", "text": "Правим пътища по немски модел, пускат участък от „Хемус“ при Ябланица до 25 дни. Това стана ясно от думите на премиера Бойко Борисов и зам.-регионалния министър Николай Наков. По традиция Борисов се качи на джипа на обиколка из страната, като беше придружен от Нанков и икономическия министър Емил Караниколов. Министър-председателят трябваше да открие завод на известна марка безалкохолни напитки в Костинброд, но на път инспектира изграждането на магистрала „Европа“, в участъка от Сливница до Драгоман, която трябва да стига до границата със Сърбия. Борисов остана доволен от напредъка по строежа на аутобана през последните три месеца. Заради това се дразнят другите институции. Няма како да покажат. Всичко това е за хората'', заяви премиерът. По-късно при пристигането си в завода той добави: „Асфалтът не се яде, но чрез него се правят заводи и се получават заплати“. От коментарите на Борисов и Нанков стана ясно, че първият етап на магистрала „Европа“ ще бъде готов до година. Строежът на втория, по-тежкият, започва до 25 дни и за него ще трябва още около година. Така пътят трябва да е напълно завършен до 2021 година. На места вече е сложена основата, има нови канавки и насипи. По аутобана ще има два пътни възела, а при град Сливница ще има трети. Нанков обясни, че са преместили всички теменужки и защитени видове по трасето. На 19-ти километър, на една от общо седемте бъдещи площадки за отдих пък има открито археология. Нанков увери, че преди една година сме променили нормативната уредба за изграждане на пътища, която не била близо 35 година. В резултат вече сторим магистрали по немски модел и стандарти. До 20-25 дни ще бъде пусната и отсечка от магистрала „Хемус“ край Ябланица. Нанков поясни, че дотогава ще са приключени всички довършителни работи, маркировката, тази седмица ще монтират и мантинелите. Скалата, през която минава аутобана е била използвана за насипите, основите. Борисов коментира на свой ред, че напредва работата и по следващата отсечка на „Хемус“ при Боаза. Нанков пък го информира, че там също са открили тракийско селище от 1-во хилядолетие пр.н.е. Арехеология имало и при Търговище , като от думите на Нанков стана ясно, че археолозите недостигът заради много обекти. Икономическият министър Емил Караниколов обясни, че без инфраструктура никой инвеститор няма да дойде у нас. Той изтъкна, че безработицата е на рекордно ниски нива - около 4%. Той допълни още, че за последната календарна година у нас са открити заводи за около 300 млн. евро, като по този начин са се отворили работни места за повече от 7000 души. Има рекордни нива на износа през първите 6 месеца на годината – над 27 млрд.лева. Най-добрата година за износа била 2008 г., когато за цялата година сме изнесли продукция за над 30 млрд. лева. Очакванията са до края на годината размерът на чуждите инвестициим да достигне 2 млрд. евро. ,,Това, което направихме в областта на образованието, също много привлича инвеститори в България. Българският бизнес става все по-конкурентен. В района може би ние сме най-конкурентни за инвеститори. От началото на годината имаме около 15 нови инвеститора'', разясни още Караниколов.", "date": "2019.08.26", "title": "Правим пътища по немски модел, пускат „Хемус“ при Ябланица до 25 дни"}
{"url": "https://www.monitor.bg:443/bg/a/view/do-dni-zapochva-izgrajdaneto-na-nov-pyt-do-industrialna-zona-bojurishte-173843", "text": "След няколко дни ще започне изграждането на нов път до индустриална зона „Божурище“, по който да се придвижват камионите, носещи продукция. Това каза премиерът Бойко Борисов по време на откриването на производствени мощности в завода на известна марка безалкохолни напитки в Костинброд. , заедно с икономическия министър Емил Караниколов и зам.-регионалният министър Николай Нанков, тръгна на обичайната си обиколка из страната като разгледа строежа на магистрала „Европа“. Само след дни пък предстои откриването на която ще е в близост до Костинброд. „Въпреки че някои казват, че асфалтът не се яде, то се оказа, че там, където се правят пътищата, идват и инвеститори“, коментира Борисов. Той се похвали, че само до средата на тази година страната ни е постигнала рекорден износ към Западна Европа от близо 28 млрд. лв. По отношение на ангажимента за 10% по-високи доходи от 2020 г., премиерът обеща, че той ще бъде изпълнен заради пълния ни фискален резерв. „Благодарение на мощната икономика, която работи в момента, резервът ни е пълен и ни дава увереност“, допълни министър-председателят на страната. Пред журналисти Борисов коментира критиките относно управлението си. \"Не му отива на Шипка, на такъв ден да говори такива неща\", възмути се министър-председателят на президента Румен Радев. Той поясни, че предишният ден, по време на заседание на Министерски съвет в сряда, Радев дошъл светкавично с писмо за съгласуване за смяната на шефа на Националната служба по охрана (НСО). \"Вкарах го в Министерски съвет, гласува се и сега трябва да си решава кой ще назначи\", уточни Борисов.Той защити и назначението на бившия шеф на Комисията за противодействие на корупцията и за отнемане на незаконно придобитото имущество (КПКОНПИ) Пламен Георгиев, който вече е новият български консул във Валенсия. „Пламен Георгиев е с няколко образования, хиляди награди, с милиарди задържани и конфискувани средства, с няколко езика“, каза Борисов. По негови думи Георгиев има достатъчна езикова подготовка. „Има хиляди такива консули, взехме решение и го изпратихме във Валенсия“, завърши премиерът като призова да се цитират думите на посланиците на Гърция и САЩ у нас, които ни похвали за добрата бизнес среда и големите инвестиции. В компанията за безалкохолни напитки днес се откриха нови производствени мощности с инвестиция от 40 млн. лв. и ще удвоява производствения капацитет на компанията. „Това ще превърне България в център за износ в региона, обслужващ страни като Румъния и Гърция“, коментира шефът на компанията Юрг Буркхалтер. Той се похвали, че за тази година има 60 т рециклирани PET бутилки като това е само една от стъпките за свят без пластмаса. Гръцкият посланик у нас Н. Пр. Григориос Василокостандакис похвали страната ни като коментира, че не е случайност инвестициите да са у нас. Колегата му – временно назначеният посланик на САЩ Джъстин Фридман обяви, че заводът е доказателство за добрите взаимоотношения между страните. Той цитира скорошен доклад на Българо-американската търговско-промишлена палата, според който, 30 000 работни места у нас са пряк резултат от американски инвестиции. „България е жив пример, че нашите страни и дружества могат заедно да бъдат много по-силни“, завърши Фридман.", "date": "2019.08.26", "title": "Правят нов път до индустриална зона „Божурище“"}
{"url": "https://www.monitor.bg:443/bg/a/view/hlape-se-udavi-v-stara-varnica-173831", "text": "Осемгодишно дете се удави в стара варница в горнооряховския квартал Калтинец. В горещия неделен ден, по обяд, група хлапета от квартала отишли в бившата варница, в която имало вода да я използват като басейн. Едното от тях обаче внезапно потънало на дълбочина не повече от два метра и се удавило. За да бъде извадено тялото се наложило да бъде източена водата от старата варница. Собствениците на обекта се издирват.", "date": "2019.08.26", "title": "Хлапе се удави в стара варница"}
{"url": "https://www.monitor.bg:443/bg/a/view/rekorden-broj-uchastnici-v-shtafetnija-maraton-na-bylgarija-173838", "text": "Петото издание на щафетния маратон на България – “София Екиден Маратон”, ще отбележи рекорд по броя на състезателите. Близо 100 отбора ще стартират в надпреварата за възрастни, а около 40 отбора ще се състезават при децата. „София Екиден Маратон“ ще се проведе на 6 септември от 9.00 часа пред стадион „Васил Левски“. По традиция на старт ще застанат най-силните атлети на страната в средните и дълги бягания, както и стотици любители на спорта. Най-елитните ни бегачи Митко Ценов и Йоло Николов вече са готови със своя отбор, а тази година конкуренция ще им бъдат част от най-силните атлети от Румъния. Състезанието е за отбори от по шестима души, които ще изминат класическата дистанция от 42,195 км. Бегачите ще бъдат разпределени на шест поста (5 км + 10 км + 5км + 10км + 5км + 7,195 км = 42,195км). Събитието се провежда в чест на националния празник – Съединението на Княжество България и Източна Румелия, за което символизира и щафетното бягане. През тази година състезание отново е под патронажа на посолството на Япония и ще отбележи 140 години от първите дипломатически отношения на България със света и 15 години България в НАТО. Трасето е със старт-финал пред стадион „Васил Левски“, а атлетите ще бягат из централните улици на столицата. Щафетните маратони са изключително емоционални и са едни от най-популярните състезания в света на леката атлетика. В различни страни тези бягания имат различно име, но организаторите на българската надпревара предпочитат класическото „Екиден“ – в знак на уважение към японската традиция. За първи път щафетен маратон се провежда именно в Япония. Освен професионални спортисти в състезанието могат да се запишат и любители. Така всеки може да премери сили или да бъде в един отбор с част от най-силните спортисти на България. Отборите могат да бъдат изцяло мъжки, женски или смесени. Записването продължава в сайта на състезанието –  .", "date": "2019.08.26", "title": "Рекорден брой участници в щафетния маратон на България"}
{"url": "https://www.monitor.bg:443/bg/a/view/izvyrshiha-pyrvata-kompleksna-kvantova-teleportacija-173841", "text": "Докато теоретичната възможност за многоизмерна квантова телепортация е известна на учените от близо три десетилетия, изследователски екип разработи нов експериментален метод и необходимата технология, за да го постигне. Изследователи от Австрийската академия на науките и Виенския университет, заедно с колегите си от Университета за наука и технологии в Китай, успяха за първи път в историята да телепортират триизмерни квантови състояния, или „кватрити“. Първата комплексна квантова телепортация отваря пътя за ново поколение интернет. Според Phys.org, докато учените са знаели, че многоизмерната квантова телепортация е възможна от 90-те години насам, екипът първо е трябвало да разработи средствата, необходими за извършване на този забележителен научен опит.„Първо, трябваше да разработим експериментален метод за прилагане на телепортация в големи размери, както и да разработим необходимата технология“, казва Мануел Ерхард от Виенския институт за квантова оптика и квантова информация на Австрийската академия на науките. Методът за телепортиране на квантово състояние, \"кодиран във възможните пътища, които един фотон може да поеме\", включва използването на мултипортен сплитер за разделяне на лъчите \", който насочва фотоните през няколко входа и изхода и свързва всички оптични влакна заедно\", като изследователите също използват \"спомагателни фотони \", които могат да взаимодействат с други такива частици. В резултат на това „интелигентният подбор на определени модели на интерференция“ по същество позволява да се прехвърля квантовата информация от един фотон на друг без двата физическо взаимодействие, като Ерхард отбелязва, че тази експериментална концепция може да бъде разширена до произволен брой измерения по принцип. Както посочва Phys.org, това постижение бележи \"важна стъпка\" към създаването на практически приложения като \"бъдещ квантов интернет\", тъй като триизмерните квантови системи могат да транспортират по-големи количества информация от техните двуизмерни колеги. \"Този резултат би могъл да помогне за свързването на квантовите компютри с информационни възможности извън кубитите\", заяви Антон Цайлингер от Австрийската академия на науките и Виенския университет, докато Джиан-Вай Пан от Китайския университет за наука и технология твърди, че \"основите за квантовите мрежови системи от следващо поколение са изградени върху нашето фундаментално изследване днес.\" Съобщава се, че квантовите физици се фокусират върху постигането на телепортацията на \"цялото квантово състояние на един фотон или атом\". Преди две години китайски учени, сред които и Джиан-Вай Пан подобриха рекорда за предаване на информация чрез квантово заплитане. Преди това, заплетени фотони е било възможно да бъдат изпратени само на около 100 километра, но с помощта на сателита Micius, изведен в орбита миналия август, информация е била телепортирана на 1 200 километра.       Квантовото заплитане е толкова странен феномен, че дори Айнщайн не приема съществуването му, като го нарича „ужасяващо действие от разстояние”. Двойки частици, могат да бъдат неразривно свързани, така че състоянието на едната може да бъде изведено от другата, без значение колко далеч може да бъдат една от друга. По същество този процес може да се използва за мигновено телепортиране на информация между частиците на теоретично безкрайни разстояния, което нарушава теория на относителността, според която нищо не може да се движи по-бързо от скоростта на светлината. Квантовите ефекти са много чувствителни към смущенията от околната среда. Предишни експерименти използваха оптично влакно за да защитят фотоните, които предават информация по влакното от частица на частица. Този метод беше използван при поставянето на предишния рекорд от 100 километра, но колкото по-дълго е разстоянието, толкова по-голяма е вероятността информацията да бъде загубена или изменена. „За квантовата мрежа, при тази работа вече постигнахме ефективно разпространение на две фотонни вериги, което е трилиони пъти по-ефективно от използването на най-добрите телекомуникационни влакна”, казва тогава Джиан-Вай Пан, водещ на проекта. Една квантова комуникационна мрежа може не само да направи телекомуникациите много по-бързи, но и по-сигурни поради чувствителността на заплетените фотони към смущения, което действа в тяхна полза. Ако неупълномощена трета страна се опита да се включи в сигнала, ще го прекъсне, ще го направи неразбираем и ще предупреди официалните потребители за наличието на намеса.", "date": "2019.08.26", "title": "Извършиха първата комплексна квантова телепортация"}
{"url": "https://www.monitor.bg:443/bg/a/view/razkriha-rabotilnici-za-kontrabandni-cigari-173839", "text": "Служители на Шесто РУ в пловдивския квартал „Столипиново“ разкриха работилници за контрабандни цигари в петък. Иззети са общо 40 килограма обработен тютюн, 8 машини за ръчно свиване на цигари, над 2000 къса изработени папироси и същото количество заготовки от дома на 59-годишен жител и от павилион, собственост на 46-годишен мъж. По-възрастният мъж е задържан за срок от 24 часа, срещу него е образувано бързо производство за притежание на акцизни стоки без бандерол. Предварителна проверка за същото престъпление е започнала срещу 46-годишния мъж.", "date": "2019.08.26", "title": "Разкриха работилници за контрабандни цигари"}
{"url": "https://www.monitor.bg:443/bg/a/view/grizman-blesna-v-golovo-shou-na-kamp-nou-obzor-173840", "text": "Шампионът „Барселона“ записа категорична победа с 5:2 над гостуващия „Бетис“ в двубой от втория кръг на Ла Лига, игран на „Камп Ноу\" пред 79 159 зрители. Новата придобивка Антоан Гризман реализира първите си две попадения за каталунците (42 и 50), обръщайки резултата до 2:1 след ранен гол на Набил Фекир (15). Карлес Перес (56), Жорди Алба (60) и Артуро Видал (77) се включиха в головия празник в Каталуня. Лорен Морон пък оформи крайния резултат в 80-ата минута. „Камп Ноу\" видя и първия мач на 16-годишния талант на „блаугранас\" Ансу Фати, който стана в Примера в историята на каталунците. Барселонци успяха да свалят напрежението от плещите си, след като миналата седмица бяха загубили с 0:1 в Билбао. При отсъствието на Лионел Меси, Луис Суарес и Усман Дембеле Ернесто Валверде оформи офанзивна тройка от Карлес Перес, Антоан Гризман и Рафиня Алкантара. „Гризман игра на много високо ниво и това е, което очакват от него феновете. Но същото може да се каже за Перес и Рафиня. Факт е, че за Гризман беше важно да покаже добра игра и той го направи. Меси? Няма да рискуваме и да форсираме завръщането му“, сподели след мача треньорът Ернесто Валверде. Статистиците пък отбелязаха, че каталунците в шампионатен мач без Меси и Луис Суарес. Досега се беше случвало само три пъти двамата еедновременно да не играят в срещи от Ла Лига и в тях „Барса“ има две равенства и една загуба.  В друг мач от кръга младият талант на „Реал\" (Сосиедад) Мартин Йодегор вкара единственото попадение при победата с 1:0 при гостуването на „Майорка“. Ветеранът Диего Лопес пък направи много силен мач за „Еспаньол“ при 0:0 срещу „Алавес“, а а „Атлетико\" (Мадрид) изкова втора победа в Ла Лига след ново 1:0 - този път при гостуването си на съседите „Леганес“. Витоло реализира единствения гол в 71-ата мин.", "date": "2019.08.26", "title": "Гризман блесна в голово шоу на „Камп ноу“ (ОБЗОР)"}
{"url": "https://www.monitor.bg:443/bg/a/view/razkriha-zagadka-na-neutrino-173842", "text": "Астрономи от Лондонския университетски колеж успяха с голяма точност да измерят масата на неутрино - призрачната частица, която рядко взаимодейства с обикновената материя, съобщи Сайънс алърт. Тези частици са много леки - масата им е близка до нулата. Учените комбинирали данни, получени в рамките на експерименти с ускорители на частици, с резултатите от наблюдения на реликтово излъчване. Известно е, че съществуват три вида неутрино - електронно, мюонно и тау неутрино. Неутрино от единия вид може да се преобразува в другите два. Това се нарича неутринна осцилация. Наличието на подобен процес се обяснява с маса, различна от нулата. Предишни изследвания позволиха да се определи горната граница на общата маса на трите вида неутрино. За да направят по-прецизни измервания, специалистите взели под внимание данни от космически наблюдения, защото различната от нулата маса на неутрино може да повлияе върху резултатите от тези наблюдения. Учените установили, че максимално възможната маса на най-лекото неутрино е 0,086 електронволта. При това общата маса на трите вида неутрино вероятно не надхвърля 0,26 електронволта.", "date": "2019.08.26", "title": "Разкриха загадка на неутрино"}
{"url": "https://www.monitor.bg:443/bg/a/view/petko-dojnov-e-novijat-zamestnik-ministyr-na-vynshnite-raboti-173844", "text": "Петко Дойнов е новият заместник-министър на външните работи. По предложение на вицепремиера Екатерина Захариева министър-председателят Бойко Борисов назначи Петко Дойков за заместник-министър на външните работи, съобщиха от МВнР. Петко Дойков е дипломат от кариерата и има ранг „посланик“. В централното управление на МВнР е работил на различни позиции в териториалните дирекции, отговарящи за Близкия изток и Африка, както и в областта на политиката за сигурност и НАТО. Заемал е дипломатически постове в мисиите на Република България в НАТО и в Арабска република Египет. Между 2008 и 2012 г. е извънреден и пълномощен посланик на Република България в Тунизийската република, акредитиран и в Ислямска република Мавритания, а между 2014 и 2018 г. е посланик в Индия, акредитиран и за Непал, Бангладеш, Шри Ланка и Република Малдиви. Мандатът му в Тунис съвпада с Арабската пролет. Двете мисии му носят и радости в личния живот – първият му син е роден в Кайро, а вторият в Делхи.Петко Дойков участва в преговорите за освобождаването на медицинските ни сестри в Либия, както и в преговорите и присъединяването на България към НАТО. От 1 март 2019 г. е генерален директор по двустранните въпроси в МВнР. Владее английски, френски, арабски и руски език.", "date": "2019.08.26", "title": "Петко Дойнов е новият зам.-външен министър "}
{"url": "https://www.monitor.bg:443/bg/a/view/mladeji-ot-severozapada-tegljat-po-500-leva-za-more-173801", "text": "Младите българи у нас теглят бърз заем до 500 лв., за да си позволят почивка на морето. Сумата стига за почивка за максимум една седмица. Тегленето на такива суми е по-обичайно за по-бедните райони като Родопите и Северозападна България. „Обикновено тези, които теглят, са някакви единични случаи на млади хора, които са в началото на кариерата си и нямат високи доходи“, коментира тенденцията кредитният консултант Тихомир Тошев за „Монитор“. По негови думи обаче българските летовници рядко теглят пари за плажа, тъй като повечето разчитат на спестявания. Младежите импулсивно теглят суми от 200 до 500 лв., за да се присъединят към приятелите си, които са казали, че ще почиват по Черноморието. Изплащането става а забавянето далеч не е препоръчително. „Не е добра идея да се чака да дойде декември месец, защото така излиза 3-4 пъти по-скъпо и ще дадем много повече отгоре“, посъветва консултантът. Според него обаче българите са се научили да използват бързи пари и вече не допускат такива грешки. Ако пък все пак имаме нужда от по-голяма сума, то Тошев препоръча да се обърнем към банките, където оскъпяването е по-малко заради лихвите, които варират между 3.5-6.5%. Срокът за изплащане е различен, но повечето хора избират По-голямата част от нас теглят между 1000 и 2000 лв., смята личният финансов консултант Стойне Василев. Обикновено сумите се използват, ако не за почивка, то за ремонт, който е другият любим разход на българите. Бързи кредити също се теглят дори от улегнали 30-40-годишни със стабилна работа. Средната сума за тях е 1500 лв., като се изплащат до 1 година, докато банковите кредити може да отнемат 1-2 години. „Ако искате да отидете на почивка за седмица и ви трябват 1500 лв., то е хубаво да започнете да спестявате поне 5 месеца по-рано“, посъветва Василев. Той напомни, че не трябва да се чака последният момент за почивка, тъй като ако е резервирана през януари, то тя може да излезе с 30-40% по-евтина.", "date": "2019.08.26", "title": "Младежи от Северозапада теглят по 500 лева за море"}
{"url": "https://www.monitor.bg:443/bg/a/view/bylgarite-kupuvat-po-40-kg-zlato-na-mesec-173803", "text": "Купуването и търгуването с инвестиционно злато у нас нараства стабилно за последните четири години като само за месец българите купуват средно между 40-43 кг злато. Последна мода е български студенти да купуват кюлчета злато на абонамент, които да дадат като подарък. В бройката влизат тези, които работят през лятото почасово или са на пълно работно време. Сумата за 1 кг е почти 90 000 лв. „Въпреки че българите нямаме същата покупателна способност като тази на Швеция или други лидери в областта, у нас потреблението се увеличава от 2015 г. насам“, коментира Мартин Миланов от специализирана фирмва за търговия със злато пред Монитор“. По негови думи все повече хора започват да се интересуват от ценния метал, особено през последните 2 месеца на тази година. Причина е предлагането на българския пазар, при което можеш да получиш Идеята е всеки месец да се купува малко количество на цена, близо до пазарната, а на 13-ия месец абониралият се купувач може да получи още едно кюлче безплатно. „Такъв продукт почти няма по света, но има потенциал да се предлага и другаде, като съседна Румъния“, поясни Миланов. Обикновено хората, които купуват, са възрастни и улегнали, но абонаментът е по-популярен сред младите студенти. „Събраното злато не се прахосва по дискотеки и купони, защото хората са осъзнали нуждата да имат нещо по-сигурно в джоба си от валута“, коментира Миланов, който даде пример с колебанията в британския паунд, турската лира и китайския юан. „Златото винаги остава ценно и запазва своята стойност – младите осъзнават, че то е лесна и адекватна алтернатива“, коментира още той. и по време на септемврийските празници като 6 септември и 22 септември. Причина за това е, че някои искат да поставят ново начало, докато други търсят да подарят кюлче злато на роднините си. Освен това по-модерно е да се дават монети или дори абонаменти, защото след време могат да се използват за разлика от бижута, които може да изгубят сантименталната си стойност. Очакванията са до края на годината да има 4-6% ръст на сделките, макар и с волантивната обстановка това да не е сигурно. „Цената на златото може леко да се покачи заради несигурната Великобритания и търговската война между САЩ и Китай“, обясни Миланов. Според него всяка прогноза може да излезе невярна само след месец, но българите все пак ще купуват. „Българинът се сеща, че трябва да вземе злато, когато цената расте, защото вижда една лесна сметка в главата си“, допълни той, като посъветва да се купува сега, а да не се чака да стане скъпо. Златото поскъпна с 15.93% за периода юни-август тази година, сочат данни от котировките на международните пазари. В началото на юни той се е продавал на цена от близо 75 000 лв. за килограм, а в началото на юли е струвал близо 80 000 лв. През същия месец цената стабилно се покачва с 1-2000 лв. и така през август достига над 85 000 лв. За периода март-август ръстът е 13.89%, като най-голямо увеличение е имало през осмия месец. За една година увеличението в цената е 28.06% като най-голям ръст има в края на октомври 2018 г., в средата на февруари 2019 г, края на юни и средата на август.", "date": "2019.08.26", "title": "Българите купуват по 40 кг злато на месец"}
{"url": "https://www.monitor.bg:443/bg/a/view/100-000-dushi-po-malko-turisti-po-chernomorieto-prez-uni-173830", "text": "През юни спадът на туристите по Черноморието е близо 100 000 души. Това каза днес във Варна директорът на Института за анализи и оценки в туризма Румен Драганов. Той участва в 69-та научна конференция на Международната асоциация на научните експерти по туризъм, която се провежда в крайморския град. Драганов уточни, че спадат по Южното Черноморие е около 55 000 души, а по Северното - около 44 000 туристи. Той коментира, че е много важно да не се генерализира, когато се говори за спад, защото трябва да се отбележи, че има хотели, които са работили от началото на сезона с много добра заетост - над 80%, а през август са достигнали 100 и над 100% заетост.  Ние имаме прекрасни хотели, които работят много добре и се позиционират добре на външните пазари, но в същото време има и хотели, които са с ниско качество, смята експертът. За намалението на туристите той допълни, че синусоидата на туризма винаги показва, че след значителни нараствания следват спадове.  Драганов каза в отговор на въпрос, че България е туристическа дестинация четири сезона, защото те са ясно изразени. Той уточни, че през летния сезон страната посреща най-голям брой чуждестранни туристи, броят на българските също е най-висок, а лятото представлява малко над 50 процента от туризма. През есенния сезон обслужваме около 1.7 милиона чуждестранни посетители, зимният период е най-силен след летния, а най-слаб пролетният - с 1.1 милион чуждестранни посещения, каза още специалистът.", "date": "2019.08.26", "title": "100 000 души по-малко туристи по Черноморието през юни"}
{"url": "https://www.monitor.bg:443/bg/a/view/iztochvat-evropejski-pari-s-domati-173753", "text": "Новите „чертожници“  в земеделието източват европейски пари чрез полета с домати. Това съобщи шефът на ДФ „Земеделие“ пред „Телеграф“. От няколко дни експертите на Агрофонда са започнали проверки на място на площите, които са заявени за схемата по обвързано подпомагане. Фонд \"Земеделие\" погна чертожниците. От миналата седмица експерти на Агрофонда правят проверки на място по схемите за обвързано подпомагане. Те са установили, че новият хит измами са доматите на територията на цялата страна. Това каза за Телеграф шефът на ДФ Земеделие Васил Грудев. Той заяви, че вече има нови правила за получаване на субсидии по тази схема. Никой няма да получи пари, ако на полето не бъдат открити насаждения, дори и да представи фактури с продажби на домати. Скоро ще бъде въведена система със сателитни снимки, които ще показват кой лъже. Това, на което са се натъкнали, са опити за измама с домати на територията на цялата страна, каза Грудев. От тази година посещенията за проверки на зеленчуковите градини от ДФ „Земеделие“ са вдигнати с 20%, каза той. Решението е съвместно с Министерството на земеделието, храните и горите. Т.нар. чертожници са земеделци, които се интересуват основно от субсидиите по схемите за директно плащане и обвързана подкрепа, не толкова от самия земеделски бизнес. Те започнаха преди години с пасищата, след това с тиквите и орехите, сега новият хит очевидно са доматите, каза шефът на фонда.    В Агрофонда предстои да бъде въведена европейска система за наблюдение, чрез която със снимки от сателит ще може да се установи кой земеделец се опитва да източва средства, без да предлага реално продукция. Един от начините е чрез сателитни снимки, които ще документират през цялото време развитието и вегетацията на растенията, прибирането на реколтата и др. Това ще става чрез европейската система „Коперник“, обясни Васил Грудев.      Българските земеделци разчитат изцяло на европейските субсидии при производството на продукция си. Ако ги няма тези пари, те ще са на загуба. Това показва изследване на Института по аграрна икономика, обхванало периода 2007-2016 г. Очертава се тенденция на нарастване на субсидиите по линия на директните плащания, рентата и амортизациите. Нарастването на рентата се дължи на конкурентния пазар на аренда, която е стимулирана от Схемата за единно плащане на площ (СЕПП). Субсидиите, които получават стопанствата са предимно под формата на рента, която за 2015 г. е била 65% от общата субсидия. Средният нетен доход на стопанствата значително се е повишил от 2009 г. насам, като на база субсидии, земеделските стопанства са получили най-много пари през 2014 г. – 18 660 лв. За 2016 г. средствата са намалели и средната субсидия е на стойност 13 386 лв. Тенденцията показва обаче, че за периода 2013 – 2016 г. стопанствата са разчитали изцяло на субсидии. Повишава се и производителността на селските стопанства, като през 2013 г. е достигнато най-високото ниво - 19 012 лв./ГРЕ . Показателите се понижават през 2016 г., достигайки сума 14 856 лв./ГРЕ. Средната доходност в селските стопанства се определя на база постигнатия среден нетен доход, на база на който стопанствата у нас са реализирали най-висок доход през 2013 г., от 8269 лв/ГРЕ, а през 2016 г. този доход е спадна до 6084 лв/ГРЕ. Данните на изследването показват, че през годините за селските стопанства от най-голямо значение са били субсидиите, които получават, а без тях голяма част от стопанствата няма да успеят да реализират желаната производителност", "date": "2019.08.26", "title": "Източват европейски пари с домати"}
{"url": "https://www.monitor.bg:443/bg/a/view/visoka-skorost-ubi-45-godishen-shofior-173829", "text": "Заради несъобразена скорост 45-годишен шофьор от септемврийското село Карабунар е загинал на място в тежката катастрофа в събота, за която съобщихме. Пътният инцидент е станал в събота около 17.45ч. на шосето между селата Карабунар и Калугерово. 45-годишният Б.К. от село Карабунар шофирал „Мерцедес“-а си с несъобразена скорост. Така загубил контрол над автомобила, той навлязъл в лентата за насрещно движение и се блъснал челно в „Опел“. В резултат на тежкия удар Б.К. е починал на място. Водачът на „Опел“ –а  Р.И.-19 г. от село Боримечково и возещият се до него О.М.- 45г. от същото село са с различни травми и наранявания. Те са настанени в МБАЛ-Пазарджик и УМБАЛ „Свети Георги“- Пловдив.", "date": "2019.08.26", "title": "Висока скорост уби 45-годишен шофьор"}
{"url": "https://www.monitor.bg:443/bg/a/view/pijan-bez-knijka-katastrofira-kradci-mu-obraha-kolata-173832", "text": "Неправоспособен пиян шофьор катастрофира с Мерцедеса си край Тервел, после пък крадци обраха колата му. Съобщението за кражбата е подадено от 48-годишния собственик, от Варна, на 24 август, около 02:45 часа. Той се жалвал, че Мерцедесът му е обран, като липсват аудио плеър, смартфон и документи. Автомобилът бил оставен заключен на пътя между тервелските села Проф. Златарски и Честименско. При посещение на място полицаите установили, че 48-годишният мъж е управлявал Мерцедеса без книжка, а при извършената проверка за употреба на алкохол с техническо средство, цифровата индикация отчела наличието на 2,97 промила в издишания от водача въздух. Изяснила се и причината за катастрофата. Шофьорът е изгубил съзнание и се е блъснал с автомобила. Няма пострадали, нанесени са материални щети. 48-годишният е задържан за 24 часа. По случая е образувано бързо полицейско производство.", "date": "2019.08.26", "title": "Пиян без книжка катастрофира, крадци му обраха колата"}
{"url": "https://www.monitor.bg:443/bg/a/view/chaduik-bouzman-otnovo-shte-e-chernata-pantera-prez-2022-g-173827", "text": "Актьорът Чадуик Боузман ще се превъплъти отново в образа, изстрелял го до звездния небосвод на Холивуд – Черната пантера, на 6 май 2022 г. Това стана ясно на конвенцията D23, където пред феновете се изправи режисьорът Райън Куглър, който ще застане начело и на продължението на киноразказа за супергероя от Уаканда. На събитието той обясни, че му е необходимо повече време за „Черната пантера 2“ с цел изпипване на най-малките детайли. Припомняме, че първият филм с постигна голям успех сред киномани и критици. От световния боксофис той спечели 1,3 милиарда долара. Позитиви лентата грабна и заради чернокожия актьорски състав. През февруари„Черната пантера“ влезе и в историята на наградите „Оскар“. Заглавието на „Марвел“ си тръгна от церемонията с три статуетки под ръка, а наградените за продукционен дизайн и костюми - Хана Бийчлър и Рут Е. Картър станаха първите чернокожи творци, спечелили заветния приз в категориите си.", "date": "2019.08.26", "title": "Чадуик Боузман отново ще е „Черната пантера“ през 2022 г."}
{"url": "https://www.monitor.bg:443/bg/a/view/di-kaprio-dari-5-mln-za-borba-s-pojarite-v-amazonija-173828", "text": "Холивудският ас Леонардо ди Каприо дарява 5 милиона долара във фонда на учредената от него организация Earth Alliance с цел борба с пожарите в Амазония. Сумата ще бъде разделена между индиански племена и пет местни организации, които работят в полза запазването на биоразнообразието в тези ширини. Зад фонда стоят още съпругата на Стив Джобс и бизнесмена Брайън Шет. Това е поредното дарение на Ди Каприо, свързано с екологията. Само миналата година актьорът е дал 100 млн. долара за борбата с климатичните изменения. През 2017 г. пък е разделил 20 милиона между 100 организации, чиято дейност е свързана именно с екологичата устойчивост.", "date": "2019.08.26", "title": "Ди Каприо дари $5 млн. за борба с пожарите в Амазония"}
{"url": "https://www.monitor.bg:443/bg/a/view/depardijo-vliza-v-obraza-na-brejnev-173833", "text": "Френската кино звезда с руско гражданство Жерар Депардийо ще се превъплъти в ролята на съветския висш партиен деец Леонид Брежнев. Актьорът ще влезе в образа на колоритната политическа фигура от миналия век във филма „Пражка пролет“ на хърватския режисьор Лордан Зафранович. Новината оповести продуцентът на лентата Андрей Антонио Лека в ефира на радио Frekvencе 1. Филмът ще бъде посветен на лидера на обществено-политическите реформи през 1968 г. в бивша Чехословакия Александър Дубчек. Бюджетът на лентата възлиза на повече от 11 млн. долара, като премиерата на „Пражка пролет“ е запланирана за 2022 г. По-рано бе съобщено, че Депардийо ще изиграе руския класик Лев Толстой. Междувременно стана ясно, че известната през 80-те години на миналия век певица Си Си Кеч е посетила руската република Алтай в качеството си на поканена звезда на частно парти. Организатор на празника бил депутата от местния регионален парламент Владимир Попов. Изпълнението на певицата се превърнато в изненада за съпругата на народния избраник, която чествала своя 55-годишен юбилей. Пищното тържество се провело в шатрата „Монблан“ в ски комплекса „Авалман“ в Барнаул.", "date": "2019.08.26", "title": "Депардийо влиза в образа на Брежнев "}
{"url": "https://www.monitor.bg:443/bg/a/view/pojarnikar-i-grycki-model-se-borjat-za-200-000lv-v-igri-na-voljata-173835", "text": "От луксозна вила в Лозенец до безлюден плаж около Резово – локациите на новото риалити шоу „Игри на волята“ заемат 36 километра от родното Черноморие. Четири са основните терени, в които ще се влюбват ежедневно зрителите от 6 септември, когато предаването ще стартира в ефира на NOVA. Това са ВИП вилата, във водите на чийто басейн ще се къпят победителите от териториалните битки всяка седмица. Вторият отбор ще бъде настанен в рибарска барака в местността Ахтос до Ахтопол, а най-зле представилите се играчи ще бъдат изоставени на безлюден плаж около Резово. Четвъртата локация пък ще вдига нивото на адреналин в кръвта ни като терен за провеждането на всички битки. Арената е на Попския плаж до Царево, а за изграждането на всички необходими препятствия само към момента са Общо подготовката за всяка една битка е отнела над 100 часа. За безопасността както на участниците, така и на екипа на шоуто се грижи каскадьорът на терен Захари Грозданов–Захо, участвал в различни продукции като „Игри на Тронове”, „Z-та световна война”, „Хелбой”, „Инферно”, „Възвишение” и др. В четири вида битки ще следим изявите на 24-мата участници. Най-важна е тази за територия, издават от екипа. Именно чрез нея ще става ясно кой отбор на коя от гореописаните локации ще живее през следващата седмица. Следват борбите между капитаните. Тяхната цел е да завоюват привилегии за съотборниците си - от храна за отбора, който бедства на безлюдния плаж, до плаване с луксозна яхта за онези, извоювали си настаняване в луксозна къща. Има битки и за номинации, след които отпадналият отбор следва да излъчи номиниран и така се стига до последната битка – за оцеляване. за „Игрите на волята“. Пожарникар, спасител, машинен инженер и модел, който въпреки че е родом от гръцкия град Кавала, се самоопределя като „българския Тарзан“ са само част от пъстрата палитра участници, които ще се впуснат в яростната борба за 200 хиляди лева в „Игри на волята“. Общо 24-има ентусиасти напускат комфорта на дома, за да се впуснат в телевизионното приключение. „Игри на волята: България“ ще се излъчва всеки понеделник от 20 ч., а в останалите делнични дни епизодите ще стартират с час по-късно.", "date": "2019.08.26", "title": "„Игри на волята“ се простира на 36 км. по родното Черноморие (ОБНОВЕНА)"}
{"url": "https://www.monitor.bg:443/bg/a/view/lihvite-po-ipotekite-padnaha-pod-3-173800", "text": "Лихвите по кредитите достигнаха рекордно ниски нива. В момента промоционалните лихви по ипотечните кредити вървят 2.7-3.1%, а стандартните се движат между 2.95-3.5%. При потребителските кредити също има намаление от началото на годината, като сега те се движат между 4.75-6.5%, коментираха кредитни консултанти пред „Монитор“. По-ранните прогнози на Българска народна банка (БНБ), че ще има ръст в цените на кредитите в средата на тази година, не се сбъднаха. Не само че това не се случи, но и част от банките у нас допълнително смъкнаха цената на кредита. Въпреки това „Всеки човек трябва добре да прецени възможностите си и да не ги надскача, защото един кредит може да донесе ползи, но може и да доведе до сериозни проблеми“, коментира експертът Тихомир Тошев. Така човек може да изтегли по-голяма сума, отколкото е способен да обслужи. Данните на БНБ сочат, че за първите 6 месеца на 2019 г. има ръст във всички сегменти на кредитирането в сравнение със същия период на миналата година. Само за второто тримесечие потребителските кредити у нас са с 13.3% нагоре и се равняват на 11.95 млрд. лв. Жилищните кредити възлизат на 11.62 млрд. лв. в края на юни. 3 месеца по-рано те са били 11.26 млрд. лв., а година преди това – 10.23 млрд. лв. Подобреният кредитен сектор показва, че не само домакинствата, но и бизнесът взимат назаем повече заради добрите условия и ниските лихви. „Въпреки това всички трябва да са внимателни при задлъжняването, защото един кредит се тегли за няколко дни до един месец, но се обслужва от няколко години до 30 години“, завърши Тошев. Той посъветва добре да се запознаваме с условията по кредита, какви месечни разходи ще трябва да обслужваме и дали ще можем да ги поемем за дълъг период от време. което е и над средните 100-105 хил. лв. за страната. Основната причина е, че имотите в София са по-скъпи. При потребителските кредити средният размер е 15 хил. лв., като в по-малките градове на страната той се движи между 5-6 хил. лв. Софиянци отново надвишават средният размер като взимат назаем малко над 20 хил. лв. Запазва се тенденцията да търсим пари от банките за ремонти и подобрения в дома, както и ново обзавеждане. Лошите кредити за последните 3 години намаляват и са под 2%. Българинът до голяма степен си дава добра сметка какви кредити да тегли и дали може да ги обслужва. Но не трябва да забравяме кризата от 2009-2014 г., когато лошите кредити надхвърлиха 20% и много хора направиха грешните стъпки, предупреждават още консултантите. Тези 2% са нормални за пазара и положението е същото както в Европа, така и в САЩ. Освен погрешна преценка, понякога може да изникнат неблагоприятни случки, които да задължат хората да обслужат кредитите си. По време на кризата лошо повлия ръстът на безработицата, по-ниските доходи и големите суми, невъзможни за покриване. като 4% от всички жилищни кредити са в евро, а 96% са в български лева. „Левът е предпочитаната валута, защото повечето банки предлагат малко по-добра лихва, когато кредитът е в левове, и малко по-висока в евро“, поясни Тошев. Средните размери на кредитите в евро са същите, както тези в левове, но лихвата е между 0.1-0.3% по-висока в част от финансовите институции. Годишният процент на разходите (ГПР) няма голяма разлика, особено при кредити за имоти. Той се движи между 0.1-0.3% над лихвата, защото банките бяха законово ограничени да поставят много нови допълнителни такси и разходи към ипотечните кредити. В момента, като теглим ипотечен кредит, имаме минимална лихва и разходи в началото. Задължителната застраховка на живот вече не прави голяма разлика в лихвата и ГПР-то, както беше преди 3-4 години. И в момента, ако лихвата е 2.8% към даден кредит, то процентът на разходите ще е към 2.86-2.87%. Така че ГПР-то винаги се движи с 0.2-0.4% над лихвата по кредита. Скорошен доклад на БНБ обаче прогнозира, че ниските лихви ще се запазят до края на годината, а през 2020 г. те може да нараснат. „Аз лично, наблюдавайки пазара, не очаквам следващата година да има ръст на лихвите, както и през тази година не се случи такъв“, коментира Тошев. Според него лихвите няма да паднат, а вместо това ще задържат сегашните си нива и през следващата година. Когато избираме ипотечен кредит, трябва да следим освен лихвата, ГПР-то, но и всички други разходи, които не влизат в тази сума. Важен елемент е животозастраховането. „За последните 15 години виждаме, че застраховка „Живот“ към ипотечния кредит е нещо изключително полезно и може да спаси семейството от сериозна финансова задлъжнялост“, коментира кредитният консултант Тихомир Тошев. Затова и тази част от заема също трябва да се вземе предвид в разходите заедно с финансовите възможности на домакинството и доколко то може за дълъг период от време да обслужва задължението си.", "date": "2019.08.26", "title": "Лихвите по ипотеките паднаха под 3%"}
{"url": "https://www.monitor.bg:443/bg/a/view/bivshijat-sydeben-kadrovik-jasen-todorov-malka-grupa-ot-hora-ot-godini-uprajnjavat-ulichen-diktat-173811", "text": "Надявам се, че новият главен прокурор ще върне усещането за справедливост в обществото, казва той в интервю за \"Монитор\" - Провеждащата се в момента процедура за избор на главен прокурор на Република България е първата такава след промените в конституцията от края на 2015 г. и последвалите ги изменения в Закона за съдебната власт от следващата година. Тези промени стесниха кръга от субекти, които имат право да номинират кандидати за главен прокурор. На практика те вече са само два - прокурорската колегия на ВСС и министърът на правосъдието. Напълно нормално е прокурорската колегия, която има това правомощие, но същевременно и огромно задължение, да проведе съответните консултации, да проучи настроенията в прокурорската и следователската гилдия и да излезе с номинация, която да отговаря на очакванията на съответната магистратска общност. Последващата професионална подкрепа за издигнатата кандидатура от една страна показва одобрение за начина, по който е подходила прокурорската колегия, а от друга, според мен, е ответна реакция на опита за недопустима намеса в тази процедура от страна на определени политически и икономически кръгове. Надявам се ако настоящият кандидат бъде избран за главен прокурор, той да оправдае доверието и очакванията на колегите си, а също така да успее да върне на българските граждани усещането за справедливост, чийто дефицит в последните тридесет години е осезаем. Как ще коментирате масовата атака на някои медии срещу номинацията на прокурорската колегия на ВСС ? За мен атаката е очаквана и тя щеше да е същата, независимо дали кандидатът се казваше Мария Шишкова, Румен Попов, Румяна Арнаудова или някой друг, непосочен от този кръг медии като „правилния кандидат“. Това е традиционен техен подход, който не изненадва хората, запознати с тези похвати. Разчита се на агресивност и бруталност, които да внушат на непредубедените странични наблюдатели тезата колко лош и неприемлив е този кандидат. Не се зачитат никакви лични пространства и не се спазват никакви етични правила. Не е важно дали кандидатът е добър и доказан професионалист, какви са постиженията в работата му и какво е мнението на колегите му. Той е лош, защото не е посочен и припознат от нас и точка. От тук нататък той ще е „олицетворение на злото“, „пазител на статуквото“, „незачитащ разделението на властите“, „милиционер от Симеоново“ и т. н. Мнението на посланика на Обединеното Кралство в този случай няма да получи трибуна в тези медии, защото не кореспондира с тезата им. Но ако някой друг дипломат изрази дори минимални резерви към тази кандидатура, това ще се мултиплицира и ще се тиражира в присъдружните сайтове от сутрин до вечер. - Тези протести са ни до болка познати от години. Една малка група хора, много от които без един работен ден за българската държава, се опитват да упражняват уличен диктат в пълен разрез с принципите на демокрацията. Аз не чух нито един разумен аргумент от тяхна страна против номинацията на кандидата за главен прокурор. Повтарят се добре заучените клишета, че „демокрацията е в опасност“ и ще настъпи „диктатура на прокуратурата“. Но според мен зад тези клишета прозира неистов страх от това, че може би настъпва времето за търсене на отговорност от тези лица, които по време на прехода и преобразуването на държавната собственост в частна се превърнаха в мултимилионери и олигарси на гърба на българския народ.  - За мен това е шизофренно поведение: от една страна твърдиш, че си за правова държава и върховенство на закона, а от друга най - грубо погазваш същия този закон и се опитваш да упражняваш груб политически натиск върху независимата съдебна власт. Надявам се членовете на ВСС да не се поддадат на този неправомерен външен натиск и да вземат своето решение за избор на бъдещия главен прокурор съобразно изискванията на закона и вътрешното си убеждение, след като преценят професионалните и нравствени качества на кандидата, заложеното в концепцията му и отговорите на въпросите, които ще му бъдат зададени при изслушването, предвидено за 24 октомври 2019 г. - С измененията в конституцията и ЗСВ се направиха достатъчно необмислени промени, чиито горчиви плодове берем в момента, и всякакви нови изменения само ще влошат положението. Според мен конституционният законодател през 1991 г. е приел едно много мъдро, но същевременно напредничаво и модерно в сравнение с другите европейски държави решение, а именно: „тримата големи“ (главният прокурор и председателите на Върховния касационен и на Върховния административен съд) в съдебната власт да се избират от нарочен административен орган (Висшия съдебен съвет), който е конституиран по строги правила и балансира интересите на магистратите и на гражданското общество. Това е така, защото изборните членове на ВСС, които са 22 на брой, се избират по равно (по 11) съответно от магистратите (съдии, прокурори и следователи) и от парламента. На практика чрез парламентарната квота българските граждани имат (макар косвено и опосредено) представителство и участие във ВСС. Така че законният и демократичен начин граждански организации да имат възможност да издигат кандидатури за постовете на „тримата големи“ е първо да участват в парламентарни избори и ако спечелят доверието на достатъчен брой избиратели, да влязат в Народното събрание, откъдето биха могли да вкарат свои представители във ВСС и респективно да имат възможността да номинират свои кандидати. Всичко останало е опит за диктатура на малцинството по отношение на мнозинството. То е сравнимо например с евентуална претенция НПО или извънпарламентарна политическа сила да предлага кандидат за министър- председател и състав на правителство. - През 2015 г. аз бях противник на повечето от предложените изменения в конституцията, респективно и на част от последвалите ги изменения в ЗСВ. Ще ви посоча като пример само едно изменение, което според мен не доведе до никакъв положителен ефект: участието на действащи магистрати, които се откъсват от работата си, в комисиите по атестирането и конкурсите към съответните колегии във ВСС. Това доведе до прекалено увеличаване числеността на тези комисии, по - трудно администриране на работата им и допълнителна финансова тежест за бюджета на съдебната власт. Същевременно не се виждат някакви коренно подобрени резултати в работата на тези комисии. Мога да ви дам още примери, но дебатът за необходимите изменения в ЗСВ е отделна тема и изисква много време. - Сега действащият наказателен кодекс е приет в годината, през която аз съм се родил, т. е. преди повече от половин век. Дали той отговаря на съвременните обществени отношения и дали е в състояние да ги регулира от наказателно-правна гледна точка мисля, че можете да си отговорите и сами. Това особено важи за икономическите престъпления, чиято регламентация в НК е правена при условията на монопол на държавната собственост и при единно народно стопанство. Безспорно има нужда от съвременна наказателно-правна уредба, но тя не бива да се прави на парче, а след широка обществена и професионална дискусия, в която да се чуе и отчете мнението както на научната общност, така и на практикуващите пеналисти. В противен случай рискът, минусите от една прибързана реформа да са повече от плюсовете е много голям. - С оглед на това, че по случая се води досъдебно производство, не бих искал да коментирам детайли и версии. Но все пак посегателството върху данните на пет милиона български граждани е факт. И както НАП трябва да понесе административно - наказателна отговорност за недобрата защита на тези данни, така и извършителите и подбудителите на това престъпление трябва да усетят цялата строгост на закона. Защото колкото и да се опитват някои кръгове и медии, да омаловажат общественоопасния характер на това деяние и да оправдават извършителите му, факт е, че престъпление е осъществено. И то е извършено не от служители на НАП, а от тези, които неправомерно са проникнали в информационната система на агенцията и са източили данни от там. - Развитието на съвременните технологии дава пред хората безброй възможности. За съжаление, както един атомен физик може да използва своите знания и умения за създаване на атомна бомба, а друг за атомна електрическа централа, така и един IT - специалист може да е много полезен и да работи в полза на обществото, а друг да използва уменията си за незаконно проникване в информационни масиви и за всяване на смут и паника в обществото. Пресен пример са бомбените заплахи от изминалата седмица, за които се установи, че са изпращани в България по мейл от сървър, базиран в Швейцария, с лихтенщайски домейн, а фирмата, която го плаща е регистрирана на Сейшелските острови. Противодействието на тези заплахи е много трудно и изисква много висока квалификация на служителите, които се занимават с това. Тук държавата трябва да мисли в перспектива и да намери начини, чрез които да стимулира и привлича на работа висококвалифицирани специалисти в областта на IT - технологиите. Роден на 27.12.1968 г. в гр. София; Завършил 35-а руска езикова гимназия в гр. София през 1986 г.; Завършил ВИПОНД - МВР през 1993 г. с магистърски специалности „Право“ и „Охрана на обществения ред и борба срещу престъпността“; Завършил СУ „Св. Климент Охридски“ през 2017 г. с магистърска специалност „Спортна журналистика“; От 1993 г. до 2007 г. - следовател в Столичната следствена служба; От 2008 г. до 2012 г. - инспектор в Инспектората към ВСС; От 2012 г. до 2017 г. - член на ВСС и председател на Етичната комисия; От 2018 г. до момента - следовател в Националната следствена служба; Женен, с три деца.", "date": "2019.08.26", "title": "Бившият съдебен кадровик Ясен Тодоров: Малка група от хора от години  упражняват уличен диктат "}
{"url": "https://www.monitor.bg:443/bg/a/view/jarko-kovachevich-s-a-r-s-v-jivota-ima-dostatychno-loshi-neshta-za-da-gi-slagame-vyv-fokusa-na-pesnite-ni-173689", "text": "Освен че са една от най-лудите сръбски банди, които смесват – алтърнатив, хип-хоп, реге, блус, джаз, етно и каквото се сетиш, S.A.R.S. Смело могат да твърдят, че държат първенството в сърцата на българските меломани. От 2013-та насам, всяка година групата пълни по един летен концерт. Безотказно! И през 2019-та се завръщат, но още по-амбициозно, на двойно по-голямо място от обичайното – на стадион „Юнак“ в София, с капацитет 5000 души, а преди тях на сцената ще излязат „Джанго Зе“, които се превърнаха в бутикова банда с по 1-2 концерта на година. Седмица преди да забият чисто новия си, седми, албум „Glava“, гласът на S.A.R.S. Жарко Ковчевич сподели литър лимонада в центъра на София с „Монитор“ и разказа повече за предстоящото шоу, новата тава, любовта и лудата българска публика. - Много се радваме че сменяме мястото. В последните години свирим все в „Маймунарника“, който е страхотен клуб, но искаме да пробваме нещо ново този път и да се качим на по-високо технологично ниво с по-голяма сцена, повече осветление... Пък и имаме нов албум, ще изсвирим няколко парчета от него. - Всеки албум е различен, всеки описва емоциите в определения момент, в който се пишат песните. Темите са свързани пряко с това, което ни вълнува по време на процеса на създаване. Всеки албум е сам по себе си история. В „Глава“ поглеждаме от малко по-различен ъгъл социалната тема. Опитваме се да я поставим в различна перспектива. Малко като мотиватори сме. Искаме да вплетем послание към хората да се борят за себе си. Никой няма да го направи вместо тях. Да се борят срещу всичко лошо, което се случва и срещу прогнилата система, и да правят малки неща, които да променят тази система. Да крещят, да действат. Социалните медии са само място, където можеш да пишеш – думи в монитора. Не са полезни – трябва да се действа.  - Бяхме много емоционални, докато го писахме. Възвеличихме любовта (смее се). За песента „Вярвай ми“ текста написахме с моя брат и всъщност е моята история. Аз съм влюбен, но е трудно да направиш позитивна песен за любов. От няколко години се опитвам да напиша песен за моята любов към момичето ми и за нейната към мен, но без да бъде лековата. Много съм критичен към себе си и работата си, затова ми беше трудно. Останалите песни също са историите на другите от бандата, а в текстовете основен пръст има брат ми. Наистина в този албум имаме доста песни за любов. Искахме да направим повече такива, да има повече позитивни парчета. Хората сме заобиколени от достатъчно негативни неща, за да ги слагаме и ние във фокуса.  - Имам огромни очаквания за този концерт. Всеки път като свирим при вас буквално е „лудо“ изживяване. Никога не ни се е случвало на друго място (може би само няколко пъти за всички тези години в Белград и Загреб) такова нещо. От самото начало на концерта, между песните, по време на песните, през цялото време струи енергия, хората подскачат, пеят, вдигат наздравици. За първи път като дойдохме през 2013-та беше като шок. Тези концерти ще помни за цял живот, особено един в „Маймунарника“, по време на който от средата назад се изля страшен дъжд и вместо да развали настроението, като че ли накара хората още повече да полудеят.   - Да, особено последният път, въпреки разстоянието между сцената и публиката, успях да забележа поне 5 човека, които виждам винаги. Виж, много ярко ми се запечатват историите с наши почитатели, които идват и ни казват как нашите песни са им помогнали в труден момент, как са успели да преминат през препятствия и депресия.  - Тя е любима навсякъде и на всички. Но в България наистина е много обичана. Преди дни ме шокирахте за пореден път. Влязох в анализите на Youtube, за да проверя какво от нашето творчество се слуша най-много у вас. Според статистиката повечето гледания през последните 365 дни на „Perspektiva“ са били от България – около 600 000 гледани. На второ място беше Сърбия – около 300 000, почти наполовина. Знам че е хващаща песен, но никога не съм мислил че толкова хора в България я харесват. Тематиката й е валидна за всички, не само а вас, но и за нас, за целите Балкани. Да, вие сте в ЕС, ние не сме, вие имате тези политици, ние други, но животът, трудностите и радостите на хората са едни и същи. Това е обяснението и за успеха ни на Балканите. - Да, защото идват предимно наши хора на участията ни там (смее се) Има и много хора, които са доведени от приятели или са попаднали случайно на наш концерт, идват после и ни казват: „Ние не ви разбираме езика, но си прекарахме страхотно, дори се опитахме да преведем текстовете ви с Google Translate”. Вива, интернет, че така свързва хората! - Има много голяма езикова бариера. За да успееш трябва да правиш песни на английски както Dubioza Kolektiv и се радват на значителен успех. Ние не искаме така. Не че не са ни съветвали да го направим, но не се чувстваме комфортно, не можем да се изразим напълно на друг език. Пробвахме на испански с две песни – Lutka и Ti, ti, ti. Консултирахме се с наш приятел - професор по испански в Сърбия, защото искахме да направим нещо за почитателите ни във Валенсия, където щяхме да свирим за пръв път. Реакцията беше страхотна, но така и не влязохме в студио да ги запишем. Да. В интерес на истината преди няколко месеца си говорихме да направим подобен проект, защото имаме много фенове тук. Но не сме търсили подходящата банда, нямаме самочувствие, че имаме достатъчно добър поглед върху сцената ви. Трябва да се постараем в тази посока и нищо не се знае. - Ние сме необикновени (смее се). Знаеш ли защо? Защото никога не сме вървели по пътя на обикновена рок банда. Току-що се бяхме събрали и изведнъж станахме популярни. Това се случи в самото начало, с първата песен Budav Lebac. Повечето банди работят здраво много години и може би едва тогава успяват да изкарат хит като нашия. А ние имахме такъв късмет да ни се случи преди дори да знаем какво е да направиш концерт. Във всички останали аспекти сме като останалите, които не правят фолк музика. Във фолка има бизнес и много пари. Много рядко обаче групи в други жанрове успяват да се издържат от музиката си. Аз също работих като застрахователен агент, но нямах никакви амбиции и изобщо не ми харесваше. Затова и напуснах. В началото ми беше трудно, беше 2010-а. Трябваше да се пренастроя как да си правя бюджета, защото не можеш да разчиташ на една и съща заплата всеки месец. През лятото има много работа, през зимата – съвсем малко, и трябва да преразпределяш приходите си. В момента обаче бих казал, че печелим достатъчно, за да живеем добър живот – голяма рядкост за музиканти в Сърбия.", "date": "2019.08.26", "title": "Жарко Ковачевич (S.A.R.S.):  В живота има достатъчно лоши неща,  за да ги слагаме във фокуса на песните ни"}
{"url": "https://www.monitor.bg:443/bg/a/view/ludogorec-ostana-bez-trenior-tandem-pomoshtnici-shte-vodi-tima-v-slovenija-173824", "text": "Собствениците на „Лудогорец“ Кирил и Георги Домусчиеви уволниха треньора Стойчо Стоев. Това стана буквално минути, след като отборът завърши 0:0 срещу „Славия“ на \"Лудогорец Арена\". \"Орлите\" играха цяло полувреме с човек повече заради несъществуващ червен картон на вратаря на „белите“ Антонис Стериакис, а накрая чисто попадение на Вандерсон не беше зачетено. Слабото представяне на тима, който през седмицата завърши 0:0 на своя стадион и срещу „Марибор“, се оказаха фатални на Стоев. Така отборът ще бъде воден от Станислав Генчев и Здравко Здравков на реванша в Словения за влизане в групите на Лига Европа. Новината беше съобщена от изпълнителния директор Ангел Петричев веднага след мача със „Славия“.", "date": "2019.08.26", "title": "„Лудогорец“ остана без треньор, тандем помощници ще води тима в Словения"}
{"url": "https://www.monitor.bg:443/bg/a/view/pochivka-i-prez-septemvri-chakat-ni-dva-dylgi-uikenda-173826", "text": "Лятото постепенно отминава, но и през следващия месец ще имаме възможност за активна почивка. С измененията в Кодекса на труда отдавна отпадна практиката за разместване и сливане на почивни дни във връзка с официалните празници, за да се получат дълги уикенди. Според настоящата схема на официалните празници не се работи, а ако някой от тях се пада в събота или неделя, за почивен се обявява и следващия го понеделник, пише \"Дарик\". Без допълнителни почивни ще е празничният и почивен 6 септември – Денят на Съединението, който се пада в петък. Но за сметка на това той води след себе си цял уикенд. Така първите почивни дни през септември стават три – петък, събота и неделя (6, 7 и 8 септември).   Един допълнителен ден почивка, обаче, ще получим за Деня на Независимостта на България – 22 септември. Празничният ден се пада в неделя, затова се отпуска почивка и в следващия го понеделник. По този начин се очертава още една чудесна тройка от почивни дни – събота, неделя и понеделник (21, 22 и 23 септември).", "date": "2019.08.26", "title": "Почивка и през септември, чакат ни два дълги уикенда"}
{"url": "https://www.monitor.bg:443/bg/a/view/strahotna-ivet-pokri-olimpijski-normativ-i-na-100-m-video-173825", "text": "Най-добрата ни атлетка в последното десетилетие Ивет Лалова-Колио спечели втората си олимпийска квота за Токио 2020. По време на турнира в Мадрид тя покри норматива и на 100 м, а още в началото на сезона си извоюва правото да стартира на 200 м на най-големия спортен форум догодина. Ивет, която на 18 май навърши 35 г., направи две страхотни бягания в рамките на час в испанската столица. Още на полуфинала българската постигна 11,17 сек. и взе квота за световното в Доха след месец, за което нормативът бе 11,24 сек. Във финалното бягане Ивет бе още по-бърза и спря хронометрите на 11,08 сек., покривайки нормата и за Токио (11,15 сек.). Освен това тя надделя над световната шампионка в късия спринт от Лондон 2017 Тори Боуи (САЩ), която остана трета с 11,09 сек. Победата грабна южноафриканката Катарина Хорн, която финишира за 11,01 сек. Постижението на Лалова е лично за сезона и е под №4 в европейската ранглиста, оглавявана от Дина-Ейшър Смит (Вбр) с 10,91 сек. Това е и най-силното й бягане в късия спринт от 2013 г., когато имаше 11,04 сек. През 2015 г. пък Ивет за последно слиза под 11,10 сек. Само преди дни в Бурса (Тур) тя записа 11,05 сек., но с по-силен от допустимия попътен вятър. Още през май, в първото си състезание от летния сезон, Ивет покри олимпийски норматив и на 200 м. Тогава тя спечели бягането в Осака с рекорд на турнира от 22,55 сек., с което постигна и на най-силния си старт на сезона в цялата си кариера. Още тогава Ивет заяви: „Моята цел не е просто да отида в Токио, а да направя едно добро представяне”. За нея това ще е петата й олимпиада след дебютната и най-успешна в Атина през 2004 г., където записа 4-о място на 100 м и 5-о на 200 м. Освен Лалова само сребърната ни медалистка в скока на височина от Рио 2016 Мирела Демирева има квота за Токио, но нормативи могат да се покриват чак до 29 юни 2020 г. За световното първенство в Доха, което започва на 28 септември, към Лалова и Демирева се присъединяват още Радослава Мавродиева (гюле), Габриела Петрова (троен скок) и Тихомир Иванов (скок височина). Всички наши звезди ще могат да се видят на живо по време на Балканиадата по атлетика, която ще се проведе на 2 и 3 септември в Правец.", "date": "2019.08.26", "title": "Страхотна Ивет покри олимпийски норматив и на 100 м (ВИДЕО, ОБНОВЕНА)"}
{"url": "https://www.monitor.bg:443/bg/a/view/megadeth-idvat-v-sofija-prez-2020-g-173695", "text": "След критичните, лоши новини преди три месеца, в които стана ясно, че гласът на култовата метъл банда Megadeth Дейв Мъстейн страда от рак на гърлото, бандата съобщи обнадеждаващи вести за връщането им на сцена. Направи го през официалния си сайт, в който обяви, че тръгва на съвместно европейско турне с колегите си от Five Finger Death Punch и Bad Wolves през 2020 г. Обиколката ще се казва Megadethpunch, а плакатът води към извода, че FFDP ще са хедлайнери (изписани най-отгоре, с най-големи букви и лого). За момента са обявени официално само две дати – Финландия и Швеция, като всички останали на плаката са „замазани“ с червена боя. Последната от обиколката обаче ясно личи, че е София, България, първи забелязаха WeRock. Официално датите и местата, където ще свирят ще бъдат обявени на 9 септември. Припомняме, че в средата на юни Мъстейн, обяви, че е болен от рак на гърлото, на своята Фейсбук страница. Екс-китаристът на Metallica и основател на Megadeth посочи, че вече е започнал лечението си и според лекарите шансът за пълно възстановяване е 90%. Заради болестта му бяха отменени всички концерти на бандата за 2019-та с изключение на едно голямо круизно участие в края на годината. Въпреки здравословните проблеми на Дейв, групата не преустанови записите си на новия албум и това заяви самият вокалист. \"Благодарен съм на целия ми отбор – семейството, лекарите, момчетата от групата и много други хора\", написа тогава Мъстейн. Явно лечението му върви добре и той не възнамерява да слиза от гребена на вълната с това амбициозно европейско турне.", "date": "2019.08.26", "title": "Megadeth идват в София през 2020 г."}
{"url": "https://www.monitor.bg:443/bg/a/view/celuvkite-na-g7-trymp-i-brijit-sreshtu-trudo-i-melanija-snimki-173823", "text": "Първата дама на САЩ Мелания Тръмп отговори на Доналд Тръмп за целувката му със съпругата на френския президент Брижит Макрон, съобщи BFM. Докато американският президент си разменяше целувки със съпругата на френския лидер Еманюел Макрон, Мелания Тръмп се обърна към канадския премиер Джъстин Трюдо, който беше изправен вдясно. Трюдо и първата дама на САЩ също си размениха взаимни целувки по бузата. След това Тръмп побърза да хване жена си за ръка.", "date": "2019.08.26", "title": "Целувките на Г7: Тръмп и Брижит срещу Трюдо и Мелания (СНИМКИ)"}
{"url": "https://www.monitor.bg:443/bg/a/view/sajt-tvyrdi-che-trymp-pital-dali-ne-mogat-da-se-unishtojat-uraganite-s-jadreno-oryjie-173822", "text": "Президентът Доналд Тръмп предложил да се хвърлят ядрени бомби срещу ураганите, преди да са се разразили над Съединените щати, твърди американският информационен сайт Аксиос, цитиран от Франс прес. Според Аксиос на съвещание, посветено на ураганите, президентът попитал дали е възможно да се хвърли атомна бомба в окото на урагана, за да се предотврати формирането му над водата. Сайтът не съобщава кога се е състояло заседанието. Предложението на Тръмп не е ново, уточнява сайтът. Първоначално то е било направено през 50-те години от учен, който работел за правителството при президента Дуайт Айзенхауер. Оттогава идеята се появява редовно отново въпреки единодушието на учените, че тя не е изпълнима. Американското Управление за океаните и атмосферата поддържа страница, посветена на този въпрос. \"При всеки ураганен сезон се предлага да се използва ядрено оръжие, за да се унищожат бурите\", посочва управлението. Ядрено оръжие не само няма да обезсили бурята, но ветровете бързо ще разнесат радиацията над съседните територии.  \"Излишно е да кажем, че това не е добра идея\", заявява управлението. Според Аксиос Тръмп бил попитал през 2017 г. дали правителството му трябва да бомбардира ураганите, за да не ги допусне над сушата, но тогава не споменал за ядрени бомби. Белият дом не коментира публикацията на Аксиос, посочва АФП.", "date": "2019.08.26", "title": "Сайт твърди, че Тръмп питал дали не могат да се унищожат ураганите с ядрено оръжие"}
{"url": "https://www.monitor.bg:443/bg/a/view/dvama-vodolazi-zaginaha-kraj-karpatos-173821", "text": "Властите потвърдиха, че двама чуждестранни граждани са открити мъртви в подводна пещера край остров Карпатос, в югоизточна Гърция, информира в. „Катимерини”. Двамата мъже, на възраст 65 и 30 години са се гмуркали на дълбочина 45 метра в пещерата Карапатос. Трети водолаз, който е влязъл в пещерата, се е върнал назад поради липса на въздух и е изплувал на повърхността. След инцидента той е уведомил властите за инцидента. Водолази от подводните екипи на гръцката охрана откриха телата вчера следобед и са в процес на идентификацията им, съобщиха от гръцката брегова охрана. Не са публикувани повече подробности за жертвите или за използваното от тях оборудване.", "date": "2019.08.26", "title": "Двама водолази загинаха край Карпатос"}
