{"url": "http://www.monitor.bg/a/view/76049-4%D0%B3%D0%BE%D0%B4%D0%B8%D1%88%D0%BD%D0%B8%D1%8F%D1%82-%D1%81%D0%B8%D0%BD-%D0%BD%D0%B0-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82%D0%BD%D0%B8%D1%8F-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%98%D0%B2%D0%B0%D0%B9%D0%BB%D0%BE-%D0%9C%D0%BE%D1%81%D0%BA%D0%BE%D0%B2%D1%81%D0%BA%D0%B8-%D0%B7%D0%B0%D0%B3%D0%B8%D0%BD%D0%B0-%D1%81-%D0%BC%D0%BE%D1%82%D0%BE%D1%80%D0%BD%D0%B0-%D1%88%D0%B5%D0%B9%D0%BD%D0%B0/", "text": "\n                    4-годишният син на транспортния министър Ивайло Московски загина при инцидент с моторна шейна близо до курорта Боровец. Шейната е управлявал самият Московски, а инцидентът е станал днес между 14. 30 и 15 часа на регулирано трасе за моторни шейни, където са се спускали и министърът на транспорта Ивайло Московски и синът му, съобщиха от МВР.Теренът в района на хижа „Чакър войвода” е изключително труднодостъпен. Местните казват, че до хижата се достига само с моторни шейни или с планински водач.„При трагичен инцидент с моторна шейна днес загина малкият син на министъра на транспорта и информационните технологии Ивайло Московски. В този изключително труден момент семейството на министър Ивайло Московски моли представителите на медиите да се съобразят със скръбта им и да уважат правото им на уединение”, съобщиха по-рано от транспортното министерство.\n Най-вероятната причина за инцидента е неравност по трасето, каза на брифинг заместник-директорът на ОДМВР-София Веселин Георгиев. Инцидентът се е случил на урегулирано трасе за моторни шейни, допълни Георгиев.\nИма установени свидетели на случилото се, но не може да даде повече информация, тъй като текат процесуално-следствени действия, съобщи още той.По-рано от МВР съобщиха за инцидента, като уточниха, че сигналът е получен към 15:15 ч. в полицията. На мястото се извършва оглед.Предприети са процесуално-следствени действия за изясняване на обстоятелствата и причините, довели до нещастния случай.Екипът на вестник \"Монитор\" и информационна агенция \"Монитор\" изказва съболезнованията си за сполетялата ги трагедия на семейството на министър Московски и всички техни близки. \n                    ", "date": "2018.02.02", "title": "4-годишният син на транспортния министър Ивайло Московски загина при инцидент с моторна шейна (ОБНОВЕНА)"}
{"url": "http://www.monitor.bg/a/view/88411-%D0%9F%D0%B0%D0%BF%D0%B0%D0%B3%D0%B0%D0%BB-%D0%BA%D1%83%D0%BA%D1%83%D1%80%D0%B8%D0%B3%D0%B0-%D0%BF%D0%BE%D0%B4-%D0%BB%D0%B8%D0%BF%D0%B8%D1%82%D0%B5-%D0%B7%D0%B0-%D0%9F%D0%B5%D1%82%D0%BB%D1%8C%D0%BE%D0%B2%D0%B4%D0%B5%D0%BD/", "text": "\n                     \n\nПо традиция с гевречета почерпи приятели и познати  за Петльовден в Града на липите известният старозагорски културтрегер и зевзек Тенко Калайджиев. В култовото заведение „При кмета“ той припомни, че „почурпушката“ тръгнала преди 48 години, когато работел в някогашния градски комитет на Димитровския Комсомол. За да не бъдат заподозрени в буржоазни „забежки“ участниците в ритуала обяснили, че отбелязват 100-годишнината от рождението на пролетарския „вожд и учител“ Владимир Илич Улянов – Ленин. Никой тогава не се сетил, че всъщност вековният юбилей ще бъде цели три месеца по-късно, на 22 април .\n\nКалайджиев изрази съжаление, че напоследък липсата на петли ставала все по-осезаема сред птичето „природонаселение“. Поради невъзможност да намери за празника елитен представител се наложило да прибегне към услугите на голяма търговска верига за детски играчки. Откъдето му предоставили шарен …папагал, който освен другите екстри можел и да кукурига.Според етнолозите празникът  Петльовден е наследник на древен славянски празник в чест на лова и пчеларството , на този ден ставало някога приемането на новите ловци в дружинките.\n\nЧаст от изследователите свързват отбелязването му с някогашния кръвен данък по време на турското робство.Легенда от бургаското село Козичене/ някога Ергеч/ разказва как майка скрила рожбата си от еничарите и обявила, че ще го заколи, но няма да го даде да служи на султана.\n\nПрез нощта тя извела и скрила момченцето, а в полунощ заклала петел на прага на дома си и опръскала с кръв стените. Кървавите следи хвърлили в потрес събирачите на данъка и те се отказали да дирят хлапака.\n\nОт онези далечни времена в Козичене  2 февруари се чества като празник на мъжката рожба, като ден на мъжкото начало на рода български.\n                    ", "date": "2018.02.02", "title": "     Папагал  кукурига под липите за Петльовден     "}
{"url": "http://www.monitor.bg/a/view/51835-%D0%91%D0%A1%D0%9F-%D0%BE%D1%82%D0%B2%D1%8A%D1%80%D0%BD%D0%B0-%D0%BD%D0%B0-%D0%9F%D0%95%D0%A1-%D0%9D%D0%B5-%D1%81%D0%BC%D0%B5-%D1%83%D1%87%D0%B0%D1%81%D1%82%D0%B2%D0%B0%D0%BB%D0%B8-%D0%B2-%D0%B3%D0%BB%D0%B0%D1%81%D1%83%D0%B2%D0%B0%D0%BD%D0%B5%D1%82%D0%BE/", "text": "Червените искат кризисни центрове във всяка област \n                     БСП отвърна на ПЕС и обяви, че представителите на социалистите въобще не са участвали в гласуването за Истанбулската конвенция. Само преди ден от ПЕС изпратиха съобщение, според която на сбирката в Лисабон през декември 2017-та, никой не е гласувал против резолюцията на формацията, в която се третира и Истанбулската конвенция.Кристиян Вигенин обясни, че БГ делегатите на съвета на ПЕС не са участвали във вота. По думите му можело да се избере и друг похват – да се гласува против или въздържал се, но към онзи момента са сметнали, че ако не гласуват, е достатъчно.„Въпрос на преценка на всяка партия е по какъв начин да изрази отношението си по определени текстове в резолюциите“, заяви той. Малко по-късно това потвърди и лидерът на БСП Корнелия Нинова. По думите й е нормално да има различни мнения и помоли това мнение да бъде уважавано.„Истината е, че никога на международен форум не съм гласувала за Истанбулската конвенция. Екипът на БСП дори не е присъствал физически в залата по време на гласуването на конвенцията в Лисабон”, каза тя и добави, че точно в този момента е имала двустранни срещи. “Никога не съм си променяла мнението по този въпрос. Това, което се случва ми прилича на кампания”, каза тя. Нинова отрече да има напрежение между нея и Сергей Станишев , които оглавява ПЕС и подкрепя конвенцията. Повод пък е факта, че днес Станишев трябва да посети кризисен център за жени, пострадали от домашно насилие, но се оказа, че Нинова не е информирана.Междувременно БСП внася промени в закона за домашното насилие, които предвиждат разкриване на кризисни центрове за жертви на насилие във всеки един областен град, като в него да има поне един такъв център. Предложенията на БСП включват изискването за бюджетно финансиране на тези кризисни центрове, като са изчислили, че ще трябват не повече от 2,5 млн. лв. и няма нужда от актуализация на бюджета. Социалистът Драгомир Стойнев призова ГЕРБ да придвижат по-бързо промените в законите, свързани с тематиката, третирана от Истанбулската конвенция. По думите му, ако текстовете в Наказателния кодекс, внесени от левите преди дни, заедно с тези в закона за домашното насилие, бъдат разгледани веднага по комисиите, то през лятото ще може да бъдат разкрити и кризисните центрове. Според БСП в момента тези центрове са 5, трябва да станат 10, но това било крайно недостатъчно.  \n\n\n                    ", "date": "2018.02.02", "title": "БСП отвърна на ПЕС: Не сме участвали в гласуването"}
{"url": "http://www.monitor.bg/a/view/49865-%D0%9A%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%94%D0%B0-%D1%83%D1%81%D0%BF%D0%BE%D0%BA%D0%BE%D0%B8%D0%BC-%D0%BE%D0%B1%D1%89%D0%B5%D1%81%D1%82%D0%B2%D0%BE%D1%82%D0%BE-%D1%81-%D0%B1%D1%8A%D1%80%D0%B7-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%B7%D0%B0-%D1%82%D1%80%D0%B5%D1%82%D0%B8%D1%8F-%D0%BF%D0%BE%D0%BB/", "text": "\n                    Да хванем бика за рогата и бързо да успокоим обществото с референдум „за” или „против” еднополовите бракове, третия пол и джендър идеология.Това призова вицепремиерът Красимир Каракачанов в Народното събрание по повод идеята си и ВМРО да инициира референдум за Истанбулската конвенция, по подобие на БСП. Според него обаче въпросът на социалистите ще бъде върнат от КС и затова въпросът трябва да се реши генерално. Днес е Истанбулската конвенция, утре ще бъде друга конвенция- това е политика, която се налага, не много демократично от определени европейски кръгове от членките на ЕС“, изтъкна той\n\n\"Не налагам на никого какво ще прави под юргана, но във време на демографска криза да учим децата как да си сменят пола, вместо да ги учим на традиционни ценности...\", поясни той. По думите му и сега е забранено деца да раждат деца, но не са взети мерки това да бъде въведено в закона. „И сега се продават булки. Това не е ли насилие над жени?”, каза той и добави: „Като виждам кои са организациите, които вдигат най – много патардия, ми става ясно едно – някой надушил едни пари, че се дават от ЕС и България ще бъде клеветена по повод и без повод”. Каракачанов отрече да има разнобой в коалицията на патриотите, тъй като по –рано през деня Валери Симеонов определи като „глупост” идеята за референдум. Каракачанов обясни, че този път не съгласувал тази идея с него, но той също има право на лично мнение. \n                    ", "date": "2018.02.02", "title": "Каракачанов: Да успокоим обществото с бърз референдум за „третия пол” "}
{"url": "http://www.monitor.bg/a/view/71137-%D0%9F%D1%83%D1%81%D0%BD%D0%B0%D1%85%D0%B0-%D0%BC%D0%B0%D1%80%D1%82%D0%B5%D0%BD%D0%B8%D1%86%D0%B8%D1%82%D0%B5-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8-%D0%B2-%D1%87%D1%83%D0%B6%D0%B1%D0%B8%D0%BD%D0%B0/", "text": "\n                    Започна продажбата на първите мартеници на централния площад „Велбъжд“ в Кюстендил. Все още бройката на търговците е твърде малка, но по-предприемчивите са решили да изкарат продукцията си по-рано, заради голямото търсене на мартеници за наши сънародници в чужбина. „Всяка година излизам в началото на февруари. Много хора ми търсят Пижо и Пенда, за да ги пратят на свои близки в Гърция, Кипър, Германия, Италия и къде ли още не“, коментира 58-годишна кюстендилка.\n\nПо нейни думи мартениците стартират при различни цени. Стандартните гривни се предлагат по 80 ст. – 1 лв., а има и различни украшения, които достигат до цени от 10-15 лв. „Цената определяме според сложността на изработката и вложените материали. Имайте предвид, че ние изработваме мартениците в продължение на месеци наред, за да ги изложим тук“, твърди друга търговка.\n\nИначе в Община Кюстендил все още се приемат заявления за поставянето на временен търговски щанд. Наемът за този вид търговска дейност е в размер на 1.50 лева за кв. метър търговска площ.\n\n \n                    ", "date": "2018.02.02", "title": "Пуснаха мартениците за българи в чужбина"}
{"url": "http://www.monitor.bg/a/view/24994-%D0%9C%D0%92%D0%A0-%D0%B4%D0%B8%D1%80%D0%B8-1126-%D0%BE%D1%81%D1%8A%D0%B4%D0%B5%D0%BD%D0%B8-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8%D1%86%D0%B8/", "text": "\n                    Общо 1126 души с влязла в сила присъда „лишаване от свобода“ са обявени  към момента за общодържавно издирване от МВР, като данните са до 15 януари 2018 г. Това заяви МВР-шефът Валентин Радев по време на парламентарния контрол относно онези лица, които са осъдени, но всъщност не  излежават присъдите си. „Дали е голямо или малко числото? Аз също се питам. Разпоредил съм да ми направят сравнение. Трябва да го сравнят със стари периоди и с цифрите в останалите държави”, посочи Радев. Само за 2017 г. в страната са издирени и прибрани 563 души. „Дано това е добро число. Очаквам анализа”, допълни министър Радев. В отговор социалистът Иван Иванов посочи, че е шокиран, че 1126 души с присъди се разхождат на свобода. На свой ред Радев допълни, че е поръчал анализ и чака данните каква е практиката в други държави. Той припомни, че преди около половин година бяха направени законови промени, според които получилите наказание „лишаване от свобода” се задържат веднага след произнасянето на присъдата. Именно с тази мярка се очаква броят на укриващите се да намалее.\n\n \n                    ", "date": "2018.02.02", "title": "МВР дири 1126 осъдени престъпници"}
{"url": "http://www.monitor.bg/a/view/25080-%D0%91%D0%B8%D1%81%D0%B5%D1%80-%D0%9F%D0%B5%D1%82%D0%BA%D0%BE%D0%B2-%D0%B2-%D0%BE%D1%82%D0%B3%D0%BE%D0%B2%D0%BE%D1%80-%D0%BD%D0%B0-%D0%91%D0%A1%D0%9F-%D0%9A%D1%80%D0%B8%D0%B7%D0%B8%D1%81%D0%BD%D0%B8%D1%82%D0%B5-%D1%86%D0%B5%D0%BD%D1%82%D1%80%D0%BE%D0%B2%D0%B5-%D1%83-%D0%BD%D0%B0%D1%81-%D1%81%D0%B0-23-%D0%BD%D0%B5-%D1%81%D0%B0%D0%BC%D0%BE-5/", "text": "\n                    Кризисните центрове у нас са 23, а не само 5, както твърдят от БСП. Това стана ясно от думите на социалния министър Бисер Петков в кулоарите на парламента. Повод за коментара му се оказа искането на социалистите за законови промени, според които такива центрове за жертви на домашно насилие да има във всеки областен град. Петков обясни, че 18 от тези 23 центъра са за деца, а останалите 5 са за пълнолетни лица, като целевата група включва и жертви на насилие. Данните на Агенцията за социално подпомагане пък показвали, че през миналата година жертвите на насилие са били 584, като 183 са били жени, а останалите именно деца Според Петков безспорно Истанбулската конвенция изисква социални услуги за жертвите на тормоз и насилие, но не само изграждане на кризисни центрове, а и подкрепа , включително и психологическа. Нуждата от центрове обаче е по-голяма, което са изтъкнали от социалното министерство в становището си при съгласуването на Истанбулската конвенция. Замислят национално изследване, което да покаже надеждни индикатори и по-ясна статистика.\n                    ", "date": "2018.02.02", "title": "Бисер Петков в отговор на БСП: Кризисните центрове у нас са 23, не само 5"}
{"url": "http://www.monitor.bg/a/view/83107-%D0%94%D0%BE-15-%D0%B7%D1%80%D0%B5%D0%BB%D0%BE%D1%81%D1%82%D0%BD%D0%B8%D1%86%D0%B8-%D0%B2-%D0%BA%D0%BB%D0%B0%D1%81%D0%BD%D0%B0-%D1%81%D1%82%D0%B0%D1%8F-%D0%BD%D0%B0-%D0%BC%D0%B0%D1%82%D1%83%D1%80%D0%B0%D1%82%D0%B0/", "text": "\n                    Минимум 13 и не повече от 15 зрелостници трябва да има в класна стая при провеждането на матурите за зрелостниците и националното външно оценяване (НВО) след 7-и клас през май. Това става ясно от указания, спуснати от Регионалното управление по образованието (РУО) до столичните директори. До 16 февруари директорите трябва да изпратят предложения за оценители, квестори и консултанти, както и за залите и броя места в тях. Съгласно правилата във всяка зала трябва да има по двама квестори. Същото важи и за коридорите и входа на училищата. В случай че в школото има зрелостници със специални образователни потребности (СОП), е необходимо да се предвидят зали и за тях, а също така и консултанти и за двата държавно-зрелостни изпита (ДЗИ).\n\nИ тази година\n\n\n\nНа 21 май ще се проведе матурата и НВО по български език и литература. Два дни по-късно – на 23 май, пък абитуриентите ще държат втория изпит, който е по предмет по избор, а седмокласниците ще положат НВО по математика.\n\nПрофилираните и професионални гимназии трябва да подадат задължително целия си наличен състав за матурите. Лицата, които\n\n\n\nили оценители на националното външно(НВО) оценяване след 7-и клас и обратното, гласят още указанията.\n\nПри подаване на оценители да се има предвид, че учителите по български език и математика могат да участват като оценители само по единия вид изпит – зрелостния или НВО. Тези, които не са одобрени от образователното министерство за оценители на матурите, могат да участват като такива на НВО, ако са предложени и за този изпит. Когато един учител не е включен в едната от двете комисии за проверка и оценка, ще бъде пренасочен като квестор за държавните зрелостни изпити.\n\n \n                    ", "date": "2018.02.02", "title": "До 15 зрелостници в  класна стая на матурата"}
{"url": "http://www.monitor.bg/a/view/5999-%D0%98%D0%B7%D0%BA%D0%B0%D1%80%D0%B2%D0%B0%D1%82-%D1%82%D0%BE%D0%BA%D0%B0-%D0%BE%D1%82-%D1%82%D0%BE%D0%BF%D0%BB%D0%BE%D1%84%D0%B8%D0%BA%D0%B0%D1%86%D0%B8%D0%B8%D1%82%D0%B5-%D0%BD%D0%B0-%D0%B1%D0%BE%D1%80%D1%81%D0%B0%D1%82%D0%B0/", "text": "Започваме преговори и с американските тецове да излязат на свободния пазар\n                    От 1 юли топлофикациите и заводските централи с когенерационни мощности ще са с договори за разлика и електроенергията им ще се търгува през борсата. В момента група депутати от енергийната комисия в парламента подготвят промени в Закона за енергетиката, които ще направят възможно да се случи това. Това съобщи вчера  Валентин Николов, председател на подкомисията към енергийната комисия, която наблюдава дейността на Комисията за енергийно и водно регулиране (КЕВР). Той посочи, че това ще е пилотен проект, с който ще се тестват договорите за разлики, като целта е законовите промени\n\n \n\nда влязат в сила преди новия ценови период.\n\n \n\nНиколов съобщи още, че предстоят преговори с американските тецове и те да излязат на борсата. „В случай на неуспех в ролята на арбитър ще влезе Еврокомисията“, обясни депутатът.\n\nПредседателят на КЕВР Иван Иванов приветства тези действия и съобщи, че регулаторът работи по модел, при който когенерациите да излязат на борсата. По думите му от 1 юли тяхната цена ще се формира от борсовата цена и надбавка, която ще отчита техническите параметри на централите. Иванов съобщи, че през 2017 г. количеството електроенергия, което е реализирано на свободния пазар, превишава 50% и е повече от количеството електроенергия реализирано на регулирания.\n\nТой разясни, че досега всички технологични загуби на трите електроразпределителни дружества и електроенергийния системен оператор (ЕСО) възлизат на 3,6 тераватчаса. „Това е 10% от цялото количество електроенергия, което се реализира с страната“. До момента тези загуби са се купували на цени определени от КЕВР, но по думите на Иванов в момента се разработва модел, така че след 1 юли тази година трите\n\n \n\nЕРП-та и ЕСО да купуват технологичните загуби от борсата.\n\n \n\n„Това ще изчисти опасенията, че част от тези количества, купувани като технологични загуби, отиват по предназначение, защото имало и такива съмнения“, добави председателят на комисията.\n\nПо време на заседанието на комисията стана ясно още, че се разработва и друг модел, според който когенерациите да отидат на борсата като започнат да работят по цени формирани по борсовата цена плюс добавка. Тази добавка пък ще трябва да бъде съобразена с технологичните особености на всяка когенарацията. За да се случи това обаче е необходима промяна в закона, тъй като в момента НЕК е задължен да изкупува тези количества високоефективна електроенергия, произведена от топлофикациите, на по фиксирани цени.\n\nВъв връзка с поскъпването на тока на свободния пазар, шефът на КЕВР призна, че действително търговците предлагат договори на българския бизнес\n\n \n\nпри цени значително превишаващи цените на борсата.\n\n \n\nНе само в сегмента „ден напред“, но и в сегментите свързани с двустранните договори.\n\nКонстантин Стаменов от Асоциацията на големите енергийни консуматори съобщи, че много от 50-те хиляди фирми на свободния пазар са получили съобщения за промяна на цените по съществуващите договори. „Някои от тях получиха и известия за прекратяването им. Последните съобщения са от декември и януари, за промени на условията от 1 февруари. За това трябва да се засили контролът над функционирането на пазара“, предложи той.\n                    ", "date": "2018.02.02", "title": "Изкарват тока от топлофикациите на борсата"}
{"url": "http://www.monitor.bg/a/view/2907-%D0%A0%D1%83%D0%BC%D1%8F%D0%BD%D0%B0-%D0%90%D1%80%D0%BD%D0%B0%D1%83%D0%B4%D0%BE%D0%B2%D0%B0-%D0%9F%D0%BE%D0%B4%D1%87%D0%B8%D0%BD%D0%B5%D0%BD-%D0%BD%D0%B0-%D0%BA%D0%BC%D0%B5%D1%82%D0%B0-%D0%BD%D0%B0-%D0%A1%D0%B5%D0%BF%D1%82%D0%B5%D0%BC%D0%B2%D1%80%D0%B8-%D1%89%D0%B5-%D0%B1%D1%8A%D0%B4%D0%B5-%D0%BE%D0%B1%D0%B2%D0%B8%D0%BD%D0%B5%D0%BD-%D0%B7%D0%B0-%D0%B8%D0%B7%D0%BC%D0%B0%D0%BC%D0%B0/", "text": "\n                    Разследват се злоупотреби за 13 милиона лева в община Септември, освен кмета, като обвиняем ще бъде привлечено и длъжностно лице за документна измама. А на 14 фирми ще бъде направена ревизия, понеже в офис са намерени документи по подозрение за данъчни престъпление. Това каза говорителят на главния прокурор Румяна Арнаудова.\nБеше Открит и офис, в който са намерени фирмените и счетоводни документи за 14 фирми, които се управляват от контролирани от кмета лица, считаме, че чрез тях е източвана общината, днес прокурорите ще възложат данъчни ревизии на тези фирми. Доказателства сочат, че има и данъчни престъпления, каза Арнаудова.Кметът на Септември беше задържан след акция на Специализираната прокуратура и МВР в общината. Марин Рачев ще бъде обвинен за умишлена безстопанственост и сключване на неизгодна сделка. На Марин Рачев ще бъдат повдигнати две обвинения. Няма съмнения у прокурорите, че се каса за умишлени действия от страна на кмета за това, че е възлагал почистване на улици на фирми, които са собственост или се управляват от негови роднини, обясни Арнаудова. \n\n\n                    ", "date": "2018.02.02", "title": "Румяна Арнаудова: Подчинен на кмета на Септември ще бъде обвинен за измама"}
{"url": "http://www.monitor.bg/a/view/51493-%D0%A1%D0%BA%D1%8A%D0%BF%D0%B8%D1%8F%D1%82-%D1%82%D0%BE%D0%BA-%D0%BF%D1%80%D0%B0%D0%B2%D0%B8-%D0%BC%D0%BD%D0%BE%D0%B3%D0%BE-%D1%84%D0%B8%D1%80%D0%BC%D0%B8-%D0%B3%D1%83%D0%B1%D0%B5%D1%89%D0%B8/", "text": "Скокът ще вдигне цените на жизнено необходимите стоки *  Злоупотребите в сектора намаляват вероятността за конкурентен свободен пазар\n                     - Трябва да има засилен контрол от страна на отговорните институции, който да намали до минимум злоупотребите с ток и картелните споразумения в сектора. В тази връзка Асоциацията на организациите на българските работодатели (АОБР) внесе сигнал в Комисията за защита на конкуренцията. КЕВР не трябва да стои безучастно и да позволява нарушаване на закона чрез монополен натиск върху клиентите при подписване договор за присъединяване и да позволява присвояване на новоизградените инфраструктури. Трябва да има законодателни промени.  - Не. Както споменах преди малко, за да има конкурентен пазар, е необходимо да има условия за неговото създаване. 54% са разпределени между два основни доставчика - АЕЦ „Козлодуй“ ЕАД и ТЕЦ „Марица-изток 2“ ЕАД. Допълнително злоупотребите в сектора намаляват значително вероятността за конкурентен свободен пазар. Най-важният елемент - годност на нашата система да осигури ползването на електрическа енергия от съседни страни, не работи, защото според експертите свързаността ни с тях (съседните страни) е само 7%.  - БТПП също не сме поддръжници на държавната помощ, ако ще работим за пазарната икономика. Иначе създаваме предпоставки за различно третиране на производителите на една и съща стока и нелоялна конкуренция.  - Да, от наши фирми членове, както и от наши браншови организации получаваме ежедневно протести и искания за действие срещу спекулата на електроенергийния пазар и срещу поредните неуредици над индустрията и производителите. Затова Национално представителните организации на работодателите се обединихме за организиране на протест срещу лошите практики в българската енергетика – на първо място срещу спекулата на енергийния пазар.Всяко увеличаване на цените на електроенергията се отразяват негативно на предприятията в България поради факта, че в страната 99,8 процента са микро, малки и средни предприятия, които трудно успяват да оцелеят, да не говорим за това да се развият. Едва ли всички ще се предадат - просто ще затегнат коланите и ще повишат цените за крайната продукция. В резултат ще пострадат накрая пак потребителите.  - Teпърва предстои да се направят задълбочени анализи и да се изчислят конкретните размери на загубите за бизнеса. Фирмите търсят всякакви възможни решения, но е рано за равносметка.  - Да, стигнахме до ситуация да изпращаме писма на малките и средните предприятия, включени в мрежата за ниско напрежение, в което да им даваме информация при какви условия (профил на електропотребление и обща консумация на електроенергия на предприятието) си струва те незабавно като краткосрочна и палиативна мярка да се върнат към регулирания пазар на електроенергия.  - След увеличението на цените на електроенергията на свободния пазар, то ще бъде включено в себестойността на продукцията. Ще има поскъпване на най-жизнено необходимите стоки. Промяната в индекса на потребителските цени на стоките веднага ще окаже влияние върху инфлацията.  - Към момента нямаме информация за фирми с провалени или променени договори. Със сигурност такива ще има, те ще търпят загуби поради увеличението на цените на тока. За да бъдат по-конкурентни, фирмите предлагат продукция, при която размерът на печалбата е твърде малък и поскъпването на електроенергията на практика може да ги доведе до неплатежоспособност при изпълнение на сключените договори.  - Да, имаме решение да подкрепим протеста под наслов „НЕ“ на далаверите в енергетиката!“, като една от национално представителните организации на работодателите, обединени в АОБР. Протестът следва да се разглежда като реакция на исканията на членовете ни, които понасят ударите на енергийния пазар. Протестът срещу спекулата на енергийния пазар е действие в защита на цялата българска икономика. Това по никакъв начин не е политическа акция. Все още БТПП счита, че предложенията на работодателските организации за излизане от ситуацията ще бъдат обсъдени и приети, за да се избегне протеста и да се концентрираме в креативни дейности. Председател на Управителния съвет на БТПП от 17 юни 2009 г.Зам.- председател на БТПП - юни 1999 - 17 юни 2009Главен секретар на БТПП - 1993 – 1999 г.Бил е главен експерт на Търговски регистър в БТППЮрисконсулт и главен специалист в БТПП \n\n\n                    ", "date": "2018.02.02", "title": "Скъпият ток прави много фирми губещи"}
{"url": "http://www.monitor.bg/a/view/65981-%D0%A1%D0%B8%D0%BD%D1%8A%D1%82-%D0%BD%D0%B0-%D0%A4%D0%B8%D0%B4%D0%B5%D0%BB-%D0%9A%D0%B0%D1%81%D1%82%D1%80%D0%BE-%D1%81%D0%B5-%D1%81%D0%B0%D0%BC%D0%BE%D1%83%D0%B1%D0%B8/", "text": "\n                    Фидел Кастро Диас-Балар, най-големият син на бившия президент на Куба Фидел Кастро Рус, се е самоубил на 68-годишна възраст. \"Докторът на науките Фидел Кастро Диас-Баларт, лекуван няколко месеца от група лекари поради дълбока депресия, завърши пътя си днес, първи февруари сутринта\", съобщи официалният всекидневник \"Гранма\". Към момента на смъртта си Кастро е бил съветник по научните въпроси и се е занимавал с темата за иновациите.\n                    ", "date": "2018.02.02", "title": "Синът на Фидел Кастро се самоуби"}
{"url": "http://www.monitor.bg/a/view/43251-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-%D0%BF%D0%B5%D1%82%D1%8A%D0%BA-2-%D1%84%D0%B5%D0%B2%D1%80%D1%83%D0%B0%D1%80%D0%B8/", "text": "\n                    Овен 21 март – 20 априлСтанете рано и действайте по неотложните задачи. Ще се отпуши поне една посока, ще получите разрешения или съобщения даващи ви права и предимства. Добре е да се сключи нов договор. Привлечете нови партньори, снабдители и доставчици. Може да се включите в нов екип и да направите пробив в нова среда. Вечерта е за срещи и веселие. Не губете чувството си за мярка за да не се върнете в старата рискова и губеща позиция. Отворената през деня врата може да се затръшне зад гърба ви вечерта, ако не внимавате.Работа-5Пари-5Любов-5Късмет-4Здраве-4  Телец 21 април – 20 майДо неделя на обед късметът ще ви следва. Този ден позволява да вземете по-голямото парче от тортата на живота. Може да изместите конкурент и да получите изгодно предложение преди другите. С лекота придобивате една особена вътрешна освободеност, която ще ви позволи да се представите добре на изпити и конкурси. Не се колебайте да кандидатствате за позицията, която ви привлича и за която дълго сте мислили и сте се старали. Ден, в който получаваме новини и покани, за които ще почерпим. Действайте без протакане.Работа-6Пари-5Любов-5Късмет-6Здраве-5   Близнаци 21 май – 21 юниРодените в първата декада може да загубят ценно време, пари и позиции с ненавременни изяви и купонясване. Може да влезете в конфликти с колеги и близки. На пътя се контролирайте максимално и не се качвайте в колата, ако сте злоупотребили с алкохол и стимуланти. Ако загубите чувството за мярка ще си създаде и здравословни проблеми, които ще ви развалят уикенда. Отложете пътувания, ако не сте в кондиция. Този ден помага да се разкрепостите, но това не значи да се държите като отвързани и да не спазвате правилата.Работа-4Пари-5Любов-5Късмет-4Здраве-4  Рак 22 юни – 21 юлиДнес отпадат някои ограничения и задръжки и това ще помогне до края на работното време да спечелите шефското одобрение и да си извоювате по-добра позиция. Получавате нова длъжност, преговаряте с клиенти и уреждате сделката, която отдавна движите. Ще имате шанс да спечелите нещо допълнително, докато другите се готвят да празнуват. Ден за песни, танци и веселие, но не и преди да си свършиш работата. Тази вечер си позволете разтоварващи мигове и взаимност. Чудесен ден за любовно предложение и годеж.Работа-5Пари-5Любов-5Късмет-5Здраве-4  Лъв 22 юли – 22 августДен за старт на нов бизнес и нова творческа инициатива. Не отхвърляйте прибързано предложенията, които ви правят. Намерете време за проучване и опипване на почвата. Всяко ново начинание ще тръгне успешно и в бъдеще ще ви носи допълнителни доходи. Днес с лекота чупите рамката, в която сте се поставили или друг ви е ограничил. Лъвът излиза от клетката и показва истинската си сила. Тази вечер ще бъдете царете на компанията. Неотразими сте и на дансинга. Успехите трябва да се полеят и отпразнуват.Работа-6Пари-5Любов-5Късмет-5Здраве-5  Дева 23 август – 22 септемвриСъдбата отваря пред вас нови варианти и възможности. Не се колебайте, възползвайте се от всяко предложение и покана. Търсете съюзници и съмишленици. Сега е момента да започнете нова творческа или бизнес инициатива, да подпишете нов договор, да обезпечите бъдещето си с паралелна дейност при евентуални кризи в настоящата ви работа. Разкрепостете се, позволете си екстри и приятни моминти, особeно ако сте си ги заслужили с победите от днешния ден. Не се чувствайте длъжни никому, гонете си интереса.Работа-6Пари-5Любов-5Късмет-5Здраве-4  Везни 23 септември – 22 октомвриДен на неконтролируемите енергии, на желанието да вземеш своето от живота, независимо на каква цена и как това ще се отрази на околните. Може да потигнете много, стига да не ви напуска чувството за баланс и мярка. Не отивайте в крайности, търсете безболезнените, но устройващи ви варианти. Връзките осъщетвени днес ще са хармонични и дълготрайни. Благоприятен ден за годежи и сватби. Ако сте сънували нещо приятно значи всичко предприето днес ще ви донесе късмет. Ако сънят е бил тежък, не си позволявайте изцепки.Работа-5Пари-6Любов-6Късмет-5Здраве-4  Скорпион 23 октомври – 22 ноемвриДнес може да ударите в десетката, да намерите нова работа, а вечерта да се устроите и с нова връзка. Най-благоприятният ден за обвързване и за сключване на брак в този месец. Проблемът е, че желанията ви в момента са повече за разкрепостяване и търсене на удоволствия, отколкото постоянна връзка. Неправилно тълкувате някои знаци, които приятелите ви дават. Вероятни са изневери точно в момент, когато и двамате сте узрели за връзка, а може би и бебето е на път. Всичко да се прави с мярка и мисъл за бъдещето.Работа-5Пари-4Любов-5Късмет-4Здраве-4  Стрелец 23 ноември – 21 декемвриДен на тежък избор за родените в първата декада. Край с изчаквателната политика. Вземете решението, което ще промени посоки и съдби. Вероятни са конфликти с партньори и шефове. Добре е да се поставят условия. Някой ще се държи ултимативно и може да си навреди вместо да си уреди работата и нещата. Не приемайте на гола вяра чуждите идеи. Вероятно е чрез вас някой да се опитва да свърши своята работа и да ви използва като трамплин. Внимателно преценявайте приятелските връзки. Днес всеки работи за себе си.Работа-5Пари-5Любов-5Късмет-4Здраве-4  Козирог 22 декември - 20 януариДнес чупите прегради и бариери, преодолявате препятствията и личната си неувереност и до вечерта може да се уредите с нова работа и нова партньорска връзка. Не се ограничавайте и без това животът достатъчно ни е ограничил. В момента е важно да излезете от рамките, които спъват развитието ви, но да запазите тези, които ви защитават и поддържат. От изключително значение е да усетите докъде може да стигнете. И вечерта не губете чувството си за мярка, но ако ситуацията е узряла направете предложение на любимия.Работа-6Пари-5Любов-6Късмет-5Здраве-4  Водолей 21 януари – 19 февруариДенят е чудесен за старт на нови инициативи. Няма значение в каква посока ще насочите вниманието и личния си потенциал. Ще бъдете покровителствани в усилията да привлечете добрата възможност и качествените партньори. Чудесен ден за срещи, запознанства и любовно предложение. Връзките ви ще бъдат покровителствани и защитени във времето. Съберете смелост, направете предложения и не отказвайте на такива. Преди това не пропускайте да се изявите на работното място и да направите опит за летене в нова среда.Работа-6Пари-6Любов-6Късмет-5Здраве-4  Риби 20 февруари – 20 мартЩе има опити от страна на шефове и колеги да ви се налагат чужди идеи, да се омаловажава и пренебрегва всичко, което смятате да направите и задвижите. Не е изключено и да ви откраднат идеите, така че внимавайте и се застраховайте. Добре е в такъв ден да се опитате да се измъкнете от зависимостите спрямо хора, които не оценяват труда или чувствата ви. Не посягайте към чашката, така няма да решите проблема, а допълнително ще се затормозите и задръстите. Бъдете себе си, внедрете своите замисли и идеи.Работа-4Пари-5Любов-5Късмет-4Здраве-4  Честит Рожден Ден!Личната ви година е шестица. Чакайте придобивки и възможност да уредите имотни и наследствени дела. Стремете се да спазвате закона. Защитете юридически продуктите на труда и дейноста си. Патентовайте изобретения и нововъведения. И в любовта водете честна политика, ако не искате да си имате неприятности.Родените днес ще са душата на компанията, ще бъдат артистични и музикални, но и може да злоупотребяват с алкохола. Изградете им чувство за мярка. Ще имат високи изисквания и критерии, които самите те трудно ще покриват.Заченатите днес ще изживеят ярък живот, ще блеснат като метеор на сцената, но бързо може да загубят силата и дарбите си, ако затънат в пороците. Не пийте, ако ще правите бебето.\n\n\n                    ", "date": "2018.02.02", "title": "Хороскоп за петък, 2 февруари"}
{"url": "http://www.monitor.bg/a/view/2083-%D0%A1%D0%BB%D0%B0%D0%B9-%D0%B2%D0%B4%D1%8A%D1%85%D0%BD%D0%BE%D0%B2%D0%B8-%D0%AF%D0%BD%D0%B0-%D0%9C%D0%B0%D1%80%D0%B8%D0%BD%D0%BE%D0%B2%D0%B0-%D0%B7%D0%B0-%D0%9F%D1%80%D0%B8%D0%B2%D0%BB%D0%B8%D1%87%D0%B0%D0%BD%D0%B5/", "text": "\n                    Холивудският ас Силвестър Сталоун послужил като вдъхновение на Яна Маринова за реализацията на филма „Привличане“. Лентата, която ще дебютира на голям екран на 23 февруари, е първият проект, продуциран от звездата. „Всичко започна с Роки. Някой си ми обясняваше, че Силвестър Сталоун не бил добър актьор, че играел едно и също... А в главата си чувах собствения си глас “Да, ама си е продал кучето, за да направи мечтания филм...” Тогава си казах, че повече няма да слушам никого. Ще направя филм, който аз да харесвам. Добре, че се намериха професионалисти, които да ми повярват. Благодаря ви, приятели!“, обяснява актрисата в социалните мрежи.\n\nСред най-големите трудности, които срещнала по време на работата си по филма, пък била задачата да убеди копродуцента си Башар Рахал в стойността на проекта. „Той беше доста скептичен, беше повече бизнес настроен и ми беше трудно да го убедя да започнем с филма. Вече имахме парите и му казах: „Хайде, Башар, давай да го правим“, а той беше „Не, не, откъде да знам дали не е поредната глупост.“ Фактът, че го убедих ми помогна сякаш да преодолея страха си“, категорична е още Маринова.\n\nСюжетът на „Привличане“ ще се завърти около опитите на група тийнейджъри да се изкачат на върха на хранителната верига в частно училище, а в униформите им се вмъкват Луиза Григорова и Радина Боршош. Салса битките на дансинга също попадат в епицентъра на събитията, като за ролята си Маринова се подготви с тренировки при Атанас Месечков, който придоби популярност покрай участието си в Dancing Stars.\n                    ", "date": "2018.02.02", "title": "Слай вдъхнови Яна Маринова за „Привличане“"}
{"url": "http://www.monitor.bg/a/view/9164-%D0%94%D0%B6%D0%B0%D0%BA%D0%BF%D0%BE%D1%82%D1%8A%D1%82-%D0%B2-6-%D0%BE%D1%82-49-%D1%81%D0%BA%D0%B0%D1%87%D0%B0-%D0%BD%D0%B0%D0%B4-4-%D0%BC%D0%BB%D0%BD-%D0%BB%D0%B5%D0%B2%D0%B0/", "text": "\n                    Джакпотът в най-популярната игри от тото 2 - \"6 от 49\" ще мине границата от 4 милиона лева в тираж №10 в неделя. Последният му скок беше с нови 67 251,54 лева, с което достигна 3 946 055,77. До утре се очаква към него да се прибавят още към 75 000, каквато беше тенденцията за миналата неделя. В другите игри цифрите също са внушителни. В \"6 от 42\" попълненията за последните три дни бяха 17 157,30 лв., с които се събраха 735 264,17, а неделните ще се още към 20 000. В \"5/50 - 1/12 Зодиак\" си стоят непроменящите се 3 млн. лева, а от \"Рожден ден\" ще дойдат към 25 000. Така общо в джакпоти ще се съберат към 7,8 млн. лева.\n\nВ тираж №9 най-голямата парична печалба е 26 468,60 лева. Тя е от единствената петица в I теглене на \"5 от 35\" за 25 640,60 лв., плюс 10 четворки по 79,30 и 10 тройки по 3,50 лв. Улучени са със 7 числа пълно комбиниране в за 10,50 лв. Същият по тип и стойност залог осигури и 7099,20 лв. на друг играч, уцелил петица за 6410,20 лв. във II теглене, плюс 10 четворки по 65,40 и 10 тройки по 3,50 лв.\n\nВ играта \"5/50 - 1/12 Зодиак\" паднаха две комбинации 4+1 по 5000 лева. Едната е заедно с 2+1, което носи още 5 лв. и е улучена с 4 комбинации за 3,20 лв. Другата пък е за фиш с 4 комбинации плюс 4 -а \"Тото Джокер\" за 4 лв.\n\n \n\n \n\nТото печалби\n\nТираж №9\n\n \n\n\"6 от 49\": Числа - (4, 6, 17, 22, 38, 48); 6 - няма, 5 - 16 по 1401,10 лв., 4 - по 48,80 лв., 3 - по 3,60 лв.; ДЖАКПОТ: 3 946 055,77 лв.\n\n \n\n\"6 от 42\": Числа - (3, 9, 11, 16, 27, 35); 6 - няма, 5 - 9 по 1112,00 лв., 4 - по 18,80 лв., 3 - по 2,30 лв.; ДЖАКПОТ: 735 264,17 лв.\n\n \n\n\"5 от 35\": I теглене - (13, 14, 23, 29, 33); 5 - 1 от 25 640,60 лв., 4 - по 79,30 лв., 3 - по 3,50 лв.; II теглене - (7, 10, 22, 27, 32); 5 - 4 по 6410,20 лв., 4 - по 65,40 лв., 3 - по 3,50 лв.\n\n \n\n\"5/50 - 1/12 Зодиак\": Числа - (4, 17, 24, 28, 41); Зодия 10 - Козирог; 5+1 - няма, 5 - няма, 4+1 - 2 по 5000,00 лв., 4 - 3 по 500,00 лв., 3+1 - 17 по 100,00 лв., 3 - 220 по 10,00 лв., 2+1 - по 5,00 лв., 1+1 - по 1,50 лв., 2 - по 1,00 лв., 0+1 - по 1,00 лв.; ДЖАКПОТ: 3 000 000,00 лв.\n\n \n\n\"Тото Джокер\": Позиции - (2, 5, 6); Цифри - (9, 2, 7); 3 - 11 по 2120,00 лв., 2 - 1851 по 12,60 лв.; ДЖАКПОТ: 0,00 лв.\n\n \n\n\"Рожден ден\": Година 32, месец 07, дата 28, ден 4; I група - няма, II - няма, III - няма, IV - няма, V 1 от 257,60 лв., VI -10 от 20,60 лв., VII - 6 по 42,90 лв., VIII - 14 по 14,70 лв., IX - 36 по 8,60 лв., X - по 4,50 лв., XI - по 6,40 лв., XII - по 2,00 лв., ХIII - по 2,10 лв., XIV - по 1,40 лв., XV - по 0,92 лв.; ДЖАКПОТ: 23 975,52 лв.\n                    ", "date": "2018.02.02", "title": "Джакпотът в \"6 от 49\" скача над 4 млн. лева"}
{"url": "http://www.monitor.bg/a/view/23111-%D0%98-%D0%BD%D0%B0%D0%B9%D1%81%D0%B5%D0%BA%D1%81%D0%B8-%D0%B3%D0%BE%D0%BB%D1%84%D1%8A%D1%80%D0%BA%D0%B0%D1%82%D0%B0-%D1%81%D0%B5-%D0%BE%D0%BF%D0%BB%D0%B0%D0%BA%D0%B0-%D0%BE%D1%82-%D1%82%D0%BE%D1%80%D0%BC%D0%BE%D0%B7/", "text": "Пейдж: Не е честно да ме забелязват само заради деколтето ми\n                    Най-сексапилната състезателка по голф в света - Пейдж Спиранак, се оплака от системен тормоз през последните години. За разлика от холивудските актриси тя обаче не се жалва от похотливи мъже, а от това, че в нейния спорт я пренебрегват именно защото е жена. Пейдж разказва пред \"Гардиън, че е преживяла кошмарни мигове на заплахи, изнудване и натиск от много хора, след като е започнала да става популярна.\"Заплашваха ме с убийство, хората се бяха вторачили в личния ми живот, шантажираха ме, преследваха моето семейство. И всичко това продължаваше, докато се опитвах просто да играя в моя спорт\", са признанията на 24-годишната блондинка.Пейдж Спиранак твърди, че не е третирана справедливо в света на голфа като състезател. Според нея той принадлежи на мъже на средна възраст и е така \"обрасъл\" с традиции, че не приема нищо различно, каквото представлява тя самата. Мъжете се смущавали, когато такава красавица в хубави дрехи вземе стика в ръце.\"Много хора гледат на мен като на позьорка, разказва още Пейдж. - Не мисля, че съм такава. Ако бях мъж и ме следваха толкова много почитатели, щях да кажа, че е чудесно. Повечето обаче смятат, че съм стигнала дотук заради дрехите, които нося. Това е несправедливо спрямо вен и спрямо постиженията ми. Не е справедливо да обявяват, че съм някъде и да ме забелязват само заради деколтето ми.\"Пейдж Спиранак има над 1 200 000 почитатели в Инстаграм, които омайва със сексапилните си снимки непрекъснато. Едва ли сред тях обаче и едно десета са нейни фенове заради голф уменията й. По скоро перфектната й и сексапилна фигура, щедро обгрижвана от фотографите, я прави толкова популярна.В момента Пейдж е сред атракциите на големия голф турнир в Дубай. И там \"преследването\" продължава, поне докато не натрие на игрището носовете на сексистите в този спорт.\n\n\n                    ", "date": "2018.02.02", "title": "И най-секси голфърката се оплака от тормоз"}
{"url": "http://www.monitor.bg/a/view/58862-%D0%A0%D0%BE%D0%BD%D0%B0%D0%BB%D0%B4%D0%BE-%D1%81%D0%B2%D0%B0%D0%BB%D1%8F%D0%BB-%D0%B2%D0%B8%D1%80%D1%82%D1%83%D0%B0%D0%BB%D0%BD%D0%BE-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D0%B3%D0%BE%D0%BB-%D1%81%D1%83%D0%BF%D0%B5%D1%80%D0%BC%D0%BE%D0%B4%D0%B5%D0%BB/", "text": "\n                    Звездата на \"Реал\" (Мадрид) Кристиано Роналдо явно трудно може да се спре на едно място в отношенията си с жените. В британската преса тръгнаха слухове, че португалецът тъче на два стана и кръшка на своята половинка Джорджина, която наскоро му роди дъщеря, с топмодел от Острова. Според The Sun обект на желанията ми станала сексторпилата Риан Съджън, момиче от трета страница на изданието. Като аргументи за това се сочат интимни съобщения, които двамата си пращали по месинджъра WhatsApp. Докъде са стигнали не се знае, но виртуалните ухажвания от страна на Кристиано явно са факт. За негово разочарование обаче приятелят на блондинката ги е открил и му пратил предупреждение да я остави на мира.\n\nСамият Роналдо пък сподели по същото време в Инстаграм снимка, на която са с възлюблената му Джорджина и две от децата му в басейна преди лягане. Испанската брюнетка нарича бебетата \"патета\", а той сияе като истински баща на фамилия - щастлив и горд.\n                    ", "date": "2018.02.02", "title": "Роналдо свалял виртуално британски гол супермодел"}
{"url": "http://www.monitor.bg/a/view/6216-%D0%91%D0%B0%D1%80%D1%81%D0%B5%D0%BB%D0%BE%D0%BD%D0%B0-%D1%81-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B0-%D0%BF%D0%BE%D0%B1%D0%B5%D0%B4%D0%B0-%D0%BE%D1%81%D1%82%D0%B0%D0%B2%D0%B8-%D0%B2%D1%81%D0%B8%D1%87%D0%BA%D0%BE-%D0%B7%D0%B0-%D1%80%D0%B5%D0%B2%D0%B0%D0%BD%D1%88%D0%B0/", "text": "„Камп Ноу“ наполовина празен за важния мач\n                    „Барселона“ победи „Валенсия“ с 1:0 в първа среща от полуфиналите в турнира за Купата на краля. Гола вкара Луис Суарес с глава в 67-ата минута, но това бе една от малкото интересни ситуации в двубоя на \"Камп Ноу\", който по-скоро разочарова. „Барса“ доминираше, но не създаде почти никакви чисти положения пред вратата на гостите. Новите попълнения Филипе Коутиньо и Йери Мина бяха резерви, което също не се понрави на феновете. Така всичко ще се реши на реванша, който е на 8 февруари от 22,30 часа. Интересното е, че двата тима се срещнаха на полуфиналите и преди 2 години, като тогава „Барса“ разби „Валенсия“ на собствения му стадион със 7:0, а Луис Суарес вкара 4 гола.В същото време най-обсъжданата тема след мача бяха малкото зрители по трибуните. На „Камп Ноу“ имаше точно 50 959 запалянковци, което е само 51% от капацитета на стадиона. След мача треньорът на „Барса“ Ернесто Валверде бе запитан за ниската посещаемост в този важен мач. Спецът призна, че няма обяснение, защото отборът се представя отлично през този сезон и остава в битката за трофеи на 3 фронта – Примера дивисион, Купата на краля и Шампионската лига. “Не знам какво повече можем да направим, за да поощрим феновете да идват на мачовете ни, заяви Валверде. - Наситеният график не помага, зима е, хората ходят на работа. При всички положения ние като отбор се опитваме да даваме максимума от себе си, за да радваме привържениците. Колкото до самия мач - доминирахме през цялото време, но съперникът ни имаше свой план и се придържаше плътно към него. „Валенсия“ се защитаваше по-добре от всеки друг отбор срещу нас този сезон и реваншът ще е много труден“, допълни спецът.\n\n\n                    ", "date": "2018.02.02", "title": "„Барселона“ с минимална победа, остави всичко за реванша"}
{"url": "http://www.monitor.bg/a/view/9898-%D0%A7%D0%B5%D1%82%D0%B8%D1%80%D0%B8%D0%BC%D0%B0-%D0%BC%D0%B5%D1%80%D0%B0%D0%BA%D0%BB%D0%B8%D0%B8-%D0%B7%D0%B0-%D1%82%D1%80%D0%B5%D0%BD%D1%8C%D0%BE%D1%80-%D0%BD%D0%B0-%D0%98%D1%82%D0%B0%D0%BB%D0%B8%D1%8F/", "text": "\n                    Новият шеф на Италианската футболна федерация Роберто Фабричини, който ще оглавява централата поне за половин година, обяви имената на треньорите, които са кандидати за селекционер на националния отбор. Тимът е без наставник след подадената оставка от Джампиеро Вентура в края на миналата година, когато Италия се провали срещу Швеция в баражите за световното първенство в Русия това лято.“Имената са тези, които знаете. Роберто Манчини беше в Рим, но не сме говорили. Антонио Конте изглежда амбициран да води националния отбор. Карло Анчелоти и Клаудио Раниери също са варианти. Никой не е фаворит, трябва да преценим плюсовете и минусите на всяка кандидатура”, заяви Фабричини. Ако селекционер не бъде избран до следващите контроли на Италия, тимът ще бъде воден временно от Луиджи ди Биаджо, който е начело и на младежкия национален тим.\n\n\n                    ", "date": "2018.02.02", "title": "Четирима мераклии за треньор на Италия"}
{"url": "http://www.monitor.bg/a/view/13089-%D0%A5%D0%B5%D1%80%D0%BE-%D1%81%D0%B5-%D0%BE%D1%82%D0%BA%D0%B0%D0%B7%D0%B0-%D0%BE%D1%82-%D0%B1%D1%80%D0%B0%D0%B7%D0%B8%D0%BB%D0%B5%D1%86-%D0%B7%D0%B0-%D0%BC%D0%B0%D1%87%D0%BE%D0%B2%D0%B5%D1%82%D0%B5-%D1%81-%D0%9C%D0%B8%D0%BB%D0%B0%D0%BD/", "text": "\n                    УЕФА обяви картотекираните играчи на всички 32 участници на 1/16-финалите от Лига Европа. Естествено, най-голям интерес в България предизвиква „Лудогорец“, като прави впечатление, че Димитър Димитров е извадил от групата Жоао Пауло, който не спира да бележи голове в контролите. За сметка на това новото попълнение в атака Якуб Швиерчок, който също показва добра форма, е попаднал сред избраниците на Херо. В групата са и освободеният от лагера в Турция Александър Василев и талантът на \"орлите\" Светослав Ковачев. Жоао Пауло наниза четири попадения за „Лудогорец“ в контролите до момента, но ще се надява на изява напролет само във вътрешния шампионат. Той беше картотекиран в евротурнирите през есента.Бърз поглед към картотекираните играчи на „Милан“ пък сочи, че треньорът Дженаро Гатузо ще разчита на най-доброто срещу „Лудогорец“. Първият мач е на 15 февруари в Разград, а реваншът е седмица по-късно на митичния стадион „Сан Сиро“.\n\n\n                    ", "date": "2018.02.02", "title": "Херо се отказа от бразилец за мачовете с „Милан“"}
{"url": "http://www.monitor.bg/a/view/12749-%D0%93%D1%80%D0%B8%D0%B3%D0%BE%D1%80-%D0%94%D0%B8%D0%BC%D0%B8%D1%82%D1%80%D0%BE%D0%B2-%D0%BF%D1%80%D0%BE%D0%BF%D1%83%D1%81%D0%BA%D0%B0-%D1%82%D1%83%D1%80%D0%BD%D0%B8%D1%80%D0%B0-sofia-open-2018/", "text": "Оперираха Новак Джокович в Швейцария, аут е поне до март\n                    Най-добрият български тенисист Григор Димитров отново, както преди две години, ще разочарова своите многобройни фенове в България. Той няма да играе на започващия през следващата понеделник най-престижен тенис турнир у нас - Sofia Open 2018. Това съобщи Нова телевизия, чийто канал Diema Xtra трябва да предава надпреварата. Причината е, че Гришо не се е възстановил от контузията в рамото, която усети по време на Откритото първенство на Австралия през януари. Той намекна за такава злополучна възможност още на пресконференцията си в София на 27 януари. После замина за Монако, където лекарският екип трябваше да се произнесе дали ще е в състояние за защитава титлата си от изданието на турнира от серия АТР за миналата година. Според информацията обаче е бил принуден да се откаже от тази възможност, за да запази здравето си за следващите състезания.\n\n\"Аз и екипът ми трябваше да вземем едно от най-тежките решения досега, а именно да пропусна тазгодишното издание на турнира в София, се казва в изявлението на Григор Димитров пред БТА. -\n\nДнес сутринта беше последната ми медицинска консултация. За съжаление, няма да бъда 100% готов за следващата седмица. Ако играя, това би било да доведе до допълнителни рискове и усложнения.\n\nЩе ми липсва българската публика и тази невероятна седмица, която имах през миналата година. Бих искал да благодаря и на Sofia Open за тяхното търпение и усилия за това да има АТП турнир в България.\n\nБлагодаря ви за подкрепата!\"\n\nТака днес без поставения под №1 в основната схема Григор Димитров в столичната зала \"Арена Армеец\" ще бъде изтеглен от 15.00 ч. жребият за Sofia Open 2018. В основната схема (до снощи) бяха включени 20 заявени състезатели според мястото им в световната ранглиста на АТР, трима с \"уайлд кард\" и четирима от квалификациите. Най-високопоставен от тях е французинът Адриан Манарино - 25-и. Вероятно той ще заеме позицията на водач.\n\nМеждувременно стана ясно, че Новак Джокович е претърпял операция в Швейцария. Това твърди местният в. Blick. Сърбинът е бил забелязан с превързана дясна ръка, но от щаба му още няма официално съобщение. Ако е опериран наистина, ще бъде извън кортовете поне до края на март.\n                    ", "date": "2018.02.02", "title": "Григор Димитров пропуска турнира Sofia Open 2018"}
{"url": "http://www.monitor.bg/a/view/75616-%D0%94%D0%B6%D0%B8%D0%BD%D0%B0-%D0%9B%D0%BE%D0%BB%D0%BE%D0%B1%D1%80%D0%B8%D0%B4%D0%B6%D0%B8%D0%B4%D0%B0-%D0%BF%D0%BE%D0%BB%D1%83%D1%87%D0%B8-%D0%B7%D0%B2%D0%B5%D0%B7%D0%B4%D0%B0-%D0%BD%D0%B0-%D0%90%D0%BB%D0%B5%D1%8F%D1%82%D0%B0-%D0%BD%D0%B0-%D1%81%D0%BB%D0%B0%D0%B2%D0%B0%D1%82%D0%B0/", "text": "\n                    Италианската актриса Джина Лолобриджида бе удостоена със звезда на холивудската Алея на славата. 90-годишната звезда се появи на официалната церемония, облечена в син тоалет и черни ботуши. Фактът, че ще получи признание на Алеята на славата, стана ясен преди месец.\n\nЛолобриджида доби световна популярност с филма на Кристиан-Жак \"Фанфан Лалето\" (1952 г), в който й партнираше Жерар Филип. Лентата е носител на голямата награда на кинофестивала в Кан. Преди повече от 30 години актрисата окончателно приключи филмовата си кариера, като се обърна към фотографията и скулптурата.\n                    ", "date": "2018.02.02", "title": "Джина Лолобриджида получи звезда на Алеята на славата"}
{"url": "http://www.monitor.bg/a/view/48176-%D0%A0%D0%BE%D0%B4%D0%BD%D0%B8-%D0%BC%D0%B0%D0%B9%D1%81%D1%82%D0%BE%D1%80%D0%B8-%D0%BD%D0%B0-%D0%BE%D0%B1%D0%B5%D0%BA%D1%82%D0%B8%D0%B2%D0%B0-%D1%81-%D1%84%D0%BE%D1%82%D0%BE%D0%B8%D0%B7%D0%BB%D0%BE%D0%B6%D0%B1%D0%B0-%D0%B2-%D0%A0%D0%B8%D0%BC/", "text": "\n                    Фотоизложбата „Древни традиции и обичаи от България“ отвори врати в Рим. 30 кадъра от Асоциацията на професионалните фотографи в България ще радват публиката във Вечния град в експозицията, която се откри снощи в галерия „Луче“ в артистичния римски квартал Трастевере. Благодарение на домакинството на Българския културен институт в Рим италианците и гостите на града ще могат да се насладят до 15 февруари на колорита на българските фолклорни традиции, заснети от някои от най-добрите ни майстори на обектива.Изложбата откриха двама български посланици – Марин Райков от Рим, и проф. Кирил Топалов, посланик във Ватикана. Директорът на Българския културен институт Жана Яковлева посрещна италианските зрители и представители на българската общност в Рим, а Евгени Димитров от Асоциацията на професионалните фотографи говори за общото в светогледа на българи и италианци.\n\n\n                    ", "date": "2018.02.02", "title": "Родни майстори на обектива с фотоизложба в Рим"}
{"url": "http://www.monitor.bg/a/view/604-%D0%9F%D0%B0%D1%80%D1%84%D1%8E%D0%BC%D0%B8-%D0%B8-%D0%BF%D0%B5%D1%80%D0%BB%D0%B8-%D0%B7%D0%B0-96%D0%B8%D1%8F-%D1%80%D0%BE%D0%B6%D0%B4%D0%B5%D0%BD-%D0%B4%D0%B5%D0%BD-%D0%BD%D0%B0-%D0%A1%D1%82%D0%BE%D1%8F%D0%BD%D0%BA%D0%B0/", "text": "Певицата Богдана Карадочева първа се обадила да й честити празника\n                    Приятели и почитатели буквално счупиха телефоните на примата на смеха Стоянка Мутафова и дъщеря й Мария Грубешлиева-Муки с поздравления за 96-ия рожден ден на забележителната актриса. От сутринта до късния следобед Кралицата на Сатирата беше получила стотици обаждания с най-прекрасни пожелания.\n\nПърва телефонната серия открила певицата Богдана Карадочева, с която Мутафова е голяма приятелка и двете много се обичат, разкри за „Монитор“ Муки.\n\n\n\nот тв сериала „Столичани в повече“, както и партньори на Стоянка от множество театрални постановки също не я забравили на празника й и се отчели с вълнуващи послания. „Днес великата Стоянка Мутафова става на 96 години. Честит рожден ден! Пожелавам й да бъде жива и здрава и още дълги години да ни радва от сцената!“, написа във Фейсбук страницата си премиерът Бойко Борисов.\n\n„Дойде ни на гости Петя Романова – организаторката на турнетата на Стоянка в чужбина. Подари на майка ми парфюм на „Калвин Клайн“, купен от САЩ, и перлена огърлица. Донесе и\n\n\n\nи с още 94 специални топчета“, разказа Грубешлиева.\n\n„Честит рожден ден, мамо! Обичам те. Днес имам 96 причини да съм благодарна“, сподели в социалната мрежа Муки, придружавайки поста си със сърчица. Тя също подарила на феноменалната си майка перлен гердан, придружен с парфюм. Всеизвестно е, че голямата дама Стоянка Мутафова е ценителка на перлените бижута и изтънчените аромати. Муки беше доста притеснена, тъй като единият от домашните им любимци – 7-годишната бяла персийска котка Сара, е болна, а около подготовката за празника тя няма време да я заведе на лекар.\n\nКакто обикновено на датата 2 февруари, Стоянка Мутафова ще е на сцената и навръх 96-ия си рожден ден. Тя ще блести в главната роля на ексцентричната Малу от спектакъла „Столетие мое“ в Сатиричния театър, където поздравленията и изненадите за героинята на вечерта и за всички гости на събитието ще продължат.\n                    ", "date": "2018.02.02", "title": "Парфюми и перли за 96-ия рожден ден на Стоянка"}
{"url": "http://www.monitor.bg/a/view/29177-%D0%9D%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D0%B1%D0%B8%D0%B1%D0%BB%D0%B8%D0%BE%D1%82%D0%B5%D0%BA%D0%B0-%D1%81-%D0%B8%D0%B7%D0%BB%D0%BE%D0%B6%D0%B1%D0%B0-%D0%B7%D0%B0-%D0%9A%D1%80%D0%B5%D1%81%D0%BD%D0%B5%D0%BD%D1%81%D0%BA%D0%BE%D0%A0%D0%B0%D0%B7%D0%BB%D0%BE%D0%B6%D0%BA%D0%BE%D1%82%D0%BE-%D0%B2%D1%8A%D1%81%D1%82%D0%B0%D0%BD%D0%B8%D0%B5/", "text": "\n                    Националната библиотека „Св. св. Кирил и Методий” кани на втората си за тази година изложба в понеделник, 5 февруари, от 11.00 часа. Този път тя е съвместно дело с Община Кресна и е посветена на 140-годишнината от Кресненско-Разложкото въстание. Събитието е под патронажа на президента Румен Радев.\n\nС приветствие към гостите ще се обърне вицепрезидентът Илияна Йотова, а кратки слова ще произнесат Негово високопреосвещенство Неврокопският митрополит Серафим, директорът на НБКМ доц. д-р Красимира Александрова и кметът на община Кресна Николай Георгиев. Сред поканените официални гости са министър-председателят Бойко Борисов, министрите Красимир Вълчев, Боил Банов, Николай Нанков, Красимир Каракачанов, омбудсманът Мая Манолова, ръководителите на парламентарни групи в 44-ото Народно събрание, председателят на Комисията по култура и медии в НС Вежди Рашидов, депутати, общественици.\n\nИзложбата се състои от две части – 21 фототабла, подготвени от Регионалния исторически музей в Благоевград, и шест витрини с документи и книги от фонда на НБКМ. Чрез множество снимки, писма и архивни материали фототаблата проследяват събитията от периода 1878-1879 г. – от подписването на Санстефанския мирен договор (3 март 1878), през последвалия Берлински договор (1 юли 1878), започналата съпротива срещу разделянето на българските земи на седем части, създаването на комитетите “Единство” и избухването на Кресненско-Разложкото въстание до трагичното му потушаване.\n\nПосетителите ще могат да се запознаят с дейността на видни личности през този период като Стефан Стамболов, Коста Паница и Никола Обретенов, екзарх Йосиф, митрополитите Натанаил Охридски, Мелетий Софийски и Кирил Скопски, началника на щаба на въстанието Димитър Попгеоргиев, Ильо войвода и др. В ръкопис на финалното табло откриваме скръбта на кресненци след трагичната развръзка: “Жална Кресна… Много страда! Грозни жертви скъпи дала!“.\n\nИзложбата ще може да се види в централното фоайе на Националната библиотека до 13 февруари.\n                    ", "date": "2018.02.02", "title": "Националната библиотека с изложба за Кресненско-Разложкото въстание"}
{"url": "http://www.monitor.bg/a/view/40992-%D0%A6%D0%B8%D1%80%D0%BA%D0%BE%D0%B2%D0%B0-%D0%B0%D0%BA%D0%B0%D0%B4%D0%B5%D0%BC%D0%B8%D1%8F-%D0%B7%D0%B0-%D0%BC%D0%B0%D0%BB%D0%BA%D0%B8-%D0%B8-%D0%B3%D0%BE%D0%BB%D0%B5%D0%BC%D0%B8/", "text": "\n                    Екипът на „Цирк де ла Люлин“, който се състои от млади, интересни и много успешни артисти, организира Циркова академия. Първото й издание се провежда през февруари и март в София и в него ще участват малки и големи - от 7 до 50 години, начинаещи и напреднали.Способностите, които всеки записал се в Академията ще придобие или надгради, са в областите дуетна и въздушна акробатика, жонглиране, визуална манипулация, магия и история на магията, еквилибристика, танц – съвременен и класически, балет и гимнастика, стречинг, история на цирка и промяната му през вековете и др.По време на Цирковата академия ще бъде организирано събитие „Отворени врати“, при което близки и приятели ще станат свидетели на процеса на работа. А за финал ще бъде сътворено собствено представление, в което всички ще покажат какво са научили през този период и номерата, които са измислили и сглобили заедно.Преподаватели в Цирковата академия са високо квалифицирани и утвърдени в професията си артисти: Андрей Михов – един от най-добрите съвременни магьосници в България; Вероник Братанова – носителка на множество международни награди, професионален джаз и балетен артист; Диего Контрерас – професионален цирков артист, сертифициран от най-добрите циркови училища в Европа; Елизабет Душкова – национален състезател по художествена гимнастика; Луиза Контрерас – директор на компания за съвременно цирково изкуство „Цирк де ла Люлин“; Филип Хараланов – международно признат артист в сферата на визуалната манипулация.\n\n\n                    ", "date": "2018.02.02", "title": "Циркова академия за малки и големи"}
{"url": "http://www.monitor.bg/a/view/82408-%D0%A8%D0%BE%D1%84%D1%8C%D0%BE%D1%80-%D0%B2-%D0%A8%D0%B0%D0%BD%D1%85%D0%B0%D0%B9-%D0%BF%D1%80%D0%B5%D0%B3%D0%B0%D0%B7%D0%B8-18-%D0%B4%D1%83%D1%88%D0%B8-%D0%BF%D0%B0%D0%BB%D0%B5%D0%BB-%D1%81%D0%B8-%D1%86%D0%B8%D0%B3%D0%B0%D1%80%D0%B0/", "text": "\n                    Ван с газови бутилки се вряза в пешеходци в Шанхай. Най-малко 18 души са ранени, трима от тях са в тежко състояние.\n\nКадри, разпространени в социалните мрежи, показват горящ микробус върху тротоара пред кафене в центъра на мегаполиса.\n\nПо информация на полицията инцидентът е причинен от шофьора на микробуса, който по невнимание възпламенил газа, като запалил цигара.\n\nВластите изключват вероятността за терористична атака.\n\n40-годишният шофьор няма криминално досие, но сега е заподозрян за незаконно превозване на опасни материали.\n                    ", "date": "2018.02.02", "title": "Шофьор в Шанхай прегази 18 души – палел си цигара"}
{"url": "http://www.monitor.bg/a/view/35357-%D0%90%D0%BD%D0%B0-%D0%91%D1%8A%D1%80%D0%BD%D0%B0%D0%B1%D0%B8%D1%87-%D0%A1%D1%8A%D1%80%D0%B1%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D0%B5-%D0%B4%D0%BB%D1%8A%D0%B6%D0%BD%D0%B0-%D0%B4%D0%B0-%D0%BF%D1%80%D0%B8%D0%B7%D0%BD%D0%B0%D0%B5-%D0%9A%D0%BE%D1%81%D0%BE%D0%B2%D0%BE-%D0%B7%D0%B0%D1%80%D0%B0%D0%B4%D0%B8-%D1%87%D0%BB%D0%B5%D0%BD%D1%81%D1%82%D0%B2%D0%BE-%D0%B2-%D0%95%D0%A1/", "text": "\n                    Сърбия няма да бъде длъжна да признае независимостта на Косово, за да влезе в ЕС – това заяви сръбския премиер Ана Бърнабич, като се позова на думите на председателя на Европейския парламент Антонио Таяни.Бърнабич посочи че \"председателят на ЕП Таяни каза недвусмислено, че Сърбия няма да е длъжна да признае независимостта на Косово, за да влезе в ЕС\". Според сръбския премиер това е \"ясно и недвусмислено послание\".Бърнабич обаче подчерта, че нормализацията на отношенията на Белград с Прищина и намирането на дългосрочно устойчиви отношения с Прищина са задължение за сръбските управляващи.Междувременно Европейският комисар по разширяването Йоханес Хан в интервю за виенския в. \"Курир\" заяви, че 2025 година е рамкова дата за прием на нови членки, а Сърбия може да я постигне, само ако бързо направи важни реформаторски стъпки и трайно и задължително нормализира отношението си към Косово, съобщи Танюг.Както всички други кандидати за прием в ЕС, и Сърбия трябва да се концентрира върху три приоритета - укрепване на демокрацията и правовата държава, икономически реформи и пазар на труда, както и регионално помирение със съседите, заяви Хан.Попитан колко пари получава Сърбия от ЕС за периода 2014 - 2020 г., Хан обясни, че за този период е предвидена присъединителна помощ в размер на 1,5 милиарда евро, преди всичко за секторите демократизация, върховенство на закона, човешки права, икономика и иновации, защита на околната среда, инфраструктура, образование и заетост. Тази помощ е инвестиция в сигурността на Европа и нашето благосъстояние. Тя помага за европеизацията на страната в дългосрочен план, подчерта той. Еврокомисарят изтъкна, че Сърбия е исторически и политически, както и икономически, централен актьор в региона и напредъкът на Белград в посока ЕС би имал стабилизиращо, позитивно действие върху съседите. Но, както изтъкнах, важни са индивидуалните постижения. Разширяването на ЕС е регата, а не конвой, каза Хан.\n\n\n                    ", "date": "2018.02.02", "title": "Ана Бърнабич: Сърбия няма да е длъжна да признае Косово заради членство в ЕС"}
{"url": "http://www.monitor.bg/a/view/65958-%D0%97%D0%B0%D0%B2%D0%BE%D0%B4-%D0%BD%D0%B0-%D0%9F%D0%BE%D1%80%D0%BE%D1%88%D0%B5%D0%BD%D0%BA%D0%BE-%D1%81%D1%82%D0%B0%D0%BD%D0%B0-%D1%80%D1%83%D1%81%D0%BA%D0%B8/", "text": "\n                    Савестополският морски завод „Орджоникидзе“, който преди принадлежеше на украинския президент Петро Порошенко, вече е собственост на руската страна. Това става ясно от официално съобщение на сайта на правителството на федерацията, предаде Лента.ру.\n\n          Предприятието е включено в регистъра на организациите от военно-промишления комплекс на страната, допълва агенцията. Заводът оказва услуги по обезпечаване на отбранителната способност на Русия и в частност изпълнява държавни поръчки за ремонт на военни кораби. След присъединяването на Крим към Русия предприятието „Орджоникидзе“ беше национализирано в полза на град Севастопол, а сега преминава във федерална собственост, уточнява Лента.ру.  \n                    ", "date": "2018.02.02", "title": "Завод на Порошенко стана руски"}
{"url": "http://www.monitor.bg/a/view/70679-%D0%9F%D1%83%D1%82%D0%B8%D0%BD-%D0%B2%D1%8A%D0%B2-%D0%92%D0%BE%D0%BB%D0%B3%D0%BE%D0%B3%D1%80%D0%B0%D0%B4-%D0%B7%D0%B0-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0%D1%82%D0%B0-%D0%BE%D1%82-%D0%A1%D1%82%D0%B0%D0%BB%D0%B8%D0%BD%D0%B3%D1%80%D0%B0%D0%B4%D1%81%D0%BA%D0%B0%D1%82%D0%B0-%D0%B1%D0%B8%D1%82%D0%BA%D0%B0/", "text": "\n                    За първи път Русия отбелязва официално победата на Съветската армия в Сталинградската битка с тържества и празнични чествания. Най-грандиозното мероприятие, посветено на 75-годишнината от историческото събитие, бе насрочено за 2 февруари във Волгоград.\n\nТам беше организиран мащабен военен парад с участието на 60 единици бойна техника, 1500 войници, 50 самолета и вертолета, предава НТВ. Беше предвидено още участието на асове от пилотската група „Стрижи“, както и на зенитно-ракетни комплекси С-400. В празничния ден се очакваше и визита на президента Владимир Путин във Волгоград, където той планираше да посети историческия паметник Мамаев Курган и да възложи венец в Залата но военната слава. Стиланградската битка продължава от 17 юли 1942 до 2 февруари 1943 г., като се смята за една от кървавите в историята на човечеството. Съветската армия губи в боевете повече от 470 000 души, а немските войски и съюзниците им – 500 000. Битката завършва с пълен разгром на нацистките сили и коренно променя изхода от Великата отечествена война и цялата Втора световна война. Пресата припомня, че през февруари м.г. президентът подписа указ за тържественото отбелязване на 75-годишнината от победата в Сталинградската битка.\n\nМеждувременно председателката на Централната избирателна комисия на Русия Ела Памфилова направи забележка на говорителя на Путин Дмитрий Песков за неправомерна агитация „за един от кандидатите за президент“, предаде РИА Новости. „На 29 януари бе публикувано изказване на прессекретаря с оценка за един от претендентите, където имаше очевидни признаци на агитация“, конкретизира шефката н ЦИК. Повод за забележката станаха думите на Песков, че Путин е „абсолютен лидер на политическия Олимп и на този етап едва ли някой може сериозно да го конкурира“. Изборите за държавен глава в Русия са насрочени за 18 март т.г.\n\n          На фона на тези съобщения посланикът на Франция в Русия Силви Берман обяви, че съществува голяма вероятност президентът Емануел Макрон да посети през май т.г. с визита Москва, а след това да участва в международния икономически форум в Санкт Петербург. \n                    ", "date": "2018.02.02", "title": "Путин във Волгоград за годишнината от Сталинградската битка "}
{"url": "http://www.monitor.bg/a/view/56605-%D0%A4%D0%BE%D1%82%D0%BE%D0%B3%D1%80%D0%B0%D1%84%D0%BA%D0%B0-%D0%BE%D1%82%D0%BA%D1%80%D0%B8-%D0%BD%D0%B0%D0%B9%D0%B8%D0%BD%D1%82%D0%B8%D0%BC%D0%BD%D0%B0%D1%82%D0%B0-%D0%B3%D0%BB%D0%B5%D0%B4%D0%BD%D0%B0-%D1%82%D0%BE%D1%87%D0%BA%D0%B0-%D0%B2%D0%B0%D0%B3%D0%B8%D0%BD%D0%B0%D1%82%D0%B0-%D0%A1%D0%9D%D0%98%D0%9C%D0%9A%D0%98/", "text": "\n                    Американската фотографка Дани Леснау се опитва да учуди света арта с особена гледна точка – тя е направила галерия от портрети на любовниците си, които е снимала с помощта на миниатюрна камера, напъхана в собствената й вагина. Камерата е направена от самата мис Леснау. Идеята на проекта, наречен Extimité, е да покаже на „непросветената“ публика, че светът може да бъде съзерцаван не само с очите, но и с цялото тяло и дори с най-интимните му места.„В тези кадри се стремях да създам чувствено, телесно усещане“, разказва артистистичната натура и признава, че е била вдъхновена от серията снимки на Ан Хамилтън Face to Face („Лице в лице“), в която тя снима предмети с камера, поставена в устата й. „Това обедини представите ми за това, какво е възможно, и затова реших да обединя камерата и тялото ми“.Леснау използва тялото си, за се опита максимално да улови момента на усещане за близост и да го отрази визуално. Всяка снимка е направена с дълго експониране, като и тя, и нейните любовници е трябвало дълго време да остават неподвижни в определени пози, за да може снимките да излязат възможно най-малко размазани. Художничката подчертава, че всички „модели“ са дали изричното си съгласие за „вагиналните“ фотосесии.„Ние едва започваме да откриваме възможностите за възприятие и имам чувството, че гледаме не само с очите си, а с цялото си тяло“, обяснява авторката и подчертава, че в работите й особено значение има чувството за уязвимост – в кадрите няма никаква йерархия между модела и фотографа, те са уязвими в еднаква степен, като при това са автономни в общото пространство, обяснява артистката.\n\n\n                    ", "date": "2018.02.02", "title": "Фотографка откри най-интимната гледна точка - вагината (СНИМКИ)"}
{"url": "http://www.monitor.bg/a/view/48299-%D0%A4%D0%91%D0%A0-%D0%BF%D0%BE%D0%BA%D0%B0%D0%BD%D0%B8%D0%BB%D0%BE-%D0%BC%D0%B0%D1%84%D0%B8%D0%BE%D1%82%D0%B8-%D0%BD%D0%B0-%D0%B3%D0%B0%D0%BD%D0%B3%D1%81%D1%82%D0%B5%D1%80%D1%81%D0%BA%D0%B0-%D0%A2%D0%B0%D0%B9%D0%BD%D0%B0-%D0%B2%D0%B5%D1%87%D0%B5%D1%80%D1%8F-%D1%81-%D0%B1%D0%B5%D0%BB%D0%B5%D0%B7%D0%BD%D0%B8%D1%86%D0%B8/", "text": "Човек от подземния свят изиграл ролята на Юда\n                    Федералното бюро за разследване на САЩ е похарчило 25 000 долара, за да примами 20 мафиотски босове на гангстерска \"Тайна вечеря\" в италиански ресторант и да ги декорира с белезници, като в ролята на Юда бил информатор на бюрото, пише в. „Ню Йорк Поуст“.Коледната вечеря била организирана в ресторант Pasquale’s Rigoletto в Бронкс през декември 2014 г., но за това става известно едва сега. За любопитния харч на спецслужбите е съобщил агент Уилям Инцерильо по време на изслушване във Федералния съд в Манхатън във връзка с делото срещу престъпния бос Джоузеф Мерлино от Филаделфия за изнудване.„Платихме вечерята. На нея присъстваха над 20 души и ние платихме сметката на всички“, заявил агентът, като уточнил, че хората на ФБР първоначално се възнамерявали да пръскат бюджетни пари, но се оказало, че това е единственият техният информатор Джон Рубио да им помогне. Рубио бил член на мафията, който се съгласил да сътрудничи на ФБР, за да избегне полагащо му се пребиваване в затвора. Мафиотите, поканени на вечерята живеели в различни щати – Флорида и Ню Йорк.„Дадохме му 5 000 долара за самолетни билети на Мерлино и съпругата му, освен това платихме сметката на всички присъстващи на вечеринката капан – по около хиляда на човек“, обяснил свидетелят.На срещата за първи път се събрали трима босове – Мерлино, Паскуале Парело и Юджийн О'Нофрио от престъпния клан Дженовезе. Те също така си направили обща снимка и се шегували, че тази снимка може да доведе до техния арест. В крайна сметка вечерята дала възможност на прокурорите да повдигнат обвинения срещу тях.Мерлино не признава вината си и не е известно колко години затвор го заплашват. Парело е бил осъден на 7 години затвор за изнудване, след като изненадващо се признал за виновен, а делото на третия бос – О'Нофрио още не е било гледано в съда.  Сегашният директор на ФБР Кристофър Рей бе избран едва преди шест месеца от самия президент републиканец Донал Тръмп, който току-що беше уволнил безцеремонно неговия предшественик Джеймс Коми, обвинен в пристрастност при разследването на руската афера. Ако президентът на САЩ Доналд Тръмп реши, както според някои възнамерява, да бъде разкрито съдържанието на твърде оспорвана поверителна бележка, директорът на ФБР може да подаде оставка, съобщи Си Ен Ен.Ябълката на раздора между Рей и Тръмп се крие именно в този текст от четири страници, написан от председателя на комисията по разузнавнето в Камарата на представителите, републиканеца Девин Нунес. В него се отправят нападки срещу ФБР и правосъдното министерство във връзка с подслушване на предизборния екип на милиардера в предизборната кампания от 2016 г.Кристофър Рей се противопоставя на обнародването му, за да не бъдат разгласени секретни данни, докато Доналд Тръмп вижда в него доказателство на своето твърдение, че институциите имат задни политически мисли.Тръмп иска докладът да бъде публикуван и е казвал на хора от близкото си обкръжение, че според него в документа се показва, че служители на ФБР и министерството на правосъдието са действали неправомерно за получаването на поверителното съдебно разрешение през октомври 2016 г. за следене на съветника от предизборния му екип Картър Пейдж.\n\n\n                    ", "date": "2018.02.02", "title": "ФБР поканило мафиоти на гангстерска „Тайна вечеря“ с белезници"}
{"url": "http://www.monitor.bg/a/view/631-%D0%9E%D1%82%D0%BA%D1%80%D0%B8%D1%85%D0%B0-%D0%B4%D0%B5%D1%81%D0%B5%D1%82%D0%BA%D0%B8-%D0%B3%D1%80%D0%B0%D0%B4%D0%BE%D0%B2%D0%B5-%D0%BD%D0%B0-%D0%BC%D0%B0%D0%B8%D1%82%D0%B5-%D0%B2-%D0%93%D0%B2%D0%B0%D1%82%D0%B5%D0%BC%D0%B0%D0%BB%D0%B0/", "text": "Най-древната от преди близо 3000 г.\n                    Най-малко 60 000 различни постройки на цивилизацията на маите, неизвестни досега, са открити в северната част на Гватемала, в департамента Петен, съобщи Ройтерс. Скритите в джунглите сгради са намерени с лазерни радари\n\nПо думите на археолозите става дума за десетки градове с големи площади и пирамиди, чието построяване е изисквало многогодишен труд.\n\nОткрити са били тераси и места за отглеждане на селскостопанска продукция с напоителни канали, резервоари, укрепени градове и широки пътища. И до ден днешен тези градежи на маите впечатляват със своите мащаби, отбеляза Франсиско Естрада-Бели, един от авторите на проучването. Според предварителните оценки в тези градове може да са живели около 10 млн. души.\n\n„Недостатъчно количество вода, неразвита икономика, войни и разпадането на семейството като единица – това са част от проблемите, заради които тези градове са били изоставени“, заключи Такеш Иномата, който е ръководител на археологическите разкопки. Девет специалисти от Гватемала и от Щатите са взели участие в откриването на постройките.\n\nАрхеологът поясни, че има много теории за падението на цивилизацията на маите през Класическия период (225 – 900 сл. Хр), но тъй като се изисква много копаене за Предкласическия период (1000 г. пр. Хр. - 225 г. сл. Хр.), той останал недостатъчно изследван.\n\nСпециалистите са копали до почти 8 метра дълбочина, за да открият историческите паметници. Изкопаните находки са от около 1000 г. пр. Хр. до към 950 г. сл. Хр. Според предварителни изследвания най-древните находки са от 900 г. пр. Хр. Археолозите са сигурни, че новите открития ще обяснят как е изчезнала цивилизацията на маите.\n\nТе достигат разцвет през 300-900 г. сл. Хр., а към момента на откриването на Америка през XV в. вече са в упадък. Градовете и селищата на маите са се простирали на териториите на днешните Белиз, Хондурас, Гватемала, Мексико и Салвадор.\n\n \n\n \n \n\n                    ", "date": "2018.02.02", "title": "Откриха десетки градове на маите в Гватемала"}
{"url": "http://www.monitor.bg/a/view/38508-%D0%A5%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80%D0%B8-%D1%81%D0%B5-%D1%81%D0%B1%D0%BB%D1%8A%D1%81%D0%BA%D0%B0%D1%85%D0%B0-%D0%B2-%D0%BD%D0%B5%D0%B1%D0%B5%D1%82%D0%BE-%D0%BD%D0%B0%D0%B4-%D0%A1%D0%B5%D0%BD-%D0%A2%D1%80%D0%BE%D0%BF%D0%B5/", "text": "\n                    Най-малко петима души загинаха вчера сутринта при катастрофа с два хеликоптера на френската армия, които се сблъскаха и се разбиха край югоизточното френско езеро Карсес, съобщи АФП.\n\nЖертвите са и от дватаекипажа - трима души в единия хеликоптер и двама в другия, сочат данни на местната жандармерия.\nСблъскалите се машини са военни - хеликоптери от Школата за лека авиация на френските сухопътни войски в Кане де Мор, на 40 км от известния курорт Сен Тропе, уточниха в комюнике властите на департамент Вар.\n                    ", "date": "2018.02.02", "title": "Хеликоптери се сблъскаха в небето над Сен Тропе"}
{"url": "http://www.monitor.bg/a/view/63366-%D0%A1%D0%B5%D0%B4%D0%BC%D0%B8%D1%87%D0%B5%D0%BD-%D0%BC%D0%BE%D0%BD%D0%B8t%D0%BE%D1%80%D0%B8%D0%BD%D0%B3-29-%D1%8F%D0%BD%D1%83%D0%B0%D1%80%D0%B8-2-%D1%84%D0%B5%D0%B2%D1%80%D1%83%D0%B0%D1%80%D0%B8/", "text": "\n                    Светът хептен се смахна – тазседмичната номинация за тъпизми води наградата, учредена във Великобритания за целомъдрени писатели, които се отнасят към героините си с уважение и не ги „изнасилват“. Преди това порноактриси излязоха на бунт, че ги възприемали като сексуални обекти, а певици си залепиха устата с тиксо и дефилираха с бели рози на наградите „Грами“. На този фон у наше село протестите са си истинско дребнотемие. Докато се маскират на елхички и протестират срещу „мащабното строителство“ на втория кабинков лифт в Банско, природолюбителите проспаха застрояването на „София ленд“, а за изсичането на Западен парк хич не им пука. Победа за животнолюбците - спасиха плюшените играчки Терез и Масуд от решетките, пращат ги за храна на истински лъвове. Питбул наръфа смъртоносно дете, а кучезащитници се юрнаха да му носят закуски, ако човешкото месо не му е стигнало. Някои каузи не могат и не трябва да бъдат споделяни, но... пуста мода.   И тъмничарите поискаха полицейски заплати. Знаят си интереса. Никой не пожелава учителските заплати. То и учителите не си ги желаят, но никой не им е виновен, като не са така речевити и гласовити като някои сънародници. Двоен стандарт: пътен полицай да взима 700 лв. месечна заплата и 800 лв. седмично. Как в МВР водят борба с корупцията, когато установят, че в дадена заложна къща се продават крадени вещи? Отиват при собственика на заложната му къща и му предлагат да участва в борбата с корупцията. Примерно с 2000 лв. Началник на затвора се кара на надзирателите, които току-що са се върнали от протест за по-високи заплати:- Затворът е потънал в мръсотия, дисциплината е нулева. И как, по дяволите, е успял да избяга затворникът от 36-а килия?- Ами, шефе, с ключ.- Ключ ли? Че как го е откраднал?- Не го е крал, спечели си го съвсем честно на карти. Бели рози на 60-ото издание на наградите „Грами“. Идейният вдъхновител на мероприятието не е Славка Калчева. По този начин всичките железни девици в бранша показват своята солидарност с движенията срещу сексуалния тормоз. С едни гърди ги превариха трийсетина порноактриси, които се ожалиха, че в зенита на кариерата им някакъв продуцент ги възприемал като сексуални обекти. Прави са, достолепните дами, да протестират в пенсионна възраст, когато никой вече не съзира секса у тях. Иначе цялата тази история си е порнография, както и да я гледаме.  Лентата „The Miseducation of Cameron Post“, чийто анонс подсказва режисьорска полюция за лесбийка и гейове, грабна голямата награда на кинофестивала Сънданс, основан от Робърт Редфорд. Очевидно това са сюжетите, с които създателите на политкоректни филми и възторжените им критици ще се самозадоволяват в близките години в празните киносалони. Основателят на „Майкрософт“ Бил Гейтс е вложил 40 милиона долара за селектиране на идеалната крава, съобщи „Бизнес инсайдър“. Тя трябва да издържа на горещини и да дава повече мляко. В едно село живеят баща и двамата му сина. Пристига един ден бащата – зачервен, запотен, чак заеква от яд.- Ня*къв кретен ни е откраднал селектираната крава.Големият син поклаща глава:- Щом е кретен, значи е пед*раст.Малкият:- Щом е пед*раст, значи е Кольо от съседното село.Отиват при Кольо и почват да го млатят:- Ей, пед*раст, да връщаш кравата!- Ама, чакайте бе, к*ъв пед*раст, к*ва крава?!?Наритали го зверски и го зарязали. След като се освестил, Кольо им завел дело за побой и обида. След седмица се срещат в съдебната зала. Съдията:- Кажете сега, защо пребихте човека и защо сте го наричали пед*раст?Бащата почва:- Глей ся, гус*ин съдия - щом краде крави, значи е кретен. Щом е кретен, значи е пед*раст. Щом е пед*раст, значи е Кольо.- Вие не сте наред! Ето, ще ви покажа нагледно колко абсурдно е това, дето го говорите: в тая кутия тук ако познаете какво има, ще ви пусна да си ходите, а ако не познаете, ще ви осъдя.Бащата тръгва да размишлява на глас:- Кутията е квадратна, значи вътре има нещо кръгло.Големият син казва:- Щом е кръгло, значи е оранжево.Малкият добавя:- Щом е оранжево, значи е портокал.Съдията ги гледа, гледа, па се обръща към Кольо:- Ей, пед*раст, веднага да върнеш на хората кравата! Бракоразводно дело. Жената обяснява причините да иска да се разделят с мъжа й:- Много е груб, много е гаден. Постоянно ме нарича „Крава“. Дори на галено ми вика Милка. Не мога да понасям това отношение.Съдията към мъжа:- Вижте, никак не е хубаво това, което правите! Имате ли основание да недоволствате срещу жена си?- Не бе, господин съдия, екстра си е. Супер мусака прави, супата топчета също я бива, чисти, пере, не ми досажда, когато гледам мачове, нямам претенции никакви.- Добре, тогава, искам тук и сега да обещаете, че повече няма да й викате така.Речено-сторено! Съдията закрива делото, излизат от съда и мъжът се обръща към жена си:- Айде ма, мърдай бързо към кухнята, да не ти ударя един между рогата!    Масовка с еднакви плакати – това представляваха спонтантите граждански протести за лъвчетата Терез и Масуд, които бяха командировани с еднопосочен билет към Холандия. По ентусиазма, с който прегърнаха каузата някои от активистите би могло да се съди, че лъвчетата са били договорени. Да оставим настрана съмненията за финансиране на мероприятието и да приемем, че всичко е било породено от любовта на участниците към големите котета. Дано в природата маците не станат закуска на големите си събратя, че жалко за „добрите намерения“. Както казва една злополучна протестърка, важното е да се протестира, все едно за какво. Апелативният съд в Бургас потвърди запора от почти 200 млн. лв. върху имущество и активи на олигарха Прокопиев. Новината помрачи радостта от форума, с който ден по-рано обкръжението му се опитваше за пореден път да го легитимира като фактор. Времето за Прокопиев и сие се очертава мъгливо и дъждовно. Очакват се обилни валежи от опорни точки. Брайън и Марая Шулц са се венчали в тоалетната на съда в община Манмаут в щата Ню Джърси, съобщава в. \"Дейли мирър\". На бъдещата свекърва й прилошало и я завели в тоалетната да й окажат неотложна помощ. За да не си изгубят датата и да чакат още месец и половина за нова, младоженците решили да си кажат „Да“ по бързата процедура... Голяма нужда ще да е било да се венчаят в тази обстановка.    Ден, в който наследниците на комунизма най-шумно и ентусиазирано почитат паметта на жертвите на комунизма. Парад на двуличието и лицемерието! Пародиен музикален поздрав за червените номенклатурчици: „Аз не съм комунист и никога няма да бъда...“ Въпрос към най-върлите „демократи“: Хубаво не сте комунисти, а дали сте синове на бащите си и къде, за Бога, си навряхте партийните книжки? Или каквото било – било, миналото не се брои. Министерството на външните работи на Великобритания подложи на строга диета котарака Палмерстън. На сътрудниците на министерството е забранено да глезят главния мишелов на ведомството с лакомства, защото е станал твърде ленив и трофеите с опашки вече не го вълнуват. Крайно време е да вземем пример и да въведем забрани за глезене на тукашните чиновници. Току виж забравили за мързела и леността.   Полудели феминистки скочиха на картината на английския художник Джон Уилям Уотърхаус „Хилей и нимфите“ с твърдението, че сюжетът е оскърбителен. Вещерското сборище е постигнало своето и картината е свалена от експозиция. Да се готвят „Закуска на тревата“ на Едуар Мане и „Полегнала гола жена“ на Модилияни. Ангелчетата по картините ще са с ленти на очите, за да не привличат вниманието на педофилите. Някой да заметне Давид на Микеланджело, за да не му се виждат срамотиите. „Целувката на Юда“ може и да остане без цензура, ако я впишем в джендър тенденциите. Въпрос на деня: Колко готини феминистки са необходими, за да свалят шедьовър от стената? Уточнение: Въпросът е подвеждащ. Нали не искате да кажете, че сте виждали готини феминистки? Лоша новина за Тома Белев и хората му – може и да не им излезе бройката. Австралийската актриса Никол Кидман е разкрила, че обича да си похапва буболечки, които при това нарича нарича „космати ядки“. „Два милиарди души в света хапват буболечки. Сред тях съм и аз“, казва Никол Кидман във видео за сп. „Венити феър“ - списанието, благодарение на което колежката й Рийз Уидърспун се сдоби с трети крак. \n\n\n                    ", "date": "2018.02.02", "title": "Седмичен мониtоринг  (29 януари – 2 февруари)"}
{"url": "http://www.monitor.bg/a/view/47575-%D0%A1%D0%BC%D0%B8%D1%81%D1%8A%D0%BB%D1%8A%D1%82-%D0%BE%D1%82-%D1%82%D0%B0%D0%B9%D0%BD%D0%B8%D1%82%D0%B5-%D0%B2%D0%B5%D1%87%D0%B5%D1%80%D0%B8/", "text": "\n                    Без да богохулстваме, ама всяка тайна вечеря е съмнителна работа. Вечеря добре, ама защо да е тайна? Тайна е, защото след нея винаги излиза нещо, което не е това, което се очаква като краен резултат. Да не забравяме вечния пример, че след една такава тайна почерпка предадоха Христос. А почти 2000 години по-късно Федералното бюро за разследване намери начин да подобри ноу хау-то на Юда. Ченгетата платили 25 000 долара за вечеря на мафиотските босове в Бронкс, след което ги арестували. Ченгетата се охарчили приблизително с по 1000 долара бюджетни пари на човек, обаче си гарантирали резултата. Освен това имали и внедрен човек сред мафиотите в ролята на Юда, който се съгласил да сътрудничи и издънил колегите от Коза ностра. И за да е пълно повторението на историята, шефовете на кланове дори си направили обща снимка, по която после прокурорите им повдигнали обвинения. От тази история могат да бъдат направени няколко извода. Първо, че историята не всякога се повтаря като фарс, а понякога дори и плашещо буквално. Второ, че за да получиш нещо, трябва да дадеш поне 25 000 долара, за да си струва резултатът. Трето, че ефективността е пряка функция от оптимизацията на работата и правилното управление на финансовия ресурс. Четвърто, че ако много искаш нещо, с малко напрягане на ума нестандартният подход гарантира успеха. И пето - че големият проблем на мафията винаги е бил в самодостатъчността й и липсата на въображение. Няма как да разчиташ само на голата родова традиция и да си в крак с новото време. Резултатът е, че те изпържват с библейска хватка на 2000 г.\n                    ", "date": "2018.02.02", "title": "Смисълът от тайните вечери "}
{"url": "http://www.monitor.bg/a/view/36299-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BF%D0%BE%D0%B8%D1%81%D0%BA%D0%B0-%D0%BF%D0%BE%D1%81%D1%82%D0%BE%D1%8F%D0%BD%D0%B5%D0%BD-%D0%B0%D1%80%D0%B5%D1%81%D1%82-%D0%B7%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA%D0%B0-%D0%BD%D0%B0-%D0%BF%D0%B8%D1%82%D0%B1%D1%83%D0%BB%D0%B0/", "text": "\n                    Пазарджишката Районна прокуратура поиска постоянен арест за 35-годишния Димитър М. от село Мокрище, собственик на питбула, който умъртви 3-годишния Тодор Стоянов във вторник. Димитър, който  е чичо на загиналото момче, е с повдигнато обвинение по чл.325 в от НК, текстът на който предивжда затвор до 5 години и глоба до 10 000 лв. В момента тече 14-дневно наблюдение на питбула от ветеринари от Областната дирекция по безопасност на храните в Пазарджик. Кучето продължава да стои в двора на къщата на Димитър и Атанаска, където стана трагедията на 30 януари. Назначена е и киноложка експертиза, която ще бъде извършена от етолог-специалист по поведението на животните от Института по ветеринарна медицина в гр.Стара Загора. Експертът ще изследва цялостното психологично поведение на кучето, за да се прецени дали е било добре гледано, било ли е удряно или малтретирано. Ако се докаже, че питбулът е бил агресивен, той ще бъде приспан по Закона за ветеринарно-медицинската дейност. Ако експертиза приключи със становище, че кучето не е било агресивно, то ще бъде изпратено в приют. Междувременно в социалната мрежа жена от Перник поиска да вземе кучето да го гледа. Същото желание изявиха и от организацията , за да съдействат да бъде настанено в приют и да му занесат храна и постелки. Оттам са водили разговор с шефа на Областната дирекция по безопасност на храните в Пазарджик д-р Петко Митев, който им е обяснил, че ведомството е било буквално залято от имейли и обаждания от екоорганизации и природозащитници. Кучето не може да бъде придвижвано където и да е, докато не изтече 14-дневния карантинен срок. Необходимо е да бъде изолирано за период от две седмици, за да се изключи заразяване с бяс. Тъй като в Пазарджик няма приют за кучета, затова питбулът ще остане в двора на къщата на Димитър, където ще бъде наблюдавано от ветеринарен специалист. Под охраната на полицаи на питбула-убиец се дава храна, но за момента не е показал някакви промени в поведението си. Засега разследващите органи няма да подвеждат под отговорност бабата или бащата на детето, което е било оставено без надзор този ден и е отишло само до къщата на леля си, където е било кучето. От дирекция „ Закрила на детето“ са установили, че малкият е имал всички имунизации, воден е на лекар и е растял в добра среда.\n                    ", "date": "2018.02.02", "title": "Прокуратурата поиска постоянен арест за собственика на питбула"}
{"url": "http://www.monitor.bg/a/view/72097-%D0%98%D0%B7%D0%B3%D0%BE%D1%80%D1%8F-%D1%82%D0%B0%D0%BD%D0%BA%D0%BE%D0%B2%D0%BE%D1%82%D0%BE-%D0%BF%D0%BE%D0%B4%D0%B5%D0%BB%D0%B5%D0%BD%D0%B8%D0%B5-%D0%B2-%D0%9F%D0%B5%D1%82%D1%80%D0%B8%D1%87/", "text": "\n                    Снощи около 20 часа пламна голям пожар в изоставената масивна сграда на бившето танково поделение в Петрич. За минути 4 пожарни екипа пристигнаха на място и се включиха в гасенето на огъня. Пожарникарите предотвратиха разрастването на пожара към съседните жилищни сгради и близкото Основно училище. Изгоряла е цялата покривна конструкция на 3-етажната масивна сграда и всички дървении надолу. Изпепелени са около 1000 кв/м от покрива и етажите надолу. От Благоевград пристгна директорът на РДПБЗН инж. Георги Пармаков, който ръководеше гасителните дейности. Пожарът е тръгнал от покрива и бързо обхванал цялата сграда.\n\nПричините за пожара не са установени с категоричност - възможно е да е човешка небрежност, но се допуска, че запалването може да е умишлено. Около терена е предвидено строителството на новия Градски парк в Петрич. Преди време сградата бе закупена от местния бизнесмен и общински съветник Живко Карадалиев. Според мълвата, която днес е разпространява в Петрич пожарът е предизвикан умишлено, за да се улесни по-бързото построяване на хипермаркет от веригата „Кауфланд“.\n                    ", "date": "2018.02.02", "title": "Изгоря танковото поделение в Петрич"}
{"url": "http://www.monitor.bg/a/view/86963-%D0%98%D0%B7%D0%BF%D1%80%D0%B0%D1%89%D0%B0%D0%BC-%D1%81%D0%BD%D0%B8%D0%BC%D0%BA%D0%B0-%D0%9E%D1%82%D1%80%D0%BE%D0%B2%D0%B5%D0%BD%D0%BE-%D0%BA%D1%83%D1%87%D0%B5-%D0%95%D0%B4%D0%BD%D0%BE-%D0%BE%D1%82-%D0%BE%D1%82%D1%80%D0%BE%D0%B2%D0%B5%D0%BD%D0%B8%D1%82%D0%B5-%D0%BA%D1%83%D1%87%D0%B5%D1%82%D0%B0-%D0%BA%D0%BE%D0%B5%D1%82%D0%BE-%D0%BE%D1%82%D0%BA%D1%80%D0%B8%D0%BB%D0%B0-%D0%BF%D1%80%D0%B8%D1%80%D0%BE%D0%B4%D0%BE%D0%B7%D0%B0%D1%89%D0%B8%D1%82%D0%BD%D0%B8%D1%87%D0%BA%D0%B0%D1%82%D0%B0-%D0%A1%D0%BE%D0%BD%D1%8F-%D0%98%D0%B2%D0%B0%D0%BD%D0%BE%D0%B2%D0%B0/", "text": "\n                    Неизвестни засега извършители разпръскат наденици с отрова и убиват бездомните кучета в Бобов дол, сигнализира природозащитничката Соня Иванова. Жертва на злосторниците вече са станали и някои осиновени кучета в квартал „Южен“ на миньорската община. „Само преди няколко дни ми се обади жена и каза, че има едно куче пред магазина в квартала, което рита и от устатата му излиза пяна. Докато отида то беше умряло. Друга моя съседка си беше осиновила едно пинчерче, то също беше отровено. За щастие обаче успяхме да го спасим. Намерих още едно, което беше умряло в адски мъки“, обяснява с възмущение Иванова.Тя самата разказва, че при вида на първия труп на куче веднага се е обадила на тел 112. От там обяснили, че ще предадат сигнала, но без резултат. Последвало второ обаждане. „Вдигна ми един мъж. Когато обясних какво се случва единственото, което ме попита беше кучетата бездомни ли са. И да са, какво от това?“, пита още природозащитничката.Само преди два дни тя открила нови парчета наденица около блоковете в квартал „Южен“. В тях имало бял прах и най-вероятно той е причината за смъртта на кучетата. „Всичкото това наистина ме потресе, незнам точния брой на отровените кучета. В момента не се чувствам добре, болна съм от грип, но веднага след като се възстановя ще подам жалба до полицията. Дано някой се заеме с проблема. Та тази отрова могат да я погълнат и много домашни кучета. Да не говорим, че всяко едно от дечицата е любопитно и би я пипнало. Представете си какво би станало тогава?“, казва още Иванова.Тя е категорична, че не става въпрос в случая за агресивни кучета, а за такива, които се хранят от съседите в блоковете. „Една малка болонка, която е като топче, кой ще ухапе. Явно има хора, на които им пречи всичко, не понасят животните. Едва ли обаче трябва да проявяват такава жестокост към тях“, коментира още притеснената жена от Бобов дол.\n\n\n                    ", "date": "2018.02.02", "title": "Масово тровят бездомните кучета в Бобов дол"}
{"url": "http://www.monitor.bg/a/view/30727-%D0%9F%D0%BE%D1%87%D0%B8%D0%BD%D0%B0%D0%BB%D0%B0-%D0%BE%D1%82%D0%BB%D0%BE%D0%B6%D0%B8-%D0%B4%D0%B5%D0%BB%D0%BE-%D1%81%D1%80%D0%B5%D1%89%D1%83-%D0%B8%D0%B7%D0%B2%D0%B5%D1%81%D1%82%D0%B5%D0%BD-%D0%B0%D0%B4%D0%B2%D0%BE%D0%BA%D0%B0%D1%82/", "text": "Обещавал джип и 100 бона на родата на загинало при катастрофа бебе, почерненото семейство не видяло нито пари, нито кола\n                    Починала вечерта на 1 февруари свидетелка Наталия Иванова отложи разпоредителното заседание този петък срещу известния адвокат от Пловдив Владимир Елдъров. Друг от свидетелите – Илиян Арденски, се оказал неоткриваем в жилището си по лична карта и съдът постанови да бъде призован за следващото заседание на 14 март т.г. на други два посочени от него адреси. Елдъров е подсъдим по обвинение от прокуратурата, че е ощетил 29 клиенти с общо 676 458 лева от дела при катастрофи. Или не превеждал цялата сума от застрахователите на пострадалите, като задържал част от нея, или в някои случаи прибирал всички пари, съобщиха от окръжната прокуратура в Пловдив.„Джипката каза, че ще ни даде. И 120 000 лева също. Извади 200 лева и ни ги даде, за да съди за пари застрахователя. Не видяхме нито джипката, нито пари, а детето си умря”. Това каза в районния съд в Пловдив след фалстарта на разпоредителното заседание срещу известния адвокат от Пловдив Владимир Елдъров Фария Мехмед. Тя е баба на починало при катастрофа през 2008г. двегодишно момиченце. Малката Севги Светославова била погубена от балирвачката на трактор, подкаран от пиян и без книжка мъж от севлиевското село Любен. Пострадалите са пък от съседно село – Йорданово, където след кървавата катастрофа отишъл подсъдимият, за да убеди опечалените заведат съдебен иск за пари. Според Фария и мъжа й Слави Малинов застрахователят броил 20 000 лева за починалото дете, които пари те не видели. Адвокатът им давал на ръка на няколко пъти по 200 и по 400 лева, като максимум взели в брой от него 1000 лева, твърдят роднините на блъснатото дете.При друг случай в Раковски лека кола блъснала роденият през 1932г. дядо Венко Карагеоргиев. Той имал късмета да оцелее, пък макар и със счупен таз. Дъщеря му Ана Бодушка първоначално се отказала да води дела, защото семейството й познавало шофьора. „Не исках да водя дела за катастрофата, но адвокат Елдъров по някакъв начин се запозна с баща ми. Застрахователят изплатил голяма сума, която в момента с лихвите е към 35 000 лева, които не сме ги получили”, каза Ана Бодушка. По думите й юристът бил дал на ръка само 2000 лева и нищо повече. В съда в Пловдив дъщерята дойде с адвокатка и поиска да се конституира, като частен обвинител и да заведе граждански иск срещу подсъдимия.По повдигнатите му обвинения го грози затвор от 1 до 8г., като съдът може да постанови и конфискация на до половината имущество на виновния. В момента адвокат Владимир Елдъров се намира в затвора в Пловдив, тъй като е осъден на първа инстанция от окръжния съд на 7 г. и 6м. за подбудителство за опит за убийство на свой колега адвокат от Пловдив, палежи и унищожаване на чуждо имущество. \n\n\n                    ", "date": "2018.02.02", "title": "Починала свидетелка отложи дело срещу известен адвокат (СНИМКИ, ВИДЕО)"}
{"url": "http://www.monitor.bg/a/view/56963-%D0%97%D0%B0%D0%BF%D1%83%D1%88%D0%B5%D0%BD-%D0%BA%D0%BE%D0%BC%D0%B8%D0%BD-%D0%B7%D0%B0%D0%B4%D1%83%D1%88%D0%B8-%D0%B6%D0%B5%D0%BD%D0%B0-%D0%B2-%D1%81%D1%8A%D0%BD%D1%8F-%D0%B9/", "text": "\n                    72-годишната Лейля Ахмед от хасковското село Орлово е загинала при пожар в дома й тази сутрин. Пушекът и отровните газове от пламъците са задушили жената в леглото й.\n\nСигналът за стихията в дома й подали комшия около 6 часа сутринта. Мъжът се прибирал от нощна смяна и видял пушек и пламъци. Покривът на къщата на съседката му вече се бил срутил.\n\nНа място дошли два екипа пожарникари, които овладели огнените езици. Жената обаче вече е била издъхнала. Огнеборците я открили затрупана от отломки на леглото й. По неофициална информация пожарът е избухнал заради запушен комин.\n\n„Къщата беше много стара и коминът й падна отдавна. Използваха кюнци, които стърчаха от стената, но те много лесно се запушваха и падаха при силен вятър“, казаха хора от Орлово.\n\n \n                    ", "date": "2018.02.02", "title": "Запушен комин задуши жена в съня й "}
{"url": "http://www.monitor.bg/a/view/46493-%D0%9C%D0%B5%D1%80%D0%B0%D0%BA%D0%BB%D0%B8%D1%8F-%D0%B7%D0%B0-%D1%81%D0%B5%D0%BA%D1%81-%D1%81%D0%BA%D0%BE%D1%87%D0%B8-%D1%81-%D0%B1%D1%80%D0%B0%D0%B4%D0%B2%D0%B0-%D0%BD%D0%B0-%D0%BF%D0%BE%D0%BB%D0%B8%D1%86%D0%B0%D0%B8/", "text": "\n                     \n\n \n\n41-годишен обитател на новозагорския ромски квартал „Шести“ попадна в ареста след екшън-изпълнение привечер на 31 януари. При подаден сигнал за опитващ се да нахлуе в дома на 30-годишна , самотно живееща съмахленка  мъж, който настоявал тя да му се отдаде униформените  пристигнали на място, но междувременно роднините на смуглата хубавица успели да прогонят натрапника. Той обаче отнесъл със себе си брадва и се настанил в кръчма на съседната улица, където изпил няколко ракии и отказал да плаща.\n\nПри опит да бъде задържан Стойчо Атанасов започнал да псува , да плаши полицаите с брадвата и да хвърля по патрулката тухли и керемиди.В суматохата се намесили и негови родственици, които попречили на дежурните да изпълнят задълженията си. Атанасов е бил задържан три часа по-късно в дома на свой приятел.Образувано е досъдебно производство , очаква се прокуратурата да поиска постоянното му задържане.\n\nНад 12 000 са жителите на квартал „Шести“ в Нова Загора, за реда там се грижат 4 униформени полицаи.\n                    ", "date": "2018.02.02", "title": "Мераклия за секс скочи с брадва на полицаи     "}
{"url": "http://www.monitor.bg/a/view/19693-%D0%92%D0%B0%D0%BD%D0%B4%D0%B0%D0%BB%D0%B8-%D0%BF%D0%BE%D1%80%D1%83%D0%B3%D0%B0%D1%85%D0%B0-%D0%91%D1%80%D0%B0%D1%82%D1%81%D0%BA%D0%B0%D1%82%D0%B0-%D0%BC%D0%BE%D0%B3%D0%B8%D0%BB%D0%B0-%D1%81-%D0%BD%D0%B0%D1%86%D0%B8%D1%81%D1%82%D0%BA%D0%B8-%D1%81%D0%B8%D0%BC%D0%B2%D0%BE%D0%BB%D0%B8/", "text": "\n                    Вандали поругаха и потрошиха барелефа на Димитър Благоев – Дядото, паметната плоча на Лиляна Димитрова и мемориала „Братската могила” в Пловдив. Посегателството е станало в нощта на 1 срещу 2 февруари и срещу това скочиха от Градския съвет на БСП. Оттам разпространиха декларация, в която осъждат остро поредното посегателство върху паметници от историята на страната ни.„Това е поредната варварска проява върху тях и не може да се третира като обикновен акт на вандализъм. Грозните надписи и изрисуваните свастики, обидните политически послания и разрушителни действия спрямо тези паметници са част от агресивната реторика, която се наложи в публичното пространство”, се казва в позицията. От БСП настояват всички български партии да осъдят стореното, а полицията и прокуратурата в Пловдив да си свършат работата, да разкрият извършителите и да ги накажат.„Кому е изгодно да ги няма тези паметници?”, питат в позицията си социалистите. Оттам припомнят, че Димитър Благоев е основоположник на социалистическото движение, интелектуалец и политик от международен мащаб. Лиляна Димитрова – Блага е ремсистка и студентка по право, която е била интернирана в концлагера Гонда вода, откъдето успяла да избяга и в неравен бой срещу фашистката жандармерия оставила последния куршум за себе си. Мемориалният комплекс „Братска могила” пък е посветен на падналите за Освобождението на България както в Балканската, така и в двете световни войни, се припомня в декларацията. \n\n \n\n \n\n\n                    ", "date": "2018.02.02", "title": "Вандали поругаха Братската могила с нацистки символи"}
{"url": "http://www.monitor.bg/a/view/26027-%D0%96%D0%B5%D0%BD%D0%B0-%D1%81%D0%B5-%D1%83%D0%B4%D0%B0%D0%B2%D0%B8-%D1%81%D0%BB%D0%B5%D0%B4-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F-%D1%87%D0%B5-%D0%BD%D1%8F%D0%BC%D0%B0-%D0%B4%D0%B5%D1%86%D0%B0/", "text": "\n                    Откритият преди десетина дни труп на плажа \"Виста маре\" край Бургас е на 36-годишна жена от Момчилград, съобщи \"Дир.бг.\"\n36-годишната Севгюл В. изчезнала на 22 януари, а ден по-късно двама бургазлии, разхождали кучетата си по плажа, намериха тялото на жена, изхвърлено от морето в района на парк \"Росенец\". \nОт полицията в Бургас тогава съобщиха, че по тялото не са установени данни за насилствена смърт и се касае за самоубийство. Никой обаче не потърсил трупа на жената, затова криминалистите решили, че починалата е бежанка. Жената била облечена с хубави дрехи, имала и пръстен на ръката. \nСъщевременно обаче съпругът на изчезналата Севгюл В. потърсил съдействие от полицията в Кърджали и тя била обявена първоначално за местно, а след това и за общодържавно издирване, съобщи \"24Rodopi\". \nСлед въвеждането на данните в информационния масив, от дирекцията в Бургас се свързват със семейството. Съпругът извършил разпознаване на тялото.\n„Бе омъжена от 10 години, но нямаше деца. Вероятно семейството на съпруга й, при което живееше, я обвиняваше за това. Преди да отиде на работа сутрин, тя доеше кравите. След като се върне от работа я товареха с още задачи. По-малката й сестра роди преди два месеца. Живяла е в тормоз заради това, че няма дете”, разказаха близки на 36-годишната жена. \nПо думите им, Севгюл е ходила и друг път в Бургас, заедно със съпруга си. Местността, където е открита, й била позната. Това не бил първия случай, в който младата жена напускала дома си, след което отново се връщала.\n„Не е имала подкрепа от никого, работила е като роб. Избрала е Бургас, за да сложи край на живота си, вероятно защото не е искала да я открият”, допълниха познатите на Севгюл.\nДнес тялото на младата жена ще бъде освободено от моргата и ще бъде транспортирано в Момчилград. Тя е родом от момчилградско село, където понастоящем живеят родителите й.\n \n                    ", "date": "2018.02.02", "title": "Жена се удави, обвинявали я, че няма деца"}
{"url": "http://www.monitor.bg/a/view/4930-15%D0%B3%D0%BE%D0%B4%D0%B8%D1%88%D0%B5%D0%BD-%D0%B7%D0%B0%D0%B3%D0%B8%D0%BD%D0%B0-%D0%B2-%D0%90%D1%85%D1%82%D0%BE%D0%BF%D0%BE%D0%BB-%D0%BF%D1%80%D0%B5%D0%BC%D0%B0%D0%B7%D0%B0%D0%BD-%D0%BE%D1%82-%D0%B4%D1%8A%D1%80%D0%B2%D0%BE/", "text": "\n                    15-годишно момче загина при тежък инцидент в гората край Ахтопол. Инцидентът е станал в четвъртък около обяд при товарене на дървени трупи. Загиналият тийнеджър е помагал на баща си в тежката работа, когато едно от дърветата изпаднало от камиона и се стоварило върху главата му. 15-годишният Исус е загинал на място. Той е от ромски произход и помагал на семейството си за прехраната. Тежкият инцидент е станал пред очите на двамата родители и още няколко техни роднини. \nИсус имал още три сестри и един брат,  които не посещавали училище. Самият той учил само до 5-ти клас и напуснал училище, за да работи. \nПо случая е започнало разследване, което тепърва ще изяснява всички подробности около фаталния инцидент. \"Не се знае какви дърва са събирали, дали някой ги е наел или сами са решили да товарят дърва от гората за лична употреба\", коментираха запознати с разследването. Ромската фамилия е позната на всички в Ахтопол. \"Живееха много бедно, децата им ходеха зле облечени и често бяха гладни. Исус беше добро дете, много изпълнителен и работлив. Беше принуден да работи, за да помага на семейството за прехраната. Като по-малък често обикаляше да проси, за да се нахрани\", разказаха хората в Ахтопол.\n                    ", "date": "2018.02.02", "title": "15-годишен загина в Ахтопол, премазан от дърво"}
{"url": "http://www.monitor.bg/a/view/24665-%D0%91%D1%80%D0%B0%D0%B4%D1%8A%D1%80%D1%8A%D1%82-%D0%9F%D0%B0%D1%86%D0%BE-%D1%81%D0%B5-%D1%80%D0%B0%D0%B7%D0%BC%D0%B8%D0%BD%D0%B0-%D1%81-%D0%BF%D1%80%D0%BE%D0%B1%D0%B0%D1%86%D0%B8%D1%8F-%D0%B7%D0%B0-%D0%BD%D0%B5%D0%B7%D0%B0%D0%BA%D0%BE%D0%BD%D0%B5%D0%BD-%D1%85%D0%B0%D0%B7%D0%B0%D1%80%D1%82/", "text": "\n                     \n\n \n\n \n\nНашумелият покрай първите сезони на „Биг брадър“ Панайот Кючуков-Пацо  се размина с престой зад решетките по дело за организирането на незаконни залагания. 35-годишният плейбой сключи споразумение с наблюдаващия наказателното производство прокурор в родния му град Гълъбово  и по този начин си осигури пробационен режим в рамките на половин година и задължителна регистрация по местоживеене.\n\nПацо беше задържан при спецакция на ТД БОП на 14 юли м.г., повдигнато му беше обвинение за това , че от началото на януари с.г. е. устройвал хазартни игри не по установения от закона ред / престъпление по чл.327 ал.1 от НК/.Играчите на покер се събирали два пъти седмично като всеки път броят им е бил различен, всеки от тях внасял депозит, който на финала отивал при спечелилият раздаванията.\n\nУстановено било, че обвиняемият не е участвал в игрите и залаганията, негова била само грижата за помещението и набавянето на необходимите аксесоари:чипове, карти, пластмасова черна кутия с механизъм за подаване на карти и др. По време на акцията на място бяха установени 11 залагащи, които прекараха едно денонощие в ареста на местното РУ „Полиция“.Според запознати при задържането му Панайот бил убеден, че става дума за телевизионна сценка от сорта на „скрита камера“, почти до финала на разследването той така и не разбрал, че всъщност е вършел престъпление.\n\nПанайот Кючуков влезе в обсега на медийното внимание с участието си в третия сезон на „Биг брадър“, в който завъртя флирт с женствения Пеньо и, разбирайки истинския му пол, успя да му счупи носа. В последствие младият мъж направи куп публични изцепки, хвалейки се където завоеванията му за сравнително кратък период от време надхвърлили 600 бройки.\n\nОт няколко години Пацо е назначен  за ръководител на общински дневен център за деца и младежи с увреждания.\n                    ", "date": "2018.02.02", "title": "Брадърът Пацо се размина с пробация за незаконен хазарт   "}
{"url": "http://www.monitor.bg/a/view/62652-%D0%A8%D0%BE%D1%84%D1%8C%D0%BE%D1%80-%D0%BD%D0%B0-%D0%B1%D0%B5%D1%82%D0%BE%D0%BD%D0%BE%D0%B2%D0%BE%D0%B7-%D0%BD%D0%B0-%D1%81%D1%8A%D0%B4-%D0%B7%D0%B0-%D0%BF%D1%80%D0%B5%D0%B3%D0%B0%D0%B7%D0%B5%D0%BD%D0%B0-%D0%B6%D0%B5%D0%BD%D0%B0/", "text": "\n                    Шофьор на бетоновоз застава пред съда по обвинение за причинена смърт по непредпазливост. На 26 ноември 2916 г. в Горна Оряховица, в двора на промишлено предприятие, подсъдимият Васил К. блъснал с тежкия си камион движещата се пред него Ценка Х. В резултат на катастрофата жената починала. Предстои насрочване на делото от окръжния съд във Велико Търново.\n\n\n                    ", "date": "2018.02.02", "title": "Шофьор на бетоновоз  на съд за прегазена жена "}
{"url": "http://www.monitor.bg/a/view/17473-%D0%9F%D1%83%D1%81%D0%BD%D0%B0%D1%85%D0%B0-%D0%BA%D0%BC%D0%B5%D1%82%D0%B0-%D0%BD%D0%B0-%D0%A1%D0%B5%D0%BF%D1%82%D0%B5%D0%BC%D0%B2%D1%80%D0%B8-%D1%81%D1%80%D0%B5%D1%89%D1%83-%D0%B3%D0%B0%D1%80%D0%B0%D0%BD%D1%86%D0%B8%D1%8F-%D0%BE%D1%82-250-000-%D0%BB%D0%B2/", "text": "\n                    Кметът на община Септември Марин Рачев бе пуснат от ареста в Районното управление на МВР в града срещу парична гаранция от 250 000 лв. На излизане от полицията той коментира, че ще обжалва размера на гаранцията, която му е определена от прокуратурата. Освен Рачев обвиняем за източването на община Септември е служител в кметската администрация, който е отговарял за обществените поръчки в общината. Той бе освободен срещу гаранция от 10 000 лв. В нощното шкафче в жилището на Рачев са намерени справки от ДАНС за служебно ползване, които са били свързани с купуването на гласове на изборите през 2015 г. в областта. Това обяви шефът на спецпрокуратурата Иван Гешев на днешната пресконференция в София. Кой е предоставил документите на градоначалника, тепърва ще се изяснява. На Рачев са повдигнати обвинения за безстопанственост и неизгодни сделки. Разследващите са намерили и тефтер с бележки на кмета, в който той е описвал какви са печалбите от всяка една обществена поръчка. Търговете и обществените поръчки в община Септември от началото на мандата на Рачев ще бъдат щателно разследвани. Освен това Рачев е имал предварителна информация, че нещо се готви срещу него от спецпрокуратурата, но тя била недостатъчна, за да реагира. Като доказателство за това държавният обвинител посочил намерен лист с опорни точки от втората братовчедка на кмета, в който пишело как Марин Рачев да отговаря на разследващите, когато го разпитват за съмнителните обществени поръчки и как да отговаря на въпросите на полицаите. Над 500 души се събраха пред общината в септември в защита на кмета Марин Рачев, който бе задържан за 24 часа заради разследване на спецпрокуратурата за корупционни схеми. Според протестиращите, сред които имаше и общински съветници, и кметове на 11 от общо 13-те населени места в общината, при вчерашната акция била демонстрирана излишна сила, а целта й била да се направи пиар. Подкрепящите кмета Марин Рачев коментираха, че за двете години управление той е доказал, че е действен кмет и постигнал толкова, колкото никой преди него. Според тях Рачев е затворил кранчетата на някои, които били на хранилка към общината дълги години. Докато вървеше протеста пред сградата на общината, където има и силно полицейско присъствие, тръгна и подписка в подкрепа на кмета на Септември Марин Рачев. Подписката ще бъде разпространена и в селата от общината.\n                    ", "date": "2018.02.02", "title": "Пуснаха кмета на Септември срещу гаранция от 250 000 лв. "}
{"url": "http://www.monitor.bg/a/view/27749-%D0%A1%D1%82%D0%BE%D0%BF%D0%B0%D0%B4%D0%B6%D0%B8%D1%8F-%D0%BD%D0%B0%D1%80%D1%8A%D0%B3%D0%B0-%D0%B5%D0%BA%D0%BE%D0%B8%D0%BD%D1%81%D0%BF%D0%B5%D0%BA%D1%82%D0%BE%D1%80-%D0%B8-%D0%BC%D1%83-%D0%BE%D1%82%D0%BA%D1%80%D0%B0%D0%B4%D0%BD%D0%B0-%D0%B4%D0%B6%D0%B8%D0%BF%D0%B0/", "text": "Полицаи го закопчаха след като блокираха пътищата в Югоизточна България\n                    Стопаджия сътвори истински холивудски екшън в Кърджалийско в четвъртък следобед.\n\n20-годишен младеж махал на пътя между Крумовград и Кърджали. Спрял му и го качил джип на регионалната екоинспекция в Хасково. На разклона за село Студен кладенец обаче младежът помолил да спрат. Внезапно извадил нож и пробол в гърдите 52-годишният мъж зад волана. След това го измъкнал от колата и заразял окървавен на спирката.\n\nСлед това, все още с ножа в ръката скочил в джипа и отпрашил. Драмата се разиграла пред очите на няколко местни, които били наблизо. За щастие те се притекли на помощ на пострадалия мъж. Извикали полиция и линейка.\n\nРаненият е служител на Регионалната инспекция по водите е околната среда. Централата й се намира в Хасково, но служителите отговарят и за съседната област Кърджали. Той работел като охранител на защитената местност Злати дол. Пътувал със служебен пикап с висока проходимост със софийски номера.\n\nДошлите на място медици откарали ранения в гърдите мъж в болницата в Кърджали. Той е стабилизиран и няма пряка опасност за живота му.\n\nМеждувременно полицаите организирали мащабна хайка. Патрулки веднага блокирали пътищата в Хасковско и Кърджалийско. Предупредени били и регионалните дирекции в Смолян, Стара Загора и Ямбол. Импровизирани били няколко временни КПП. Униформените спирали всички превозни средства и проверявали документите на шофьорите и пътниците. Мерките дали бърз резултат. Около час след инцидента, около 16 часа в четвъртък беглецът и возилото били забелязани около стамболовското село Силен, област Хасково.\n\nПолицаите от пътната блокада му сигнализирали с палки и светлини да спре. Екзалтираният водач обаче не се подчинил и минал край тях с мръсна газ. Патрулките го подгонили и блокирали след няколко километра. След като го закопчали хасковските полицаи го предали на колегите си от РПУ Крумовград. Нападателят е задържан за 24 часа. Образувано е дело в районната прокуратура на Крумовград. Младежът е обвинен в нападение, средна телесна повреда и противозаконно отнемане на автомобил. Според неофициални данни младият мъж е бил наркоман и надрусан по време на екшъна. Разследването продължава. Обвинителите ще настояват пред съда нападателят да бъде оставен за постоянно в ареста.\n                    ", "date": "2018.02.02", "title": "Стопаджия наръга екоинспектор и му открадна джипа"}
{"url": "http://www.monitor.bg/a/view/87331-%D0%9E%D0%BD%D0%BB%D0%B0%D0%B9%D0%BD-%D0%BC%D0%B0%D0%B3%D0%B0%D0%B7%D0%B8%D0%BD-%D0%BD%D0%B8-%D0%BF%D1%80%D0%B8%D0%BC%D0%B0%D0%BC%D0%B2%D0%B0-%D1%81-%D1%84%D0%B0%D0%BB%D1%88%D0%B8%D0%B2%D0%B8-%D0%BF%D1%80%D0%BE%D0%BC%D0%BE%D1%86%D0%B8%D0%B8/", "text": "Глоба от 30 бона грози търговецът\n                    Онлайн детски магазин примамва клиентите си с фалшиви промоции. Оказва се, че търговецът е посочвал на сайта си несъществуващи отстъпки, след което е потвърждавал поръчките на по-ниски цени, но впоследствие отказвал да прати поръчаните стоки. За подобна нелоялна практика съобщиха за „Монитор“ от Комисията за защита на потребителите (КЗП). Измамната схема вече е забранена от експертите.\nПроверката е извършена по повод жалба на дама, която е поръчала 13 продукта на обща стойност 18,02 лв. след начислените отстъпки. Търговецът е изпратил потвърждение на поръчката, като в таблица е посочил заявените артикули, редовните им цени, приложените отстъпки и крайните цени. Повечето от стоките са били намалени с 13 лева. След това обаче потребителката била информирана, че\n\nпоради технически проблем има грешка в цените\n\nна стоките и поръчката няма да бъде изпълнена.\nПред КЗП собственикът на магазина се оправдал, че до проблема се е стигнало поради техническа грешка. Така вместо да бъдат намалени цените само на два продукта, сайтът смъкнал крайните суми на абсолютно всички продукти. Независимо от това, че веднага след установяването на проблема търговецът е коригирал цените на интернет страницата, публикувал е официално изявление относно проблема и извинение към клиентите за невъзможността да изпълни поръчките, нарушението е налице и следва да бъде санкционирано, категорични са от контролния орган.\nСпоред експертите това е нелоялна търговска практика, тъй като жената е взела решението си за покупка\n\nна база посочените по-ниски цени\n\nа едва след това те са били коригирани. Описаната практика поставя потребителя в ситуация, в която може да бъде подведен да приеме новите условия и да потвърди поръчката при тях, тъй като вече е предприел първи стъпки по покупката на необходимите му стоки, макар да е взел решението си за нея поради анонсирано несъществуващо намаление, смятат още експертите на КЗП.   \nСпоред закона за подобно нарушение санкцията е в размер на 30 хил. лева. Ако пък случаят се повтори глобата може да скочи на 50 бона.\nОт комисията съветват при подобни случаи\n\nда не се съгласяваме с новите условия\n\nсамо защото вече сме започнали с пазаруването. Освен това, ако вече сме извършили авансово плащане и търговецът промени цените, имаме право да откажем поръчката.\nПрепоръките към търговците пък са да не потвърждават поръчки при условия, които впоследствие няма да могат да изпълнят, както и да информират клиентите си за цените на предлаганите от тях артикули и да ги приложат коректно при продажбата.\n\n \n                    ", "date": "2018.02.02", "title": "Онлайн магазин ни примамва с фалшиви промоции"}
{"url": "http://www.monitor.bg/a/view/65443-%D0%90%D0%BD%D0%BA%D0%B0%D1%80%D0%B0-%D0%B2%D1%8A%D0%B2%D0%B5%D0%B4%D0%B5-%D0%B4%D0%B0%D0%BD%D1%8A%D1%87%D0%BD%D0%B8-%D0%BE%D0%B1%D0%BB%D0%B5%D0%BA%D1%87%D0%B5%D0%BD%D0%B8%D1%8F-%D0%B7%D0%B0-%D0%A2%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA/", "text": "\n                    Правителството на Турция въведе данъчни облекчения и привилегии за реализацията на проекта \"Турски поток\", се казва в циркулярно писмо на кабинета, публикувано в петък в официалния правителствен вестник \"Ресми газете\", съобщи ТАСС.\n\nСпоред документа с данъци няма да се облагат дейностите, които се провеждат в рамките на \"Турски поток\" в изключителната икономическа зона в Черно море, а също на континенталния шелф. За реализацията на проекта, с изключение на \"Сухопътна част 1\", данъчните и митническите облекчения ще засегнат необходимите транспортни средства, осъществяващи превози, техническите установки, корабите, тръбите, други материали, оборудването, компонентите и резервните части.\n\nТези облекчения ще бъдат приложени след като руската страна регулира всички необходими законодателни формалности, се казва в циркуляра.\n\n\"Газпром\" започна на 7 май 2017 г. строителството на морския участък на газопровода \"Турски поток\" в руското крайбрежие на Черно море.\n                    ", "date": "2018.02.02", "title": "Анкара въведе данъчни облекчения за \"Турски поток\""}
{"url": "http://www.monitor.bg/a/view/57037-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D1%82%D0%BD%D0%BE%D0%B2%D0%BE-%D0%B5-47%D0%B0-%D0%B2-%D0%B8%D0%BD%D0%B4%D0%B5%D0%BA%D1%81%D0%B0-%D0%B7%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B0-%D1%81%D0%B2%D0%BE%D0%B1%D0%BE%D0%B4%D0%B0-%D0%BD%D0%B0-%D0%A5%D0%B5%D1%80%D0%B8%D1%82%D0%B8%D0%B4%D0%B6/", "text": "\n                    България заема и тази година 47-о място в индекса за икономическа свобода на фондация \"Херитидж\" за 2018 година.\n\nОбщата оценка на страната е 68,3 пункта от общо 100, което е повишение с 0,4 пункта спрямо миналата година, като подобрението в областите финансово здраве и ефективност на съдебната система компенсират спада при показателите репутация на властите, бизнес свобода и трудова свобода, се посочва в доклада, поместен на сайта на организацията.\n\nОбщо за изготвяне на оценката се използват 12 критерия, сред които свобода в бизнеса, търговията, инвестициите и труда, както и правителствени разходи, данъчно бреме, съдебна ефективност и други.\n\nВ Европа България заема 23-то място по икономическа свобода от общо 44 страни, като цялостната оценка на страната е малко под средната за региона и доста над средната за света.\n\nВъпреки благоприятния инвестиционен режим, включващ нисък, плосък корпоративен данък, остават значителни предизвикателства. Корупцията в държавната администрация, слаба съдебна система, ниска производителност и организираната престъпност продължават да пречат на българския инвестиционен климат и икономически перспективи, се посочва в доклада на \"Херитидж\".\n\nОрганизацията отбелязва, че не са защитени добре на практика правата на собственост. Общественото доверие в съдебната система е изключително ниско. Правителството се стреми да пребори корупцията, се отбелязва в документа.\n\nСпоред \"Херитидж\" собствениците на компании са притеснени от ендемичната корупция, особено в енергийния сектор и големите инфраструктурни проекти, а непредсказуемите регулаторни и законови промени спъват растежа на бизнеса.\n\nФондацията отбелязва, че отвореността на правителството към чуждестранните инвестиции е над средното ниво, а финансовият сектор като цяло се справя добре с трудната външна среда.\n\nКато цяло България попада в групата на страните с умерена икономическа свобода. Непосредствено преди България е Малта, а след нея е Кипър.\n\nИндексът, който се изготвя съвместно с в. \"Уолстрийт джърнъл\", обхваща 180 икономики. Той се съставя от 1995 година. Сред лидерите и аутсайдерите в класацията почти няма промени спрямо миналата година.\n\nРейтингът и тази година се оглавява Хонконг. Сингапур е запазил втората позиция, а Нова Зеландия - третото място, следвана от Швейцария, Австралия, Ирландия, Естония, Великобритания, Канада и Обединените арабски емирства. На най-ниско равнище е икономическата свобода в Куба, Венецуела и Северна Корея.\n\nСАЩ са на 18-о място, Русия е на 107-о място, а Китай - на 110-то.\n                    ", "date": "2018.02.02", "title": "България отново е 47-а в индекса за икономическа свобода на \"Херитидж\""}
{"url": "http://www.monitor.bg/a/view/60101-%D0%A0%D1%83%D1%81%D0%B8%D1%8F-%D0%BE%D0%B1%D0%BC%D0%B8%D1%81%D0%BB%D1%8F-%D0%BE%D1%84%D1%88%D0%BE%D1%80%D0%BD%D0%B8-%D0%B7%D0%BE%D0%BD%D0%B8-%D0%B7%D0%B0-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B8-%D0%BD%D0%B0-2-%D0%BE%D1%81%D1%82%D1%80%D0%BE%D0%B2%D0%B0/", "text": "\n                    Зам.-министърът на финансите на Русия Алексей Моисеев предложи създаването на офшорни зони за операции с критповалути на два острова, съобщава „РИА Новости“.\n\nПо думите му, разглежда се възможността за създаването на специални офшорни зони на остров Русский в Приморския край на страната, близо до свободното пристанище Владивосток и остров Октябрьский, край анклава Калининград, имащ излаз на Балтийско море. Те ще имат по-особен статут, в сравнение с най-големия порт на Русия на Тихия океан - Владивосток. Според Моисеев за целта вече се готви съответен законопроект.\n\nПреди време руското финансово министерство публикува проект на закон за цифровите финансови активи. С него се въвеждат понятията като криптовалута и токен. Определя се и редът за публичното предлагане на токени в рамките на първичното набиране на капитал.\n                    ", "date": "2018.02.02", "title": "Русия обмисля офшорни зони за криптовалути на 2 острова"}
{"url": "http://www.monitor.bg/a/view/10263-%D0%93%D0%BE%D1%80%D0%B0%D0%BD%D0%BE%D0%B2-%D0%9F%D1%80%D0%B5%D0%B2%D1%8A%D1%80%D0%BD%D0%B0%D1%85%D0%BC%D0%B5-%D1%81%D0%B5-%D0%B2-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%BD%D0%B0%D1%82%D0%B0-%D0%B3%D1%80%D0%BE%D0%B1%D0%BD%D0%B8%D1%86%D0%B0%D1%82%D0%B0-%D0%BD%D0%B0-%D0%95%D0%B2%D1%80%D0%BE%D0%BF%D0%B0/", "text": "\n                    Превърнахме се в автомобилната гробница на Европа. Това заяви финансовият министър Владислав Горанов от парламентарната трибуна в отговор на въпрос на депутата Георги Гьоков относно данъчни стимули за използване на нови, по-малко замърсяващи околната среда автомобили.„Притежаването и ползването на лек автомобил в България, с оглед на относително ниските доходни равнища с страната, е изключително лесно и изключително евтино. Ние купуваме и допускаме на територията да се движат втора ръка автомобили, като се превърнахме, за съжаление, в гробницата на Европа, използвайки всички възможни автомобили втора ръка от Западна Европа със съмнителни екологични стандарти и качество“, уточни Горанов.Въпреки призивите собствениците на замърсяващи автомобили да плащат по-високи данъци, финансовият министър заяви, че такава мярка не се предвиждаФинансист №1 каза още, че възнамерява заедно с Комисията по бюджет и финанси в близките месеци да предложи промени в Закона за местните данъци и такси, свързани не само с моторните превозни средства, а изцяло концепцията по отношение на облагане на тези движими и недвижими имущества, „тъй като цяло облагането, което е полза на местните бюджети, има нужда от усъвършенстване, тъй като то е изостанало и остаряло“, категоричен бе той. От трибуната обаче Горанов не съобщи какви ще са новите промени.Той само припомни, че основните фактори, според които се определя размера на автомобилния данък са мощност на двигателя и коефициент в зависимост от годината на производство.По думите на Горанов в момента съществува данъчно облекчение свързано с екологичните категории на пътните превозни средства, разделени в 3 групи.В първата група са автомобили съответстващи на екологични категории „Евро 3“, „Евро 4“, Евро 5“, „Евро 6“ и категория „EEV”. Така, ако колата ни отговаря на някои от тези стандарти, то налогът за съответната година ще ни бъде намален с от 50 до 60%.Във втората група попадат автобуси, товарни автомобили и влекачите за ремарке. При тях данъкът може да бъде от 40 до 50% по-нисък, ако отговорят на горепосочените категории.В последната група пък са пътните превозни средства с действащи катализатори. Собствениците на подобни автомобили също могат да се възползват от данъчно облекчение, но само в размер на от 20 до 40 на сто.Министърът отново каза, че в периода от 2013 г. до 2017 г. са приети редица облекчения, като мотоциклетите и мотопедите са освободени от данък. А от началото на тази година данък не заплащат и електрическите автомобили с категории L5e, L6e и L7e.\n\n\n                    ", "date": "2018.02.02", "title": "Горанов: Превърнахме се в автомобилната гробницата на Европа"}
{"url": "http://www.monitor.bg/a/view/52585-%D0%9E%D0%B1%D0%BB%D0%B0%D1%87%D0%BD%D0%BE%D1%81%D1%82-%D0%B8-%D1%81%D0%BB%D0%B0%D0%B1-%D0%B4%D1%8A%D0%B6%D0%B4-%D0%B4%D0%BD%D0%B5%D1%81/", "text": "\n                    В петък облачността над страната ще бъде значителна и на отделни места в Западна и Централна България ще превали слаб дъжд. Ще духа до умерен, в Източна България временно силен вятър от юг-югозапад.\n\nМаксимални температури между 12° и 17°, в София около 14°, прогнозират синоптиците от НИМХ към БАН.\n\nНад Черноморието облачността ще е значителна. Ще духа умерен юг-югозападен вятър. Максималните температури ще са между 14° и 18°. Температурата на морската вода е 6-7°. Вълнението на морето ще бъде 2-3 бала.\n\nВ планините ще бъде предимно облачно. На места в масивите от Западна и Централна България ще превали слаб дъжд, над 1800-2000 метра – сняг.\n\nЩе духа умерен и силен запад-югозападен вятър. Максималната температура на височина 1200 метра ще бъде около 8°, на 2000 метра – около 1°.\n                    ", "date": "2018.02.02", "title": "Облачност и слаб дъжд днес"}
{"url": "http://www.monitor.bg/a/view/19562-%D0%9F%D1%83%D1%81%D0%BD%D0%B0%D1%85%D0%B0-%D0%B5%D0%BD%D1%86%D0%B8%D0%BA%D0%BB%D0%BE%D0%BF%D0%B5%D0%B4%D0%B8%D1%8F-%D1%81-%D0%BE%D0%B1%D1%8F%D1%81%D0%BD%D0%B5%D0%BD%D0%B8%D1%8F-%D0%B7%D0%B0-%D1%81%D0%BC%D1%8F%D0%BD%D0%B0-%D0%BF%D0%BE%D0%BB%D0%B0/", "text": "\n                    Детска енциклопедия, в която се говори за операции по смяна на пола и секс между хора от \n\nедин и същи пол. Това стана една от най-обсъжданите теми в социалните мрежи. Оказва се, че самата книжка е издадена у нас преди няколко години, но това става актуална покрай дебатите за Истанбулската конвенция.\nИдва въпросът на колко години е редно да се говори с децата за тези неща и по какъв начин трябва да им бъде обяснено?Александър Тренев от издателство „Световна библиотека” припомни пред Нова тв, че на днешната дата германската 6-а армия капитулира при Сталинград.„Ако не беше тази победа, ние нямаше да водим този разговор, защото обектът на тази книга щеше да е в крематориумите”, подчерта той.„Тази енциклопедия е част от един голям енциклопедичен и образователен проект”, каза той. Той заяви, че книгата не е издадена съвместно с неправителствени организации и фондации. Тренев добави, че книгата третира много важни въпроси, като този за сексуалното насилие.Според психиатъра д-р Цветеслава Гълъбова има определени внушения в енциклопедията.„Имам притеснения, че в един момент това може да стане леко и тихомълком част от някаква образователна програма”, каза тя.„Човечеството е оцеляло милиони години без да бъде учено така агресивно на толерантност”, вметна психиатърът.„Тази енциклопедия няма нищо общо с третия пол, няма думата джендър и е абсолютно ирелевантна към Истанбулската конвенция”, подчерта издателят.  На въпрос дали действително броят на хората „от един и същи пол, които се обичат, се увеличава неимоверно”, както пише в енциклопедията, той каза, че книгата почива на проверени факти.„Основното послание на тази глава, която е не повече от два процента от цялата книга, е толерантност”, подчерта Тренев. Той каза, че проектът се радва на изключително голям интерес в цял свят.Д-р Гълъбова каза, че в днешно време подобни въпроси и като цяло сексуалното образование, зависят от родителите, като „по-консервативните” от тях очакват децата им сами да ги повдигнат, а „тези в другата крайност” сами започват разговор по темата. Като професионален психиатър тя изрази мнение, че най-разумно е тези разговори да започнат да се водят, когато детето е на 10-12 годишна възраст.Тя подчерта, че е важно какво информация ще достигне до децата, както и че родителите трябва да са внимателни как се образоват подрастващите.„Децата са внушаеми и манипулируеми”, поради което е важно „как ще се поднася информацията”, която те получават.Книгата е „безценен помощник на родителя, да може да образова детето си по деликатни теми”, каза издателят Александър Тренев.\n                    ", "date": "2018.02.02", "title": "Пуснаха енциклопедия с обяснения за смяна пола"}
{"url": "http://www.monitor.bg/a/view/64634-%D0%9F%D0%BE%D1%87%D0%B8%D0%BD%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D1%8A%D1%82-%D0%95%D0%B2%D0%B3%D0%B5%D0%BD%D0%B8%D0%B9-%D0%A1%D1%82%D0%B0%D0%BD%D1%87%D0%B5%D0%B2/", "text": "\n                    Починал е дългогодишният журналист и главен редактор на редица издания Евгений Станчев, съобщи \"24 часа\".\n\nОтиде си един голям Човек и Българин- БАЩА МИ! Опелото ще се отслужи в неделя 14 часа в храм \"Св.Седмочисленици\". Това написа във Фейсбук журналистката и пиар Камелия Станчева, негова дъщеря.\n\nЕвгений Станчев е бил главен редактор на най-популярния за времето си ляв български ежедневник – вестник „Дума“ – през периода юни 2003-та – юли 2007-ма година. Роден е на 13 април 1939 г. Работил е във вестниците „Народна младеж“, „Новини плюс“, „Поглед“ /два пъти главен редактор/, \"КЕШ\", списанията „Ново време“, „Бизнесуик“ /главен редактор/ и др. Автор на книгата с репортажи „От Петровка до Находка“ /репортажи, описващи пътуването му с влак от Москва до Находка и обратно/. Един от първите журналисти посетили района на аварията в Чернобилската АЕЦ. Автор на серия от репортажи за аварията публикувани във вестник „Поглед“ през октомври и ноември 1987 г. и препечатани в „Дума“ през април 2006 г.\n\nЕкипът на в. \"Монитор\" изказва съболезнования на Камелия Станчева и всички близки.\n                    ", "date": "2018.02.02", "title": "Почина журналистът Евгений Станчев"}
{"url": "http://www.monitor.bg/a/view/19662-%D0%94%D0%B5%D0%BB%D1%8F%D0%BD-%D0%94%D0%BE%D0%B1%D1%80%D0%B5%D0%B2-%D0%BA%D1%8A%D0%BC-%D0%91%D0%A1%D0%9F-%D0%92%D0%B8%D0%BA%D0%BD%D0%B5%D1%82%D0%B5-%D0%BF%D0%BE%D0%BB%D0%B8%D1%86%D0%B8%D1%8F-%D0%B4%D0%B0%D0%B9%D1%82%D0%B5-%D0%BC%D0%B5-%D0%B7%D0%B0-%D1%80%D0%B0%D0%B7%D1%81%D1%82%D1%80%D0%B5%D0%BB/", "text": "Социалистите пак поискаха отстраняването му\n                     БСП отново продължи с атаките си срещу Делян Добрев от ГЕРБ и за поред ден поиска отстраняването му. Социалистът Александър Симов поиска Добрев да бъде отстранен заради решението на КС.\n\n От ГЕРБ обаче защитиха своя съпартиец. Шефът на правната комисия Данаил Кирилов обясни, че се правят манипулации и така се уронва престижа на един народен представител. Той припомни кога  се прекратява мандата на един депутат, като за това е нужно три юридически факта –оставка, решение на НС и накрая решение на ЦИК,\n\n На свой ред Делян Добрев излезе за лично обяснение. „Чудех се в последните дни защо толкова ме мразят колегите от БСП и единствената причина, която намерих е, че всеки ден съм със синя вратовръзка. Днес специално съм си сложил червена, за да видя дали това не е причината”, заяви той. Добрев се обърна и към Валери Жабланов от БСП, който в момента ръководеше заседанието. „Предлагам не само да ме отстраните от зала, а да викнете и полиция, за да ми сложат белезници или направо да ме дадете за разстрел. В тяхната партия, в историята им има разстреляни 30 хиляди такива осъдени без съд и присъда. Един повече или по-малко няма да им се отрази.”., каза той.\n\nДимитър Лазаров от ГЕРБ пък обвини БСП в двоен морал и лицемерие.\n\nАлександър Симов на свой ред пък предложи да се гласува допуск на Добрев до залата, за да има основания той да е в НС.\n\nТочка на спора сложи Жаблянов, който призова повече да не се уронва достойнството на народните представители. \n                    ", "date": "2018.02.02", "title": "Делян Добрев към БСП: Викнете полиция, дайте ме за разстрел  "}
{"url": "http://www.monitor.bg/a/view/75085-%D0%9D%D1%83%D0%BB%D0%B5%D0%B2-%D0%BF%D1%80%D0%B8%D0%B5%D0%BC-%D0%BF%D0%BE-%D0%BC%D0%B5%D0%B4%D0%B8%D1%86%D0%B8%D0%BD%D0%B0-%D0%B2-%D0%A1%D0%BE%D1%84%D0%B8%D0%B9%D1%81%D0%BA%D0%B8%D1%8F-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82/", "text": "От СУ не разкриват мотива за предложението на Медицинския факултет\n                    Софийският университет (СУ) спира приема в държавна поръчка в специалност „Медицина“ за предстоящата 2018-2019 академична година. Такова решение е било взето от Академичния университет на СУ в сряда по предложение на Факултетния съвет към Медицинския факултет. Негов декан е шефът на Правителствена болница проф. Любомир Спасов.Засега не е ясно как се е стигнало до това решение, което е прецедент за Факултета по медицина. В съобщението на сайта на СУ липсва мотив. Ректорът на Софийския университет проф. Анастас Герджиков също не даде аргумент, а заяви пред „Монитор“, че такова било предложението на Медицинския факултет. На камък пък удариха опитите на вестника ни да се свърже с проф. Спасов. Той не отговаряше на мобилния си телефон, а от кабинета му обясниха, че ще му предадат, че сме го търсили, но до редакционното приключване на броя резултат все още нямаше.През настоящата учебна година план-приемът в специалност „Медицина“ в СУ е за 70 студенти За обучението на един курсист държавата плаща по 5890,5 лв. годишно, а специалността е сред най-желаните.Тепърва ще става ясно дали ще има прием в платено обучение. Факултетът запазва обучението за медицински сестри и рехабилитатори. Какъв ще бъде план-приемът ще стане ясно, когато той бъде одобрен от образователното министерство.Министърът на образованието Красимир Вълчев коментира, че е научил от медиите, че СУ спира приема на студенти в държавна поръчка по специалността \"Медицина\" за следващата учебна година. Той заяви, че това решение не било свързано с материалната база на висшето училище и призова СУ да даде своите мотиви за спирането на приема в държавна поръчка.„Монитор“ научи неофициално, че една от версиите за решението на Софийския университет е свързана с организирането и провеждането на кандидатстудентските изпити. Решението идва в момент, в който тече разследване  на специализираната прокуратура за незаконен прием на студенти с фалшиви документи в основния конкурент на Медицинския факултет на СУ - Медицинския университет в София. На 20 януари бяха повдигнати обвинения на шестима души, като обвиняемите е определена мярка за неотклонение парична гаранция от по 200 хил. лв за всеки от тях. Седмица по-рано при акция на ГДБОП бяха иззети документи и отведени за разпит служители на университета.По данни на прокуратурата организираната престъпна група е действала 2015-2017 година. Чрез фирма посредник са набирани желаещи да станат студенти. След това са били записвани с фалшиви документи, а изпитите им се уреждали от длъжностни лица в Медицинския университет. Приемането по този начин е струвало между 40 000 - 50 000 евро. Установени над 20 чуждестранни студенти, приети чрез престъпната схема.\n                    ", "date": "2018.02.02", "title": "Софийският университет спря приема за лекари (ОБНОВЕНА)"}
{"url": "http://www.monitor.bg/a/view/55680-%D0%9F%D1%80%D0%BE%D1%82%D0%B5%D1%81%D1%82-%D0%B8-%D0%BF%D0%BE%D0%B4%D0%BF%D0%B8%D1%81%D0%BA%D0%B0-%D0%B2-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%BD%D0%B0-%D0%BA%D0%BC%D0%B5%D1%82%D0%B0-%D0%BD%D0%B0-%D0%A1%D0%B5%D0%BF%D1%82%D0%B5%D0%BC%D0%B2%D1%80%D0%B8/", "text": "\n                    Над 500 души се събраха пред общината в септември в защита на кмета Марин Рачев, който бе задържан за 24 часа заради разследване на спецпрокуратурата за корупционни схеми. Според протестиращите, сред които имаше и общински съветници, и кметове на 11 от общо 13-те населени места в общината, при вчерашната акция била демонстрирана излишна сила, а целта й била да се направи пиар.  Подкрепящите  кмета Марин Рачев коментираха, че за двете години управление той е доказал, че е действен кмет и постигнал толкова, колкото никой преди него. Според тях Рачев е затворил кранчетата на някои, които били на хранилка към общината дълги години. Докато вървеше протеста пред сградата на общината, където има и силно полицейско присъствие, тръгна и подписка в подкрепа на кмета на Септември Марин Рачев с искане да бъде освободен. Подписката ще бъде разпространена и в селата от общината. \n                    ", "date": "2018.02.02", "title": "Протест и подписка в подкрепа на кмета на Септември"}
{"url": "http://www.monitor.bg/a/view/81209-%D0%9D%D0%BE%D0%B2%D0%B0%D1%82%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D0%90%D0%BD%D1%82%D0%B8%D0%BA%D0%BE%D1%80%D1%83%D0%BF%D1%86%D0%B8%D1%8F-%D1%81-%D1%88%D0%B5%D1%84-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D1%84%D0%B5%D0%B2%D1%80%D1%83%D0%B0%D1%80%D0%B8/", "text": "\n                    В края на февруари или началото на март ще бъде ясно, кой ще застане начало на новата комисия „Антикорупция”. Парламентът прие правилата, по които ще се избира председател на новият мегаорган. Те бяха подкрепени със 108 гласа „за”, само 6 бяха против, а 26 се въздържаха.\n\nПраво да издигат кандидатури имат депутатите, като срокът да направят това е 14 дни. Към тях трябва да има писмени мотиви с професионалните качества на дадения кандидат, както и автобиография. Той на своя страна трябва да попълни съгласие да бъде проверен за принадлежност към ДС.\n\nДва дни след внасянето на кандидатурите в деловодството на НС, те трябва да бъдат публикувани на сайта на парламента. След това самите кандидати за поста пък имат 7 дни срок да изготвят и писмена концепция как ще ръководи институцията, наред с имуществена декларация.\n\nПраво на становища по кандидатурите имат ВУЗ-ве, както и НПО-та, с които могат да зададат въпроси към отделните претенденти за председател. Това обаче те трябва да направят до 7 дни преди изслушването им.На свой ред комисията за борба с корупцията в НС трябва да селектира кандидатите и да провери дали отговарят на всички изисквания , сред които за стаж и опит и да състави списък с допуснатите кандидати. Пак комисията е тази, която иска проверката за принадлежност към ДС, чиито резултати също се пускат на сайта на НС.\n\nИзслушването на кандидатите от комисия ще се предава в реално време онлайн, на сайта на парламента. Самото гласуване в зала, а и самото разискване, също ще се предава по нета. За шеф на новата комисия се счита този кандидат, спечелил гласовете на повече от половината присъстващи депутати. \n                    ", "date": "2018.02.02", "title": "Новата комисия „Антикорупция” с шеф до края на февруари"}
{"url": "http://www.monitor.bg/a/view/18236-%D0%97%D0%B0%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%90%D0%BD%D0%B0%D0%BD%D0%B8%D0%B5%D0%B2-%D0%B4%D0%B0-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%BC%D0%B5%D1%80%D0%BA%D0%B8-%D0%B7%D0%B0-%D1%81%D0%BF%D0%B0%D1%81%D1%8F%D0%B2%D0%B0%D0%BD%D0%B5-%D0%BD%D0%B0-%D0%BE%D0%B1%D1%89%D0%B8%D0%BD%D1%81%D0%BA%D0%B8%D1%82%D0%B5-%D0%B1%D0%BE%D0%BB%D0%BD%D0%B8%D1%86%D0%B8/", "text": "\n                    \n\nНа 98 млн. лв. възлизат дълговете им към края на 2017 г. От тях 43 млн. лв. са просрочени.\n\nВъвеждането на единни стандарти за управление не само на тези болници, но и на областните трябва да представи Министерство на здравеопазването до края на следващия месец. те трябва да бъдат променени така, че да не затрудняват лечебните заведения, а напротив да улесняват работата им. Освен стандартите, трябва да бъде променено и остойностяването на някои недооценени клинични пътеки. Същевременно в рамките на един месец следва да бъде готова и Новата здравна карта, за да бъде сключен новия Национален рамков договор по новите изисквания.\n\nЛимитирането на дейности в болниците не доведе до очаквания резултат, отбеляза от парламентарната трибуна д-р Нигяр Джафер от ДПС. Доктор Хасан Адемов пък поиска до 31 март здравният министър Кирил Ананиев да представи стратегия за улесняване специализацията на лекарите, включително и на тези в общинското здравеопазване.\n\nНашето здравеопазване е болно. То се нуждае от лечение, само че толкова много години никой не написа рецептата за това лечение, не скри министър Ананиев. Аз поемам ангажимента в рамките на няколко месеца да разработя нов модел за регистриране, функциониране, управление и финансиране на медицинската помощ, допълни той. Министърът посочи, че по резултатите на общинските болници се вижда как за десет години финансовото им състояние прогресивно се е влошавало, наливани са пари, но не се е търсело разрешаване на проблемите, които по думите му били обратими. Според него новият модел ще може да заработи още от следващата 2019 година.\n                    ", "date": "2018.02.02", "title": "Министър Ананиев казва до месец как ще спасява общинските болници"}
{"url": "http://www.monitor.bg/a/view/70017-%D0%92-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D1%81%D0%B5-%D0%BD%D0%B0%D0%B4%D1%8F%D0%B2%D0%B0%D1%82-%D0%B5%D0%B4%D0%B8%D0%BD-%D0%B4%D0%B5%D0%BD-%D0%BB%D1%8A%D0%B2%D1%87%D0%B5%D1%82%D0%B0%D1%82%D0%B0-%D0%B4%D0%B0-%D1%81%D0%B5-%D0%B2%D1%8A%D1%80%D0%BD%D0%B0%D1%82/", "text": "\n                    Оставаме с надеждата, че ако лъвчетата Масуд и Терез бъдат излекувани и все пак има някакъв шанс да се върнат в България, община Пазарджик ще ги приеме в зоопарка на острова. Това коментира началникът на кабинета на кмета Тодор Попов - Ива Забуртова.\n\nЛъвчетата Масуд и Терез ще заминат в неделя за спасителен център в Холандия, съобщи вчера БНР позовавайки се на Фондация \"Четири лапи\".\n\nКакто заяви преди ден самият кмет Попов имаме обща кауза с фондация “Четири лапи“-животните да бъдат спасени. Преди всичко е важно здравословното състояние на лъвчетата и те трябва да бъдат стабилизирани, ако имат някакви заболявания. Ако експертите преценят и след време бъде взето решение да се върнат у нас, ние имаме готовност да ги вземем и да се грижим за тях, допълни Забуртова. В момента в зоопарка в парк-остров“ Свобода“ в Пазарджик се строи дом за двете лъвчета и обиталището ще бъде готово до месец и половина. Около клетката ще бъдат засадени подходящи храсти и дървета, които да наподобяват естествената среда за лъвовете. Новият дом се намира точно срещу клетката на тигрите Саша и Найша и техният наследник Хебър.\n                    ", "date": "2018.02.02", "title": "В Пазарджик се надяват един ден лъвчетата да се върнат"}
{"url": "http://www.monitor.bg/a/view/52178-%D0%A2%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%BD%D0%B8-%D1%80%D0%B5%D0%BA%D0%BE%D1%80%D0%B4%D0%B8-%D0%B2-%D0%A0%D1%83%D1%81%D0%B5-%D0%B8-%D0%92%D0%B0%D1%80%D0%BD%D0%B0/", "text": "\n                    Рекордни за днешния ден температури бяха измерени в Русе и Варна, съобщиха от хидрометеорологичните станции в двата града.\nОколо 14 часа в крайдунавския град е измерена максимална температура от 19,1 градуса. Синоптиците обясниха, че в Русе статистика се води от 1961 г. насам и отчетените градуса са рекордни. Досега най-топло на 2 февруари е било през 2016 г., когато термометрите са отчели 16 градуса. Най-студено на този ден е било през 2012 г. - минус 15,6 градуса. \nВъв Варна измерената рекордна за днешния ден температура е 18 градуса. Досегашната най-висока температура - 15.4 градуса, е била измерена през 2001 година. \nСиноптиците уточниха, че по-високи от досега измерваните температури са отчетени във всички станции в Североизточна България, на места повишението във вътрешността на района е с 4-5 градуса. \nСпециалистите уточниха, че по-високите температури в началото на февруари не са нещо, което не се е случвало. През следващите един-два дни също се очакват по-високи температури. \n                    ", "date": "2018.02.02", "title": "Температурни рекорди в Русе и Варна"}
{"url": "http://www.monitor.bg/a/view/42532-%D0%91%D0%BE%D1%80%D0%B8%D1%81%D0%BE%D0%B2-%D0%A1%D0%B5%D0%B3%D0%B0-%D0%B5-%D0%B2%D1%80%D0%B5%D0%BC%D0%B5%D1%82%D0%BE-%D1%82%D0%B5%D0%BC%D0%B0%D1%82%D0%B0-%D0%B7%D0%B0-%D0%97%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%91%D0%B0%D0%BB%D0%BA%D0%B0%D0%BD%D0%B8-%D0%B4%D0%B0-%D1%81%D1%82%D0%B0%D0%BD%D0%B5-%D0%BD%D0%B5%D0%BE%D0%B1%D1%80%D0%B0%D1%82%D0%B8%D0%BC%D0%B0/", "text": "\n                    Сега е времето темата за Западните Балкани да стане необратима. Това коментира премиерът Бойко Борисов пред министрите, става ясно от стенограмата от заседанието на кабинета.\n\nПоводът е мораториума със Сърбия, с който роумингът трябва да падне до 6 месеца. В тази връзка пък Борисов попитал транспортния министър Ивайло Московски и регионалния Николай Нанков до къде са стигнали с транспортния коридор между България и Сърбия.\n\nМосковски докладвал, че вървим почти паралелно със сърбите. Те обаче вече имали осигурено финансиране за жп участъка от Ниш до Димитровград. Той припомнил, че у нас коридор 10 касае трасето София – Драгоман, което пък ще се реализира в два проекта – София – Волуяк и Волуяк – Драгоман. В момента се търгувал първият проект, за който имало осигурени средства и трябвало да се реализира в рамките на три години. По втория проект имало идеен проект, като предстои техническо проектиране. Имало обаче лек проблем с отчуждителните процедури по преминаването около Сливница. Въпреки това Московски се надявал до края на годината и тази фаза да бъде „търгувана“. За пътната част от проекта или т.нар. магистрала „Калотина“ имало частично финансиране. Около 80 млн.лева идвали от ЕС. Като Московски се надявал в следващите три години да имаме оперативна свързаност във всички транспортни сектори със Сърбия и по този коридор.\n\nНа свой ред Нанков е дал разяснения за пътния участък от проекта/. Става дума за скоростен път от Калотина до Сливница, а след това до София. Той по план трябва да бъде готов за 2 години и 3 месеца, като в момента течала тръжната процедура. До месец трябвало да се сключи договор с изпълнители и да се стартира строежа. По думите на Нанков по-тежкият участък бил от границата до Драгоман, който бил и и по-скъп с около 30 млн. лева. Нанков обяснил още, че има обещание от сръбска страна до края на 2018-та да са готови изцяло с магистралата от Ниш до българската граница. „Но жп частта от българска страна и пътната вървят успоредно и като срокове, и като изпълнение.“, казал още Нанков.\n\n \n\nБорисов обаче се намесил и попитал как своят нещата със срещите с министрите на Албания и Македония и поръчал на Московски да потърси по-скоро албанския си колега.\n\n„Търси го днес, с Еди Рама съм се разбрал да работим бързо. Трябва ни за целия коридор – кое е проектирано, кое се строи, кое изобщо не е започвано, за да можем да го остойностим и да направим план-график“, аргументирал се премиерът.\n\nМВР-шефът Валентин Радев пък докладвал за зоополицията. „От вчера България е втората държава в Европа, в която има зоополиция“, казвал той. По думите му 433 полицаи ще заминават със това, а към тях трябва да се добавят и 56 човека от областните дирекции, които преди това са били обучени. „Брандирани автомобили има и заедно с общинските власти, и с „Екоравновесие“, и с Министерството на земеделието, които имат ангажименти, и с други ведомства ще правим така, че ще подобряваме работата“, казвал още Радев. \n                    ", "date": "2018.02.02", "title": "Борисов: Сега е времето темата за Западните Балкани да стане необратима"}
{"url": "http://www.monitor.bg/a/view/82998-%D0%A1%D0%BB%D0%B5%D0%B4%D1%8F%D1%82-%D1%8F%D0%B7%D0%BE%D0%B2%D0%B8%D1%80%D0%B8%D1%82%D0%B5-%D1%81-%D0%B4%D1%80%D0%BE%D0%BD%D0%BE%D0%B2%D0%B5/", "text": "\n                    Държавната агенция за метрологичен и технически надзор (ДАМТН) ще използва дронове при извършването на проверки на язовири на трудно достъпни места, както и при водоеми с по-голям кубичен обем. Нововъведението при провеждането на инспекциите с въздушната видео техника е с цел оптимизиране на работата на инспекторите от агенцията и за подобряване на контрола.\n\nМного от водоемите са на труднодостъпни места или във високопланински райони, което прави много трудно, а понякога и невъзможно, обследването им през зимните месеци. Благодарение на новата техника те ще бъдат следени целогодишно и много по-детайлно.\n\nДнес на язовир \"Марково\", област Пловдив, е проведено и обучение за работа с въздушна камера на инспекторите на ДАМТН. В него участват служители от всички регионални отдели на Главна дирекция \"Надзор на язовирните стени и съоръженията към тях\" (ГД НЯСС) към ДАМТН.\n\nПредстои всеки един от регионалните отдели на агенцията, отговарящи за сигурността на язовирните стени, да бъде снабден с професионални дронове и топографски карти. Очаква да бъдат закупени и термокамери, с които да се следи за филтрацията на водата при извършването на инспекции.\n\nПрез втората половина на 2018 г. се очаква да бъде проведено още едно обучение, включващо всички регионални отдели на ГД НЯСС, което ще бъде свързано с рисковете при язовирите в ситуация на земетресение.\n\nПо-късно през деня е проведена и работна среща за общото състояние на язовирите на територията на страната, в която участие взе и д-р Георги Кръстев, съветник към политическия кабинет на министър-председателя на Република България и секретар на Съвета по сигурността. В дискусията участваха още и председателят на ДАМТН Петър Горновски, зам.-председателите на агенцията Кирил Войнов и Валтер Василев, и.д. главният директор на ГД НЯСС Мима Чалева, всички началници на регионалните отдели на Главната дирекция и др.\n                    ", "date": "2018.02.02", "title": "Следят язовирите с дронове"}
{"url": "http://www.monitor.bg/a/view/26416-%D0%9A%D0%B0%D1%87%D0%B2%D0%B0%D1%82-%D0%B4%D0%B0%D0%BD%D0%BD%D0%B8%D1%82%D0%B5-%D0%BE%D1%82-%D0%BA%D0%BE%D1%80%D1%83%D0%BF%D1%86%D0%B8%D0%BE%D0%BD%D0%BD%D0%B8-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F-%D0%B2-%D0%BE%D0%B1%D1%89-%D1%81%D0%B0%D0%B9%D1%82/", "text": "\n                    Данните от корупционни престъпления вече ще се качват на общ сайт. Това реши на свое заседание Националният съвет по антикорупционни политики, съобщиха от пресцентъра на кабинета. Мястото, на което ще бъдат публикувани данни, е именно интернет страницата на самия съвет. Именно там ще се намира обобщена информация за борбата с корупционните престъпление, тъй като сега три различни институции боравят с нея, но е достъпна на едно място.\n\nВ момента прокуратурата и ВКС публикуват данни за досъдебните производства и повдигнатите обвинения за корупция по високите етажи на властта, както и за хода на делата, но на своите сайтове. Така занапред всяка институция ще подава данни на сайта, а правосъдното ведомство ще дава информация за изпълнението на присъдите. Съветът обсъдил и важността от провеждане на публична и прозрачна процедура при избора на шеф на новата комисия за борба с корупцията.\n                    ", "date": "2018.02.02", "title": "Качват данните от корупционни престъпления  в общ сайт"}
{"url": "http://www.monitor.bg/a/view/26827-%D0%A7%D0%B5%D1%82%D0%B8%D1%80%D0%B8-%D0%B4%D0%B0%D1%81%D0%BA%D0%B0%D0%BB%D0%B8%D1%86%D0%B8-%D0%B8%D0%B7%D1%85%D0%B2%D1%8A%D1%80%D1%87%D0%B0%D1%85%D0%B0-%D0%BE%D1%82-%D0%9E%D0%94%D0%97-%D0%91%D1%80%D0%B5%D0%B7%D0%B8%D1%87%D0%BA%D0%B0/", "text": "Психолози влизат в забавачката при малтретираните деца\n                    Директорката и 3 учителки са аут от бургаската забавачка \"Брезичка\", заради скандала с побоя над 4-годишни хлапета. Учителките заснети в скандалното видео - Милена Иванова, Ваня Стоянова и Светла Петрова вече са освободени от работа. Трите възпитателки сами напуснаха, след като стана ясно, че ги чака позорно уволнение. Първите две хвърлиха светкавично оставки още в четвъртък, на секундата след като гръмна скандала. Светла Петрова обаче предпочете да запази работното си място и излезе в болничен, под предлог че вдигнала кръвно. Само ден по-късно обаче, тя смени стратегията и също подаде молба да бъде освободена. От \"градината със шамарите\" си заминава и директорката Събка Недева. Всъщност тя е единствената уволнена. Шефката на \"Брезичка\" продължава да твърди, че не е знаела за побоищата над невръстните дечица и се кълне, че нямала дори и най-малка представа за издевателствата. \"Много е интересно как не е разбрала. Тези учителки крещят като каруцарки, обиждат, вдигат шум до небесата, обаче никой не чул и не разбрал. Тази директорка нали е в същата градина, нали в съседните стаи има и други учителки. Абсурдно е никой да не е чул\", коментират родителите. Шефката на забавачката е освободена от поста и в понеделник друг директор влиза в кабинета й. \n\"Директорката на \"Брезичка\" е уволнена, защото тя носи цялата отговорност за това детско заведение и за персонала, а тя дори не е разбрала, че там има сериозен проблем. Община Бургас има нулева толерантност към всяка форма на насилие\",  отсече зам.-кметът на Бургас Йорданка Ананиева, в чийто ресор е образованието. Междувременно общинските власти са изпратили сигнал до НОИ да бъде проверена достоверността на болничния лист, представен от възпитателката Светла Петрова. Ако се окаже, че той е фалшив или е с невярно съдържание, ще й бъде търсена и наказателна отговорност. Според събраните до момента данни от проверката, пет деца от група \"Мики Маус\" са били малтретирани психически и физически. Това са хлапетата, записани на видеото. Според разследващите обаче, твърде вероятно е броят на битите и обиждани деца да е много по-голям. Това ще се установи с помощта на психолози и вещи лица. Междувременно излязоха и нови разкрития около \"възпитателните\" методи на учителките. \n\"От известно време забелязахме, че детето проявява внезапна и безпричинна на пръв поглед агресия, особено към играчките си. Започна да ги бие и да нарича нас \"тъпунгери\". Едва сега, когато разбрах, на какво е било подложено в градината си обяснявам и промяната в поведението му\", коментира Мария Димитрова.  \"Синът ми е споделял, че Петрова го бие, както него така и другите деца. Удряла го е с лъжица по главата, докато са обядвали. Удряла го е също с канче, в което имало недоядена храна\", разказа Николай Николов.   \n\"Забелязах, че синът  ми стана неспокоен и раздразнителен. Будеше се нощно време и пищеше. Ушите му бяха зачервени и често с драскотини. Когато го питах какво му има, започваше да плаче и се скриваше под масата. Беше ясно,, че нещо се случва, но не знаехме какво. И през ум не ни е минало, че в 21-век някой може да издевателства по подобен начин върху беззащитни деца\", разказа друг родител.   \nОт следващия понеделник в ОДЗ \"Брезичка\" влизат кризисни психолози, които ще работят индивидуално с всяко едно от децата. До края на другата седмица ще бъдат поставени видеокамери във всички групи, обещаха от община Бургас.  \nПрокуратурата вече работи усилено по случая. Проверката е възложена на Второ РУП, а полицаите вече са започнали разпити на родители и педагози. Поведението и действията на учителките в детската градина в Бургас, в което е упражнено насилие срещу деца са недопустими и осъдителни. Това заяви образователният министър Красимир Вълчев. „Общината е предприела всички мерки и е реагирала на случая, включително с кризисни психолози. Двете учителки са подали оставка, доколкото знам ще се търси отговорност и от директора на детската градина“, обясни Вълчев. \nОтносно това дали след този случай е необходимо допълнително видеонаблюдение в детските градини министърът обясни, че трябва да има доверие между родителите и учителите и че е илюзия, че техническите средства могат да го заместят. „Това са единични случаи и те не следва да хвърлят петно върху цялата учителска колегия, защото голямата част от нея работи добре и всеотдайно\", коментира Вълчев. Той обясни, че министерството ще нареди на на ръководствата на образователните институции да разработят етични правила, като такова задължение те имат по Закона за предучилищното и училищното образование. \nТой допълни още, че и сега има камери в детските градини, като по информация на община Бургас - в половината от тях има видеонаблюдение. „Това обаче е решение на ниво образователна институция и става със съгласието на родителите и на педагогическия персонал. Никой няма право да бъде сниман без негово желание, но трябва да подобрим доверието и може би камерите, в някаква степен, са начин за това, но и рискуваме да го влошим в дългосрочен план. Всички ние, сме си поверили децата на учителите, като доверието е част от съвременната образователна система и с нито една камера не може то да се замести“, заяви Вълчев.\nТой добави още, че у нас има над 2000 детски градини и над 4500 образователни институции и добави, че трябва да се реагира на всеки случай на непрофесионално поведение. Той се обърна към всички учители, че „трябва да знаят, че в днешно време нищо не остава скрито, ако си позволят непрофесионално и неетично поведение, то рано или късно, ще стане видимо и ще бъде наказано“. \n\n\n                    ", "date": "2018.02.02", "title": "Директорката и три даскалици изхвърчаха от ОДЗ \"Брезичка\""}
{"url": "http://www.monitor.bg/a/view/57481-%D0%9E%D1%82%D0%BC%D0%B5%D0%BD%D1%8F%D1%82-%D0%B3%D1%80%D0%B8%D0%BF%D0%BD%D0%B0%D1%82%D0%B0-%D0%B5%D0%BF%D0%B8%D0%B4%D0%B5%D0%BC%D0%B8%D1%8F-%D0%B2-%D0%A1%D0%BE%D1%84%D0%B8%D1%8F%D0%B3%D1%80%D0%B0%D0%B4-%D0%BE%D1%82-%D1%83%D1%82%D1%80%D0%B5/", "text": "\n                    Грипната епидемия за София-град, Кюстендил и Пазарджик се отменя от утре. Това съобщиха от Районните здравни инспекции.  На територията на трите области се отменя забраната за провеждане на детските и женските консултации, свижданията в лечебните заведения за болнична помощ и поставянето на имунизации.\nТази седмица учениците бяха в грипна ваканция, която ще се слее с междусрочната. \n\n\n                    ", "date": "2018.02.02", "title": "Отменят грипната епидемия в София-град от утре"}
