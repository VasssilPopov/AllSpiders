{"url": "http://www.monitor.bg/a/view/74274-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D1%81-%D0%BD%D0%B0%D0%B9%D0%BC%D0%BD%D0%BE%D0%B3%D0%BE-%D1%85%D0%BE%D1%81%D0%BF%D0%B8%D1%82%D0%B0%D0%BB%D0%B8%D0%B7%D0%B0%D1%86%D0%B8%D0%B8/", "text": "Предотвратимата смъртност е най-висока\n                    Българската здравна система не е ефективна в намаляването на предотвратимата смъртност (например сърдечно-съдови заболявания) и спрямо нарастваща смъртност от рак, диабет и незаразни болести. България има най-високата смъртност от мозъчно-съдови заболявания (например инсулт) в ЕС и отчита много малък брой на преживелите ракови заболявания.\n\nТова се посочва в доклад, представен днес от Европейската комисия и съставен главно по официалните национални статистически данни, предоставени на Евростат и Организацията за икономическо сътрудничество и развитие.\n\nСистемата на здравеопазването в България е изправена едновременно пред няколко големи предизвикателства, пише в документа. България отчита втората най-ниска продължителност на живота в ЕС (след Литва) и някои тревожно високи равнища на опасно за здравето поведение (тютюнопушене, употреба на алкохол, затлъстяване), както и бързо застаряващо население, недостиг на медици и ниски разходи за здравеопазване.\n\nОт 2008 г. е постигнат известен напредък в областта на здравната профилактика и ранното откриване на хронични болести. Финансирането на здравеопазването се определя с ниски общи разходи, както и с много високи преки плащания от пациентите. България изразходва по-голямата част от ресурсите си за лекарствени средства и болнична помощ. Първичната помощ може да бъде подобрена и повече случаи могат да бъдат лекувани в амбулаторната и извънболничната помощ, пише в доклада.\n\nДостъпът до здравни услуги остава труден, като около 12 на сто от българите нямат осигуровка, а големите преки плащания на пациентите застрашават достъпа до здравни грижи за уязвимите групи, включително ромите, домакинствата с по-ниски доходи и възрастните хора. Освобождаването от някои потребителски такси не защитава хората от неофициалните плащания за лечение. Необходимостта да изминат разстояние, за да стигнат до лекар, също създава пречки пред достъпа до здравеопазване, особено за хората в групите с по-ниски доходи.\n\nОтчита се недостиг на лекари в малките населени места и на медицински сестри. Специалистите в сферата на здравеопазването се местят в други държави, в търсене на по-добри възможности за развитие и по-добро заплащане. Необходими са политики за решаване на тези проблеми, се посочва в доклада.\n\nСпоред ЕК е достигнат необходимият напредък в укрепването на управлението и отчетността в българското здравеопазване. Същевременно комисията отбелязва, че от гледна точка на крайния бюджет, българските домакинства харчат най-много за здравеопазване в целия ЕС. Преките плащания от пациентите са най-високите в Европа и са три пъти над средните на континента.\n\nСпоред доклада в България се наблюдава висок брой на приетите в болница ненужно, което е белег за слабо развито доболнично здравеопазване. Според експертите поне 20 на сто от приетите в болница у нас могат да се лекуват у дома. Отбелязва се, че причините за това са основно две - финансовите стимули болниците да приемат пациенти и желанието на пациентите да постъпят в болница. Според статистиката България отчита най-големия брой случаи на болничен прием на 1000 души население в ЕС.\n\nПо данни от 2013 г. у нас 35 на сто от ромите не са плащали здравни осигуровки. Допълва се, че бедните по-често предприемат поведение, опасно за здравето. Разпространението на тютюнопушенето сред българите е най-високо в ЕС и е с почти седем на сто над средното.\n\nНай-малко 40 на сто от заболяванията в България се дължат на поведението на хората, включително тютюнопушене, пиене на алкохол, лошо хранене и слаба физическа дейност. Тютюнопушенето и затлъстяването допринасят най-много за лошото здраве на българите.\n\nНякои заразни болести остават заплаха за здравето в България и макар честотата на съобщенията за случаи на ХИВ да остава под средната за ЕС, тя се е увеличила почти пет пъти от 2004 г. насам, в разрез с общия спад. Смъртността от СПИН остава под средната за ЕС. Честотата на съобщенията за туберкулоза е два пъти по-висока от средната за ЕС. Случаите на носители на вируса на хепатит В сред кръводарителите са 3,2 на сто - сред най-високите в Европа.\n\nПо официални данни на сърдечно-съдовите и раковите заболявания се дължат над четири пети от всички смъртни случаи в България. Детската смъртност у нас е с над 80 на сто по-висока от средната за Европа. Очакваната продължителност на живота се е увеличила, но остава под средната за ЕС. Предотвратимата смъртност в България остава много висока. Очакваната продължителност на живота при раждане е била 74,7 години през 2015 г., което е второто най-ниско равнище в ЕС и почти с шест години под средното в Общността, се посочва в доклада.\n                    ", "date": "2017.11.23", "title": " България с най-много хоспитализации"}
{"url": "http://www.monitor.bg/a/view/35522-%D0%92-%D0%A1%D1%82%D0%B0%D1%80%D0%B0-%D0%97%D0%B0%D0%B3%D0%BE%D1%80%D0%B0-%D0%BF%D0%B8%D1%88%D0%B0%D1%82-%D0%BA%D0%BD%D0%B8%D0%B3%D0%B0-%D0%B7%D0%B0-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D0%B4%D1%8F%D0%B4%D0%BE-%D0%9A%D0%BB%D0%B8%D0%BC%D0%B5%D0%BD%D1%82/", "text": "\n                     \n\n \n\nПодготовката на книга, посветена на делото и живота на починалия преди половин век /13 февруари 1967 г/ митрополит Климент Старозагорски благослови настоящият старозагорски владика Киприан.\n\nНаписването е възложено на наскоро създадения културно-просветен център при митрополията, предстои да бъдат привлечени утвърдени автори в областта на православието.Ще бъдат издирани и наследници на родения на 5 декември (22 ноември) 1897 година в балканското село  със светското име Кино Радев Кинов висш духовник.\n\nРъководителят на центъра, отец Йордан Карагеоргиев напомни, че блаженопочившият Климент Старозагорски е станал послушник в Троянския манастир едва на 13 години, замонашва се докато учи в пловдивската семинария под името на Климент, като негов ангел закрилник е охридския архиепископ и продължител на делото на светите братя Кирил и Методий.\n\nПрез 1936 г. е бил назначен за началник на културно-просветния отдел при Светия синод на тогавашната Българска екзархия, бил е ректор на Пловдивската духовна семинария и на Пастирско-богословския институт при .\n\nНа 8 декември 1940 година, в деня на Свети Климент Охридски, епископ Климент Левкийски е избран за митрополит на Старозагорската епархия. Утвърден е канонично на 15 декември 1940 година, а през периода 1960-1965-а е бил председател на Върховния църковен съвет.\n\nМитрополит Киприан е благословил и издаването на специален сборник-акатистник, в който ще бъдат включени молитви на дядо Климент, той ще бъде раздаден на вярващите от епархията до седмица.\n\nСборникът за владиката Климент е продължение на поредицата от книги, които старозагорската митрополия стартира с издаването на томче – спомени за митрополит Панкратий по повод 50-та годишнина от интронизацията му преди месец.\n                    ", "date": "2017.11.23", "title": "В Стара Загора пишат книга за живота на дядо Климент    "}
{"url": "http://www.monitor.bg/a/view/77254-%D0%9F%D1%80%D0%B0%D0%B2%D1%8F%D1%82-%D1%82%D0%B5%D1%85%D0%BD%D0%BE%D0%BF%D0%B0%D1%80%D0%BA-%D0%B2-%D0%A1%D1%82%D0%B0%D1%80%D0%B0-%D0%97%D0%B0%D0%B3%D0%BE%D1%80%D0%B0-%D0%B2%D1%8A%D1%80%D1%85%D1%83-116-%D0%B4%D0%BA%D0%B0/", "text": "\n                     \n\n \n\n \n\nТехнопарк, подобен на софийския предстои да бъде създаден в Стара Загора, на следващото си заседание местните старейшини предстои да приемат решение за регистрацията на търговско дружество, което да се занимава с проекта, съобщи председателят на градския парламент Таньо Брайков.  Предложението е на кмета Живко Тодоров, който предвижда в уставния капитал на бъдещето дружество общината да апортира три свои имота в източната част на града с обща територия от около 116 дка.\n\nНа това място трябва да се развие икономическа зона, където да бъдат привличани външни инвеститори. Вече са водени разговори с министъра на икономиката Емил Караниколов на последващ етап държавата да се включи с парично участие в размер до 49 на сто от уставния капитал.\n\nИдеята е да бъдат привлечени фирми с високотехнологична дейност като по този начин се възроди славата на Стара Загора като град на високите технологии от времето на някогашното ДЗУ. Същият терен беше предложен преди около две години на канадската компания Магна, която имаше идея за изграждането на завод за автомобили, но впоследствие инвеститорът се отказа от идване в България най-вече поради проблеми с квалифицираната работна ръка.Община Стара Загора финансира преди време цялостно проучване за бъдещето развитие на града , което беше осъществено от Индъстри уоч. Специалистите предложиха няколко варианта за създаването на индустриални зони, включително и върху територията на някогашното летище. В крайна сметка беше предпочетен вариант в източния край на града по пътя за Нова Загора.\n\n \n                    ", "date": "2017.11.23", "title": "Правят технопарк в Стара Загора върху 116 дка       "}
{"url": "http://www.monitor.bg/a/view/65065-%D0%9D%D0%B0%D0%B4%D0%B7%D0%B8%D1%80%D0%B0%D1%82%D0%B5%D0%BB%D0%B8-%D0%B8%D1%81%D0%BA%D0%B0%D1%82-%D0%BF%D0%BE%D0%B2%D0%B8%D1%81%D0%BE%D0%BA%D0%B8-%D0%B7%D0%B0%D0%BF%D0%BB%D0%B0%D1%82%D0%B8/", "text": "\n                    Увеличение на заплатите с 20 % поискаха надзирателите от Затвора в Пазарджик на символичен протест, организиран от Синдиката на служителите в затворите в България. Около 50-ина униформени се събраха пред бариерата на тюрмата в града, за да изразят недоволството си от редица проблеми в системата. Според несъгласните едва 540 лв. била стартовата заплата на новопостъпващите им колеги, а през януари минималната за страната става 510 лв. Работата ни е тежка и рискуваме живота си, особено когато стават конфликти между лишените от свобода и ние трябва да въдворяваме ред, споделиха недоволните. Те разказаха ,че във вишките, където дежурят, и през лятото,  и през зимата условията на работа не са добри. Надзирателите в затвора са общо 104, а лишените от свобода - около 400. Когато повечето служители са на смяна във вишките, вътре в сградата се случва надзирателите да отговарят за по 150-200 затворници. Поне с 50 на сто да се увеличи броят на охранителите в затвора,  но заради ниските заплати липсват и кандидати. Освен това надзирателите работят и без задължителната застраховка“ Живот“, която им се полагала. Недоволните за пореден път заявиха, че срещали разбиране и подкрепа от ресорното Министерство на правосъдието, но щом нещата опрат до пари, всичко оставало на добри намерения и обещания. Те са готови да излязат на общ протест заедно с колегите им от системата на МВР, най-вероятно в началото на Новата година. \n                    ", "date": "2017.11.23", "title": "Надзиратели искат по-високи заплати"}
{"url": "http://www.monitor.bg/a/view/38437-%D0%A1%D0%B5%D0%B4%D0%BC%D0%BE%D0%BA%D0%BB%D0%B0%D1%81%D0%BD%D0%B8%D1%87%D0%BA%D0%B0-%D1%81%D0%B5-%D1%82%D1%80%D0%BE%D0%B2%D0%B8-%D1%81-%D0%B0%D0%BD%D1%82%D0%B8%D0%B4%D0%B5%D0%BF%D1%80%D0%B5%D1%81%D0%B0%D0%BD%D1%82%D0%B8-%D0%B2-%D1%83%D1%87%D0%B8%D0%BB%D0%B8%D1%89%D0%BD%D0%B0-%D1%82%D0%BE%D0%B0%D0%BB%D0%B5%D1%82%D0%BD%D0%B0/", "text": "\n                    \n\n\n\n\n\n\n                    ", "date": "2017.11.23", "title": "Седмокласничка се трови с антидепресанти в училищна тоалетна"}
{"url": "http://www.monitor.bg/a/view/75739-%D0%A0%D0%B5%D0%BC%D0%BE%D0%BD%D1%82%D0%B8%D1%80%D0%B0%D1%82-%D0%BE%D0%BF%D0%B0%D1%81%D0%BD%D0%B0-%D1%81%D0%B3%D1%80%D0%B0%D0%B4%D0%B0-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "\n                    Четириетажната сграда на бившата Популярна банка на ул.“Гурко“ в Пазарджик, където някога се помещаваше ръководството на Съюза на демократичните сили, ще бъде ремонтирана. Постройката, в която на първия етаж има кафене, а останалите са отдадени под наем, създаваше проблеми с рушащата си фасада. Преди месец на общо събрание на собствениците се взе решение сградата да бъде ремонтирана, за да не се стигне до някой нещастен инцидент с преминаващите отдолу минувачи. Сградата е на това място от далечната 1923 г. и три години по-късно става собственост на Популярна банка. През годините в нея са се помещавали Съдебната палата в града, после е отдадена под наем за офиси на фирми и сдружения. Голям ремонт на сградата е правен през тридесетте години на ХХ в., а след това през осемдесетте. От настъпването на демократичните промени у нас, множеството наследници на имота не могат да се споразумеят помежду си и състоянието на имота стига да сегашния почти плачевен вид – ронещи се мазилки и пропадащи тавани. Със съдействието на местната община и след разбирателство със собственици и техни наследници сега красивата сграда ще възвърне старата си архитектура и ще бъде запазена за поколенията.\n\n \n                    ", "date": "2017.11.23", "title": "Ремонтират опасна сграда в Пазарджик"}
{"url": "http://www.monitor.bg/a/view/64165-%D0%A0%D0%B0%D0%B9%D0%BE%D0%BD%D0%BD%D0%B8%D1%82%D0%B5-%D0%BA%D0%BC%D0%B5%D1%82%D0%BE%D0%B2%D0%B5-%D0%BF%D0%BE%D0%B4%D0%BA%D1%80%D0%B5%D0%BF%D0%B8%D1%85%D0%B0-%D0%97%D0%B0%D0%BA%D0%BE%D0%BD%D0%B0-%D0%B7%D0%B0-%D0%B7%D0%B0%D1%81%D1%82%D1%80%D0%BE%D1%8F%D0%B2%D0%B0%D0%BD%D0%B5-%D0%BD%D0%B0-%D0%A1%D0%BE%D1%84%D0%B8%D1%8F/", "text": "Главният архитект продължава битката с високото строителство\n                    Районните кметове в столицата подкрепиха проектът за промяна на Закона за устройството и застрояването на Столичната община. Законопроектът, който е внесен от ГЕРБ, с подкрепата на главния архитект Здравко Здраков и кмета на София Йорданка Фандъкова, бе обществено обсъден вчера в Народното събрание. Единствено кметицата на „Младост“ Десислава Иванчева се обяви против промените и заяви, че жителите на квартала не били допитани за тях. Законопроектът срещна отпор и от Камарата на архитектите в България и от няколко неправителствени организации.\n\nНа критиките главният ахритект на София Здравко Здравков отвърна с думите, че е „очевидно нежеланието да има ясни правила и да се лови риба в мътна вода е факт“. Здравков за пореден път обяви, че с промените се опитват сложат край на хаотичното строителство на високи сгради в столицата, както и да се запазят зелените площи на града. В промените е предвидено небостъргачи да могат да се издигат в района на 7-ми километър на бул. \"Цариградско шосе\" и на Околовръстното шосе в при квартал \"Люлин\" и бул. \"Царица Йоана\". Здравков е категоричен, че в момента има много вратички, от които инвеститорите се възползват. Поради тази причина се предлага да бъде въведено ограничение до 75 метра за сградите в южната част на града между централната градска част и Околовръстното шосе. В южните части след Околовръстното пък максималната височина ще бъде 15 метра.\n\nПредседателят на Столичния общински съвет Елен Герджиков бе категоричен, че трябват незабавни мерки, с който да се въведе ред в строителството, защото в обществото в момента има справедливо недоволство.\n\n \n\n \n                    ", "date": "2017.11.23", "title": "Районните кметове подкрепиха Закона за застрояване на София"}
{"url": "http://www.monitor.bg/a/view/89965-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BE%D0%BB%D0%B8%D0%B3%D0%B0%D1%80%D1%85%D0%B8%D1%8F-%D0%9C%D0%B0%D0%BC%D0%B0-%D0%9C%D0%B0%D1%80%D0%B8%D1%8F-%D0%B8-%D0%A7%D0%B5%D1%80%D0%B2%D0%B5%D0%BD%D0%B0%D1%82%D0%B0-%D0%B0%D1%80%D0%BC%D0%B8%D1%8F-ii-%D0%B3%D0%BB%D0%B0%D0%B2%D0%B0-%D0%BD%D0%B0-%D0%BA%D0%BD%D0%B8%D0%B3%D0%B0%D1%82%D0%B0-%D0%9A%D0%B0%D0%BF%D0%B8%D1%82%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%BD%D0%B0-%D0%94%D0%A1/", "text": "\n                     Майката на Христо Иванов Мария Бойкикева и баба му Светлана пристигат у нас с Червената армия. Мария е родена в Москва през 1932 г. Двете идват в София заедно със семействата на други политемигранти. Мария Бойкикева попада в абсолютно различна среда: „Това е все едно да се озовеш от ледена степ в райска градина. В Москва по време на войната сме гладували, пет пъти съм боледувала от скорбут, дойдох с каверни в дробовете. А тук гледаш цели щайги с домати, ябълки и круши по „Графа\" и ти иде да си откраднеш...\" Мария си идва с твърде беден речников запас на български. Освен плодовете в столицата силно я впечатляват накитите и кръстовете, които носят жените. \nДъщерята Мария, наричана от приятелите си Мока, е пратена в най-затворената каста - учи в елитното руско училище на посолството на СССР у нас. После завършва философия в Софийския университет „Свети Климент Охридски“. В края на 50-те по разпределение е изпратена за учителка по история в Михайловград (днешен Монтана), където остава четири години.  Става завеждащ на ключовата идеологическа редакция в издателство ДИ „Наука и изкуство“ - тази по \"Философия\", която прокарва марксистко-ленинските догми и фундаменталната партийна мисъл. И докато партийната мисъл се издава безпроблемно, най-щекотливи обаче са книгите по американска история. Например историкът проф. Андрей Пантев, навремето преподавател по обща история в Софийския и Великотърновския университет, е депозирал в издателството книгата си „Американската буржоазна революция“. За издаването й има разрешение от ЦК на БКП. В труда му няма политически грешки, но Бойкикева и нейна колежка допускат, че може да се направи реклама на САЩ в навечерието на честването на 200-годишнината им.\nМинистерският баща Любомир Иванов е строителен инженер, който по време на Пражката пролет – 1968 г., е изпратен от БКП с благословията на ДС на работа в Прага. Роден през 1931 г.,  член е на БКП, работи в „Заводпроект“. Има правилно отношение към народната власт, пише в архивите. Неговият баща до 1944 г. е имал собствена бакалница, а после е бил нощен пазач. \nВ столицата на ЧССР Мария Бойкикева слуша речи по митингите, снима ораторите и демонстрантите. Става свидетел и на инвазията на войските от Варшавския договор, твърди, че събитията са станали причина за прелом във възгледите й. Семейството получава разпореждане да се върне. На гарата в София милицията ги посреща с проверка на багажа. Мария обаче добре е научила теорията на конспирацията и я прилага на практика - успява да скрие снимки и статии в пердето на купето. Вярна на комунистическия идеал, тя се обявява за „социализъм с човешко лице“. „Аз не видях нито контрареволюция, нито фашизъм. Хората искат социализъм с човешко лице\", разказва пред близки в София. Оттогава е първото й предупреждение за изключване от БКП. Това обаче не се случва. Мария е най-добрата приятелка на дъщерята на Вълко Червенков – Ирина, още от ученическите години в Москва и дори държи надгробно слово на погребението ѝ.През 1988 г. Мария Бойкикева е сред основателите на Комитета за екологична защита на град Русе. Същата година става и съучредител на Клуба за подкрепа на гласността и преустройството и негов първи председател на ротационен принцип. Заради членството си в клуба, както и заради подписани петиции в подкрепа на видни дисиденти -  Петър Манолов и Вацлав Хавел, е изключена от БКП заедно с още 13 от членовете. Стига се дори до ареста й. Клубът дори изпраща писмо до тогавашния съветски лидер Михаил Горбачов в подкрепа на гласността и преустройството. Разбира се, не бива да се подминава фактът, че наред с дисиденти, лежали по затворите, в клуба се промъкват здрава комунистическа номенклатура, съветска резидентура и агенти от ДС. До Мока стои изтъкнатият учен академик Алексей Димитров Шелудко. В официалната секретна история на Първо главно управление на ДС (външното разузнаване), намираща се сега в архива на Комисията по досиетата, пише: „С ускорени темпове пристъпихме и към изграждането на надежден и с възможности за работа сътруднически апарат – агентура и доверителни връзки. Някои от тези наши доброволни сътрудници като Алексей Шелудко (сега изтъкнат наш академик)…“ (Архив на Комисията по досиетата, История на ПГУ-МВР, 40 години Разузнавателно управление, ф. 9, оп. 4, а.е. 72, л. 93) Алексей Шелудко, който е обучавал на конспиративни техники първите лидери на СДС (по спомените на Йордан Василев), е един от най-заклетите съветски агенти в България преди 9 септември 1944 г. А след това Шелудко лично създава радиовъзела на РУМНО, комунистическото военно разузнаване: „Основите на радиовъзела на РУМНО са положени от Алексей Димитров Шелудко, който е завършил физика и е асистент на професор Каишев от Политехниката. Неговото участие в антифашистката борба е известно на командването на военното разузнаване. Той е сътрудничил на Емил Попов (радист на резидента на съветското разузнаване в България) в създаването на малка, преносима радиостанция. Това дава основание Шелудко да бъде изтеглен от Физическия факултет на Софийския университет, да се обучи във военен курс от края на 1947 г. до началото на 1948 г. и да му се възложи да създаде радиовъзел на РУМНО“ (Млеченков, М, Мухтаров Й., „Свързочните войски на България, 1945-2004 г.“, С., Военно издателство, стр. 407).\nНе прави изключение и друг виден дисидент – професор Чавдар Кюранов. Социологът също е един от основателите на клуба. Кюранов обаче е противник на включването на тази организация в СДС. Издига се дори до зам.-председател на БСП, става и депутат. Има обаче една малка подробност – Кюранов е назначен още през 1982 г. за политически помощник  на члена на Политбюро и секретар на ЦК на БКП Александър Лилов с рекордната месечна заплата за онова време от 550 лева.   \nГодини по-късно ще се окаже, че ДС е дърпала конците в клуба, а номенклатурата и тоталитарните служби са се хванали в спасителна прегръдка, за да запазят привилегиите си, които бившият режим щедро им раздаваше.\nЕдно от първите решения на Политбюро на БКП след 10 ноември, оглавявано вече  от Петър Младенов, е да възстанови партийното членство на 13 души от клуба, сред които Бойкикева и Чавдар Кюранов. Тя е сред неколцината, които приемат да се върнат в партията. \n\n\n                    ", "date": "2017.11.23", "title": "Българската олигархия: Мама Мария и Червената армия (II глава на книгата \"Капиталистите на ДС\")"}
{"url": "http://www.monitor.bg/a/view/50868-%D0%9F%D1%80%D0%BE%D0%BC%D0%BE%D1%86%D0%B8%D0%B8%D1%82%D0%B5-%D0%B8%D0%B4%D0%B2%D0%B0%D1%82-%D0%BF%D0%BE%D1%80%D0%B0%D0%BD%D0%BE-%D0%B0%D0%BA%D0%BE-%D1%81%D0%B2%D0%B0%D0%BB%D0%B8%D0%BC-%D0%BC%D0%BE%D0%B1%D0%B8%D0%BB%D0%BD%D0%B8%D1%82%D0%B5-%D0%BF%D1%80%D0%B8%D0%BB%D0%BE%D0%B6%D0%B5%D0%BD%D0%B8%D1%8F/", "text": "Спестяваме до 70% в деня на голямото пазаруване\n                    Голямото пазаруване може да започне по-рано и да сме сред първите, които ще имат възможност да се възползват от промоциите, ако свалим мобилното приложение на конкретния бранд, показа проверка на „Монитор“. Така вместо на 24 ноември по-евтино можем да пазаруваме още днес след 20 часа.\n\nОсвен това тази година сайтовете се опитват да ни улеснят максимално и ни подканват предварително да сложим в кошниците си желаните продукти. А за да можем веднага да поръчаме търговецът иска от нас\n\n\n\nс цялата необходима информация, включително адреса за доставка на пратката ни. Ако пък запазим данните от картата си в акаунта, ще можем да платим само с един клик, съветва ни търговецът.\n\nАко пазаруваме утре, ще имаме възможност да спестим до 70% от най-различни намаления, тъй като родните търговци са подготвили главозамайващи промоции.\n\nТрадиционно магазините смъкват цените на бялата и черната техника, като повечето ни сънародници не спят по цяла нощ, за да се доберат до тънките цени.\n\nСтатистическо проучване на Statista за навиците на купувачите през празничния сезон разкрива, че тези, които участват в лудостта \"Черен петък\", традиционно го правят\n\n\n\nПоговорката “Рано пиле рано пее“ буквално се отплаща при тези промоции. Така че ако не принадлежите към тези 47%, които планират да останат у дома, и търсите нов смартфон, нови дрехи или евтини играчки за вашите деца, се подгответе да станете рано - в противен случай добрите предложения на Черния петък може да са изчезнали, преди да стигнете до магазините.\n\nНай-купувани стоки обикновено са таблетите и смартфоните, последвани от ново поколение телевизори, както и малки и големи електроуреди. Запазва се тенденцията през последните години ноември да е най-атрактивният месец за поръчки и да надминава по потребителска активност дори празничния декември.\n\nОсвен дрехи, обувки и техника на по-ниски цени ще можем да купуваме часовници, детски стоки,\n\n\n\nкозметика и дори разкрасителни процедури.\n\nЕдин от родните търговци пък дори ни предлага безплатен лиценз за Windows 10 Home, ако си закупим нов лаптоп. Изчисленията на специалисти показват, че общата генерирана отстъпка при покупка на лаптоп или компютър с безплатен Windows 10 може да достигне 60% в деня на Черния петък.\n\nОчаква се и големите гиганти като Amazon и Ebay също да ни залеят с предпразнични оферти. Едни от най-големите почитатели на Черния петък са именно американците. Тези брандове пускат\n\n\n\nпреди последния петък на ноември. В момента има намаления на фотоапарати, смарт телефони и всякакви други джунджурии, дори и коледни лампички.\n\nНазванието Черен петък е измислено от жителите на Филаделфия, щата Пенсилвания, които били много недоволни от ужасните задръствания по пътищата в този ден. По-късно изразът започнал да се употребява само за най-големите разпродажби и така вече се разпространил и в САЩ, и по света.\n                    ", "date": "2017.11.23", "title": "Промоциите идват по-рано, ако свалим мобилните приложения"}
{"url": "http://www.monitor.bg/a/view/28399-%D0%9D%D0%B5%D1%87%D0%B5%D1%82%D0%BB%D0%B8%D0%B2-%D0%BF%D0%BE%D1%87%D0%B5%D1%80%D0%BA-%D0%BE%D1%82%D0%BC%D0%B5%D0%BD%D0%B8-%D0%B0%D0%BA%D1%82-%D0%BD%D0%B0-%D1%88%D0%BE%D1%84%D1%8C%D0%BE%D1%80-%D0%B2-%D0%90%D1%81%D0%B5%D0%BD%D0%BE%D0%B2%D0%B3%D1%80%D0%B0%D0%B4/", "text": "Съдът прие възражението на водача, че връченият му препис го затруднява да упражни правото си на защита\n                    Нечетлив почерк на служител на Пътна полиция отмени акт за 50 лева на шофьор в Асеновград. Със същото наказателно постановление водачът с инициали Д.С.Н. бил лишен от 6 контролни точки в талона. Мъжът обаче не останал длъжен, наел адвокат и обжалвал в Районния съд в Асеновград издаденото му наказателно постановление.\n\nТой дори не се явил на съдебното заседание, където бил представляван от своя адвокат. На делото станало ясно, че нарушението е било извършено на 10 май т.г. около 11,40 часа на ул. „Васил Левски” до номер 39 в Асеновград. Жалбоподателят управлявал лека кола „Тойота” с пловдивска регистрация, като\n\nв същото време използвал мобилен телефон, без да\n\nима устройство, позволяващо му да говори без участие на ръцете. Констатираното нарушение било квалифицирано като такова по член 104а от Закона за движение по пътищата и шофьорът се сдобил с акт. Въз основа на този акт на 18 май с.г. му било издадено наказателно постановление от шефа на Районното управление на полицията в Асеновград. С постановлението шофьорът бил глобен с 50 лева и му били отнети шестте наказателни точки от талона. В жалбата си до съда обаче той посочил, че наказателното постановление е незаконосъобразно, необосновано и издадено в нарушение на процесуалния и материалния закон.\n\nСпоред съдия Мария Ацалова от Районния съд в Асеновград жалбата му е допустима и основателна. В решението тя отчита, че при провеждане на административно-наказателното производство са били допуснати нарушения на процесуалните правила, които ограничават правото на защита на санкционираното лице. Причина за това е, че\n\nв голямата си част съдържанието на акта е неособено четливо,\n\nизтъква съдът.\n\n„За самия нарушител е  била налице възможност в тридневния срок да направи възражение относно връчения му препис от АУАН, като наред с това за административно-наказващия орган е била налице и възможност да се разпореди, на нарушителя да бъде връчен четлив екземпляр от съставения АУАН. Нарушителят се е възползвал от даденото му от закона право да депозира възражения в този срок, като видно от приложеното към административно-наказателната преписка възражение той е заявил, че връченият му препис от акта го затруднява  да упражни в пълна степен гарантираното му от закона право за защита”, се казва в съдебното решение.\n\nТака че вместо полицията да се разпореди да бъде връчен на нарушителя четлив препис от акта, е пристъпено към наказателно постановление,\n\nкоето обаче е било издадено в нарушение на закона.\n\nЗатова цялото административно-наказателно производство било опорочено и обжалваното наказателно постановление е незаконосъобразно, решава съдът в Асеновград. Решението не е окончателно и може да бъде обжалвано пред административния съд в Пловдив. \n                    ", "date": "2017.11.23", "title": "Нечетлив почерк отмени акт  на шофьор в Асеновград"}
{"url": "http://www.monitor.bg/a/view/14596-%D0%A1%D1%82%D0%B0%D1%80%D0%BE%D1%81%D1%82%D1%82%D0%B0-%D0%BD%D0%B5-%D0%B5-%D0%BF%D0%BE%D1%80%D0%BE%D0%BA-%D0%B0-%D0%B1%D1%80%D0%B5%D0%BC%D0%B5/", "text": "\n                    Ако е вярно, че за едно общество може да се съди по отношението му към възрастните хора, то нещата у нас не са никак добре. И проблемът не са ниските пенсии, нито битовата престъпност. Проблемът е в отношението на обществото към хората от третата възраст. Ако си роден в България, старостта се превръща в порок. И то тежък. Бремето на годините идва тогава, когато хората с побелели коси останат сами или роднините им не могат да се грижат за тях. Тогава единствената алтернатива остава старчески дом. Голямото НО идва не от това, че последните си дни майките и бащите ни изживяват в институция. Проблемът е, че има институции, в които животът се превръща в мъчение. Спомнете си за десетките кадри от скрити камери, в които се вижда как възрастни баби спят в стаи с мухъл, течове, изкъртена дограма. Така майките и бащите ни изживяват последните си дни. Потънали в мизерия и още по-страшното е, че са потънали в забрава. Някои са забравени от децата си, други - от държавата. И ако за първото нещата опират до съвест и вътрешно убеждение, то за второто вина има държавата. Защото онези бедни и безпомощни старци са оставени на грижите на държавата. Държавата е тази, която да осигури достойни старини на хората от третата възраст, особено на тези, които са сами. Сега обаче ситуацията е друга. Битовите условия в част от домовете са повече от лоши. И въпреки това около 3600 българи чакат на опашка аз място в старчески дом (виж стр. 7). Години наред управляващите говорят за реформа, за деинституционализация, която да създаде условия за достоен живот на хората от третата възраст. Идеята е възрастните да бъдат изведени от огромните сгради и да бъдат настанени в малки къщички, където да живеят в среда, близка до семейната. С други думи, старческите домове ще се закриват по подобие на домовете за изоставени деца. Иначе казано, реформата ще е „копи-пейст“. Дали ще е успешна? Едва ли. Първо, защото това, което работи при децата, едва ли ще работи при възрастните. Все пак преди изоставените деца да бъдат настанени в „новите си къщи“се търсят алтернативи – приемна грижа или осиновяване. За възрастните алтернатива няма. Там потокът към държавната грижа не само, че ще се увеличава, защото застаряващото население, но и няма алтернатива. Държавата е последната надежда на самотните и изоставени възрастни. А когато и последната надежда те предаде, не ни остава нищо друго освен примирение. Примиряваш се с мухъла в стаята, с миризмата, с липсата на алтернатива, с отсъствието на надежда.\n                    ", "date": "2017.11.23", "title": "Старостта не е порок, а бреме"}
{"url": "http://www.monitor.bg/a/view/59491-%D0%90%D1%80%D0%B5%D1%81%D1%82-%D0%B7%D0%B0-%D0%B6%D0%B5%D1%81%D1%82%D0%B8%D0%BC%D0%B0-%D0%B3%D0%BE%D1%82%D0%B2%D0%B5%D0%BB%D0%B8-%D1%82%D0%B5%D1%80%D0%BE%D1%80-%D0%BD%D0%B0-%D0%9A%D0%BE%D0%BB%D0%B5%D0%B4%D0%B5%D0%BD-%D0%B1%D0%B0%D0%B7%D0%B0%D1%80-%D0%B2-%D0%A0%D0%B5%D0%B9%D0%BC%D1%81/", "text": "\n                    Френските служби за сигурност са задържали във вторник шест души, заподозрени в подготовка на нападения срещу коледния базар във френския град Реймс, съобщи електронният вестник \"Юнион\".\n\nПо данни на вестника арестите са извършени в Реймс, а също и в департаментите Об и Арден. Иззети са били и няколко единици оръжие.\n\nКоледният базар в Реймс се открива днес и ще бъде закрит на 27 декември.\n                    ", "date": "2017.11.23", "title": "Арест за жестима готвели терор на Коледен базар в Реймс"}
{"url": "http://www.monitor.bg/a/view/19079-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-23-%D0%BD%D0%BE%D0%B5%D0%BC%D0%B2%D1%80%D0%B8-%D1%87%D0%B5%D1%82%D0%B2%D1%8A%D1%80%D1%82%D1%8A%D0%BA/", "text": "\n                    \n\nДен с повишен риск за родените след 10 април. Внимавайте с документи и пари, търсете пътя на най-малкото съпротивление. Не се занимавайте с поправка на електроуреди. Около вас ще прескачат искри. Влизате в конфликт на интереси и застрашавате позицията си на работното място. Не давайте повод за критика. До вечерта се обадете на тези, които могат да ви осигурят протекции и защити. Планирайте за следващите дни пътувания и важни делови срещи. Не се оплаквайте и не критикувайте. Вероятен е здравословен проблем.\n\n\n\n\n\n\n\n\n\n\n\n \n\n\n\nДен на пробив и придобивки, особено за родените в третата декада. Ще се радвате на предложения и покани, кандидатурата ви ще бъде одобрена за желаната позиция в бизнеса и на работното място. Търсете делови и лични контакти с полезни за бъдещето ви хора. Днес ще разберете това, което в миналото не е било изяснено и споделено. Давате си сметка за истинските си отношения с някого и правите важен избор. Съветът е да приемате каквото ви се дава и да не роптаете срещу живота си. Близките ви са с много по-тежки проблеми.\n\n\n\n\n\n\n\n\n\n\n\n \n\n\n\nСтарайте се да бъдете максимално дипломатични и тактични. Ден на неочаквани експлозии в отношенията. Може да сте страничен наблюдател на конфликтите между двама. Не се намесвайте, не подклаждайте огъня, за да не ви опърли крилата. Този ден слага невидими граници в отношенията с досегашните ви партньори, но пък отваря нова страница в живота, с възможности за нови срещи, покани и запознанства. Давате си сметка на какво и на кого може да се опрете и разчитате. Обадете се на близки в чужбина. Планирайте пътувания.\n\n\n\n\n\n\n\n\n\n\n\n \n\n\n\nРодените в третата декада да бъдат особено внимателни. Не предизвиквайте съдбата и добрите намерения на околните. Внимавайте с техника електроуреди и транспорт. Забравени документи и компрометиращи материали ще ви докарат проблеми в отношенията. Каквото се развали трудно ще се оправи. Вероятни са неприятности на работното място и в отношенията у дома. Движете се внимателно, спазвайте закона и правилата и не се отклонявайте от набелязаната цел. Ако плачете на сън или наяве, това е знак за пречистване.\n\n\n\n\n\n\n\n\n\n\n\n \n\n\n\nДен на дългосрочните програми. Изберете нови съюзници. Подновете стари връзки, обадете се на тези, с които в миналото добра работа сте свършили и стартирайте нови инициативи. Ден за прошка и помирение. Навлизаме в период на усвоение на нови знания, умения и производства. Всичко предприето има тенденция да се развива успешно в бъдеще и да ви отвори път за чужбина. Денят носи някакво озарение и прозрение за истински важните неща. Утре завесата отново ще падне и хоризонтът ви ще се ограничи.\n\n\n\n\n\n\n\n\n\n\n\n \n\n\n\nДен на пробив към нова пазарна ниша, особено за родените в третата декада. Това, което за някого е преграда за вас е трамплин, чрез който ще преминете на нова навивка на развитие. Работете активно, търсете съюзници, обадете се на близки и приятели в чужбина, опитайте да извоювате по-добра позиция на работното място. Изяснете връзки и положения. Ще намерите неочаквани съюзници или ще станете свидетели на нещо, което ще помогне да влезете в определен кръг на посветени и приближени. Не се оплаквайте, а действайте.\n\n\n\n\n\n\n\n\n\n\n\n \n\n\n\nРодените в третата декада може да попаднат в критични и рискови ситуации. Спазвайте закона и правилата, особено при работа с електроуреди и техника. Плановете ви ще се променят, ще зависите от непредвидени обстоятелства и хора, които не познавате. Напасвайте се на ситуацията и ограничете конфликтите до минимум, за да не пострадате и да си навредите. Очертават се и неприятни разкрития, които ще променят отношенията у дома и на работното място. В живота ви се вмъква провокатор.\n\n\n\n\n\n\n\n\n\n\n\n \n\n\n\nДо обед действайте повече по инстинкт, но след това оставете разумът да ви води. Денят носи прозрение и озарение за бъдещето, за отношенията ви с околните и за работата, която предстои. Поемете си отговорностите, споразумейте се по спорни въпроси и подпишете нови договори. Имате възможност да уредите и пътувания в чужбина. Резервирайте местата за почивката си по празниците. Всичко, което оставите за следващите два дни ще зависи от чужди амбиции и интереси, но днес вие доминирате и направлявате играта.\n\n\n\n\n\n\n\n\n\n\n\n \n\n\n\nДен на творческа активност и стремеж за достигане на важни цели. Не позволявайте да ви вкарват в интриги. Денят е критичен за много хора, но вие може да се разминете с неприятностите, ако ограничите контактите и не позволявате намеси в работата и личния си избор. Занимавайте се спокойно с обичайните си дела и не излизайте от рамките на поетите отговорности. Интуицията ви се изостря, долавяте връзки, за които не сте си давали сметка преди. Тази вечер ще ви се обадят тези, за които мислите. Подновяват се контакти.\n\n\n\n\n\n\n\n\n\n\n\n \n\n\n\nДен на рискови случайности за родените в третата декада. Спазвайте правилата за безопасност. Ограничете контактите с хора, които ви провокират и предизвикват. Ако се скарате с някого проблемите ще ескалират. Може да си навредите здравословно и да направите грешен ход. Не е време за недоволство. Приемайте нещата такива каквито са и не желайте повече. Ще ви се даде толкова, колкото можете да поемете и реализирате. Ако се скарате с някого може да е за дълго. С непремерени действия вредите и на здравето си.\n\n\n\n\n\n\n\n\n\n\n\n \n\n\n\nДен на важни информации и асоциации. Засилват се телепатичните контакти. Ще ви се обаждат тези, за които мислите, а и вие е добре да потърсите тези, които вечно са в ума ви. Ще се окаже, че моментът е правилно избран, защото и двамата се нуждаете от подкрепа или действие, което не търпи отлагане. Символ на деня е жерав излизащ от облак. До вечерта ще си изясните положения, които до момента са били завоалирани, скривани и пазени в тайна. Утре може да постигнете максималното, ако добре използвате осъзнатото и усвоеното днес.\n\n\n\n\n\n\n\n\n\n\n\n \n\n\n\nДен на интуитивни прозрения. На спокойствие и в тишина ще разберете нещо, което в миналото не сте усещали и разбирали. Ще намерите начини за противодействие на тези, които ви притискат и ограничават. Някой ще купи еднопосочен билет. Ако до утре на обед заминете за чужбина дълго няма да се върнете. Ще ви търсят приятели от далече и ще ви предлагат изгодни оферти. Ще се решите на крачка, която може да промени живота ви. Ще почувствате остро какво се случва с някой, който е далече. Планирайте да сте заедно за празниците.\n\n\n\n\n\n\n\n\n\n\n\n \n\n\n\nИзлизате от лична година осмица, която ви е донесла нови варианти, възможности за нова или допълнителна работа, нови връзки и нова любов. През 2018 г. се ориентирайте към инвентаризация и приключване. Стегнете редиците, прекъснете вредни и разболяващи връзки, отърсете се от зависимости. Тенденцията е да оберете реколтата на дълги години старание. Дипломирайте се, но ако става въпрос за брак оженете се сега до Нова година.\n\nРодените днес ще привличат риска като магнит. Ще се занимават с рискови спортове и изследвания, ще са пионери в някаква нова област на познанието и човешките възможности. Няма да стоят мирни и на едно място. Ще ги привличат далечни светове.\n\nЗаченатите днес ще имат живот на мечтател и изследовател, вечно ще търсят идеала и ще са силно свързани с природата.\n                    ", "date": "2017.11.23", "title": "Хороскоп за 23 ноември – четвъртък"}
{"url": "http://www.monitor.bg/a/view/85618-%D0%A1%D0%B8%D0%BC%D0%BF%D1%82%D0%BE%D0%BC%D0%B8-%D0%BD%D0%B0-%D0%B3%D1%80%D0%B8%D0%BF-%D0%BF%D0%BE%D0%B4%D1%81%D0%BA%D0%B0%D0%B7%D0%B2%D0%B0%D1%82-%D0%B7%D0%B0-%D0%B7%D0%B0%D1%80%D0%B0%D0%B7%D1%8F%D0%B2%D0%B0%D0%BD%D0%B5-%D1%81%D1%8A%D1%81-%D0%A1%D0%9F%D0%98%D0%9D/", "text": "\n                    - \n\n \n\n \n                    ", "date": "2017.11.23", "title": "Симптоми на грип подсказват за заразяване със СПИН"}
{"url": "http://www.monitor.bg/a/view/62707-%D0%94%D0%BE-40-%D0%B3-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%B4%D0%BE%D0%BA%D1%82%D0%BE%D1%80%D0%B0-%D0%BD%D0%B0-us-%D0%B3%D0%B8%D0%BC%D0%BD%D0%B0%D1%81%D1%82%D0%B8%D1%87%D0%BA%D0%B8%D1%82%D0%B5/", "text": "Медикът злоупотребил и изнудвал над 130 момичета\n                    Бившият лекар на националния отбор на САЩ по спортна гимнастика Лари Насар е заплашен от затвор между 25 и 40 години заради сексуални посегателства над състезателки. Срещу 54-годишния медик бе заведено съдебно дело, след като седем момичета го обвиниха, че е упражнявал над тях тормоз по време на съмнителни „медицински” процедури в дома му в Лансинг, щата Мичиган, както и в клиниката му.\"Толкова съжалявам за всички въвлечени. Това беше кибритена клечка, която се превърна в горски пожар, изгубих контрол. Моля се всеки ден за прошка, просто искам изцеление, мисля, че е време\", заяви Насар, цитиран от ESPN.Носителката на три златни олимпийски медала Габи Дъглас се превърна в поредната гимнастичка, обвинила го в сексуален тормоз. Тя се присъедини към съотборничките си - олимпийската шампионка от Лондон 2012 Макайла Марони, и Али Райсман, друга златна медалистка, които разкриха, че в продължение на години докторът е злоупотребявал с тях.„През годините бяхме принудени да си мълчим, а някои от нещата, които преживяхме, бяха много болезнени“, заяви Дъглас.В момента Насар е арестуван и очаква присъда по обвинения в разпространение на детска порнография и сексуален тормоз на повече от 130 жени. Част от момичетата, които обвиниха бившия лекар на тима по гимнастика присъстваха на заседанието на съда в сряда. На него Насар се призна за виновен, обяснявайки, \"че е проникнал в жертвите си без медицинска цел и без да има тяхното съгласие\".Обвиненията срещу него са за криминални действия от първа степен, защото три от момичетата са под 13-годишна възраст, а останалите са между 13 и 15. Окончателната присъда ще бъде произнесена от съдебните власти в Мичиган през месец януари.\"Съжаляваме за спортистите, засегнати от Лари Насар. Вярваме, че жените, които дадоха сведения пред следователите от Мичиган, искаха случаят да завърши с признаване на вината от страна на лекаря, а и ние смятаме това признание на тези ужасни действия като много важно. Добре е, че делото ще приключи без допълнителен тормоз над жертвите\", написаха от Американската федерация по спортна гимнастика.\n\n\n                    ", "date": "2017.11.23", "title": "До 40 г. затвор за доктора на US гимнастичките"}
{"url": "http://www.monitor.bg/a/view/49494-%D0%90%D0%BD%D0%B0-%D0%98%D0%B2%D0%B0%D0%BD%D0%BE%D0%B2%D0%B8%D1%87-%D0%BF%D1%80%D0%B8%D0%B7%D0%BD%D0%B0-%D1%87%D0%B5-%D0%B5-%D0%B1%D1%80%D0%B5%D0%BC%D0%B5%D0%BD%D0%BD%D0%B0/", "text": "\n                    Слуховете, че Ана Иванович е бременна напоследък бяха доста сериозни. Сега обаче 30-годишната бивша тенисистка сама потвърди радостната новина, че със своя съпруг Бастиан Швайнщайгер чакат дете.Сръбкинята направи това на профила си в „Туитър“, където публикува снимка на три чифта бели маратонки, едните от които с детски размер. Фотографията беше придружена с коментар: „Малко увеличение на нашето семейство. Не мога да бъда по-щастлива!!!“33-годишният Швайнщайгер и Иванович се ожениха на 13 юли 2016 г. във Венеция. В края на годината сръбкинята прекрати кариерата си на професионален тенисист. Сега семейството живее в Чикаго, където германският футболист има договор с „Чикаго Файър“ до края на годината.„Билд“ припомня думи на Ана Иванович от 2014 г., когато тя твърди: „Искам да имам собствено семейство и поне три деца.“Очаква се първото бебе на сръбкинята и германеца да се роди през пролетта на 2018 година.\n\n\n                    ", "date": "2017.11.23", "title": "Ана Иванович призна, че е бременна"}
{"url": "http://www.monitor.bg/a/view/35373-%D0%A0%D0%BE%D0%B7%D0%B1%D0%B5%D1%80%D0%B3-%D1%81%D1%82%D0%B0%D0%B2%D0%B0-%D1%82%D0%B2-%D0%BA%D0%BE%D0%BC%D0%B5%D0%BD%D1%82%D0%B0%D1%82%D0%BE%D1%80/", "text": "\n                    Бившият световен шампион във Формула 1 Нико Розберг ще направи своето завръщане в спорта, но в ролята на коментатор по време на последното състезание за сезона – Гран при на Абу Даби в края на седмицата. Германецът ще се изяви пред микрофона на телевизия RTL и сайта Motorsport-Total.com по време на квалификациите, състезанието и анализите след финала.„Много се радваме, че Нико прие да работи за нас, каза шефът на спорта в RTL Манфред Лопе. – Убеден съм, че анализите му в края на този оспорван сезон ще предизвикат особен интерес у феновете.”Розберг, който използва тази година за генериране на нови проекти, вече се изяви като телевизионен експерт – по време на Гран при на Япония за телевизионния канал Sky. Тогава коментарите му предизвикаха много позитивни отзиви. Сега обаче не е ясно, докога ще продължи сътрудничеството му с RTL, тъй като договорът на канала за излъчване на Формула 1 изтича в края на годината.Междувременно двама от германските пилоти във Ф1 направиха жестове на благотворителност. Звездата на „Рено” Нико Хюлкенберг обяви, че продава на търг състезателния си гащеризон с автентичен автограф. Към него се присъедини и Себастиан Фетел, който пък предлага направени собственоръчно от него скици на трасетата от САЩ, Бразилия, Абу Даби и Мексико, също подписани от него. Събраните пари ще бъдат предадени за издръжката на15 домове за сираци, като след време по телевизия RTL ще бъде направен отчет за изразходването им.\n\n\n                    ", "date": "2017.11.23", "title": "Розберг става тв коментатор"}
{"url": "http://www.monitor.bg/a/view/3924-%D0%A2%D0%B5%D0%BD%D0%B8%D1%81-%D0%B2%D0%B5%D0%BB%D0%B8%D1%87%D0%B8%D0%B5-%D1%81%D0%B5-%D0%BE%D0%B3%D0%BB%D0%B5%D0%B4%D0%B0-%D0%B2-%D0%93%D1%80%D0%B8%D1%88%D0%BE-%D0%B7%D0%B0-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%8F-1/", "text": "Треньорът Валверду: Ще трябва да работим здраво\n                    Бившият треньор на Пийт Сампрас и Роже Федерер - Пол Анакон, се огледа в Григор Димитров за един от вариантите за следващия властелин на световния мъжки тенис след оттеглянето на Голямата четворка. Според американеца обаче трудно ще се появи подобен доминиращ състезател като е по-вероятно турнирите да са непредвидими и с голяма група от фаворити.\"Ако махнем Роже и Рафа, какво остава? Има много страхотни тенисисти, но не са постоянни. Няколко ще опитат да доминират. Очаквам това, когато вече я няма Голямата четворка, сподели в интервю достигалият до №3 в света. - През уикенда Григор се опита да се справи, той не беше достигал до това ниво. Показа, че е човек с двойните грешки и нервите, но успя да намери начин да спечели тези мачове. Бях впечатлен от начина, по който Димитров намери начин да стигне до успеха. Той е страхотен човек\", допълни Анакон.На въпрос от кого очаква най-добро представяне през 2018 г. извън Надал, Федерер, Джокович и Мъри, специалистът отговори: \"Очаквам най-много от Саша Зверев. Григор Димитров и Стан Вавринка също са тук.\"В същото време треньорът на Гришо Дани Валверду заяви, че сезон 2017 вече е история и екипът им се готви за новите предизвикателства, които ги очакват. „Ще трябва да работим здраво, за да продължим да се развиваме и да се състезаваме на най-високо ниво, като в същото време да запазим високата позиция в ранглистата, коментира венецуелският специалист. - Конкуренцията през 2018-а ще бъде по-голяма. Много от топ тенисистите ще се завърнат отново след контузии. За наше щастие, удовлетвореността няма да бъде проблем за Григор, тъй като му харесва да побеждава. Да тренира здраво извън корта, да се състезава на него и да пожъне наградите от своя труд – това са нещата, които ще го държат гладен за повече успехи\", завърши Валверду.Мнозина вече са убедени, че именно той е бил причина половинката на Гришо Никол Шерцингер да не присъства на мачовете му в Лондон. „Ако искаш да играеш добре, не можеш да си позволиш главата ти да бъде някъде другаде“, категоричен е той пред atpworldtour.com.\"Това е едно страхотно време за него. Благословена съм, че можем да бъдем на едно и също място по едно и също време. Той е невероятен\", споделя вчера пък самата Никол, като призна, че е останала трогната от думите на Гришо след триумфа в Лондон. Тогава той й благодари пред всички и я направи част от своя успех. \n\n\n                    ", "date": "2017.11.23", "title": "Тенис величие се огледа в Гришо за следващия №1"}
{"url": "http://www.monitor.bg/a/view/77943-%D0%92%D0%B5%D0%B7%D0%B5%D0%BD%D0%BA%D0%BE%D0%B2-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B8-%D0%BD%D0%B0-%D0%91%D0%B0%D1%80%D1%81%D0%B0/", "text": "\n                    Александър Везенков благодари на клуба си „Барселона“, че му разреши да пристигне у нас за участие с националния тим в световните квалификации срещу Финландия и Исландия. 22-годишното крило кацна в сряда вечерта от Испания и вчера тренира с тима ни в Правец.\n\n„Беше много трудна седмица. Благодаря на „Барселона“ и на треньора, че ме пуснаха да дойда да играя. Те осъзнаха колко са важни за мен тези двубои най-вече от психологически аспект, сподели Везенков. - Не знам какви са очакванията на хората, но аз познавам Финландия. Знам, че имат играчи на много високо ниво. Макар че тримата най-добри на 99% няма да дойдат, Финландия си остава опасен отбор, с добра физика. Не трябва да ги подценяваме. Надявам се те да подценят нас”, допълни избраният от „Бруклин Нетс“ в драфта на НБА баскетболист.\n\nЗа разлика от него обаче „Барселона“ не освободи Петери Копонен да се присъедини към скандинавския тим. „Не искам да коментирам. Само ще кажа, че съм още по-мотивиран да победим Финландия в петък\", допълни по този повод Везенков. „Барса“ имаше мач снощи с „Макаби“ (Тел Авив) от Евролигата, а тази вече другият отсъстващ финландец Сасу Салин и неговият „Уникаха“ излизат срещу ЦСКА (Москва). За освобождаването на звездите настоя лично спортният министър на страната Сампо Терхо, който писа писма до президентите на двата клуба.\n\nНашите приемат финландците в петък от 19 ч. в „Арена Ботевград“, а 3 дни по-късно гостуват на Исландия.\n                    ", "date": "2017.11.23", "title": "Везенков благодари на „Барса“"}
{"url": "http://www.monitor.bg/a/view/80235-%D0%A7%D0%B5%D1%80%D0%BD%D0%BE%D0%BA%D0%BE%D0%B6%D0%B5%D0%B2-%D0%BF%D0%BE%D0%B4%D0%BF%D0%B8%D1%81%D0%B0-%D1%81-%D0%A5%D0%B0%D0%BB%D0%BA%D0%B1%D0%B0%D0%BD%D0%BA/", "text": "\n                    Волейболистът на „Добруджа 07“ Велизар Чернокожев официално вече е играч на турския „Халкбанк“ (Анкара). Националът бе на проби в турската столица и ще заеме мястото на контузения Фернандо Ернандес Рамос, на когото предстои едномесечно възстановяване. През миналия сезон българският диагонал се окичи със сребърните медали в Шампионската лига с тима на „Перуджа“.В същото време Цветан Соколов и „Кучине Лубе“ спечелиха двубоя с „Порто Робур Коста Бундже“, с Краси Георгиев в състава си. Шампионите спечелиха с категоричното 3:0 (14, 20, 24) в отложен мач от втория кръг на Серия А1. Соколов завърши с 10 точки, 1 ас и 2 блокади, а Османи Хуанторена бе най-резултатен с 14 т. Георгиев влезе в игра през първия и третия гейм за „Равена“, отчитайки се с 4 точки и 1 блокада.В друго „българско“ дерби Мирослав Градинаров и неговият „Бенфика“ (Лисабон) записаха успех на старта турнира \"Чалъндж къп\". Шампионът на Португалия победи „Мунисипал“ (Залъу) с Добромир Димитров в състава с 3:1.\n\n\n                    ", "date": "2017.11.23", "title": "Чернокожев подписа с „Халкбанк“"}
{"url": "http://www.monitor.bg/a/view/81311-%D0%9F%D0%A1%D0%96-%D0%B3%D0%B0%D0%B7%D0%B8-%D1%81%D1%8A%D0%BF%D0%B5%D1%80%D0%BD%D0%B8%D1%86%D0%B8-%D0%B8-%D1%80%D0%B5%D0%BA%D0%BE%D1%80%D0%B4%D0%B8-%D0%B2-%D0%A8%D0%B0%D0%BC%D0%BF%D0%B8%D0%BE%D0%BD%D1%81%D0%BA%D0%B0%D1%82%D0%B0-%D0%BB%D0%B8%D0%B3%D0%B0/", "text": " Феновете на „Байерн“ изсипаха милиони фалшиви евро на терена\n                    Може ли френският гранд ПСЖ да бъде спрян в победния му ход към трофея в Шампионската лига? Този въпрос доби още по-сериозна тежест след поредната гръмка победа на Неймар и компания. Парижани размазаха със 7:1 „Селтик“, подобрявайки рекорда за най-много голове в турнира. За 5 мача ПСЖ е отбелязал 24 попадения, което е с 3 повече от върховото постижение на „Борусия“ (Д) от миналия сезон.Звездата Неймар отбеляза два гола, толкова добави и Единсон Кавани. Останалите попадения бяха дело на Килиан Мбапе, Марко Верати и Даниел Алвеш. „Още преди началото на сезона казах, че този отбор има сили да спечели Шампионската лига. И мисля, че до момента го доказваме“, коментира треньорът на победителите Унай Емери. ПСЖ е с пълен актив от 15 точки, но все пак има шанс да не се класира на първото място. За да стане това обаче, „Байерн“ (Мюнхен) трябва да спечели с минимум 3 гола разлика директния сблъсък в последния кръг.Иначе баварската машина измъкна трудна победа с 2:1 като гост на „Андерлехт“. Двубоят обаче ще се запомни с протеста на германските фенове, които в средата на първото полувреме засипаха терена с милиони фалшиви евро. Банкнотите от по 500 евро се пръснаха по терена, като се наложи страничните съдии да помагат с разчистването. Акцията е част от протеста на запалянковците срещу високата цена на билетите за двубоите на „Байерн“ - по 100 евро за пропуск.В дербито на вечерта пък „Барселона“ взе своето след 0:0 в гостуването си на „Ювентус“. Спечелената точка бе достатъчна на каталунците да си гарантират първото място в групата, докато „Старата госпожа“ ще трябва да не допуска издънка в последния си мач с „Олимпиакос“. Впечатление направи решението на треньора Ернесто Валверде да остави звездата Лео Меси на пейката, което спецът обясни с натрупана умора у аржентинеца. Меси все пак се появи в игра през второто полувреме.Иначе още два впечатляващи рекорда паднаха. Първият бе в Москва, където местният ЦСКА би с 2:0 „Бенфика“. Вратарят на домакините Игор Акинфеев успя да опази суха мрежата си, което е първи мач без допуснат гол за „армейците“ от далечната 2006 година. Българският национал Георги Миланов не игра заради контузия, а феновете му пожелаха с транспарант бързо оздравяване.Със сериозно постижение вече може да се похвали и звездата на „Манчестър Юнайтед“ Златан Ибрахимович. Шведът се появи в игра при изненадващата загуба с 0:1 от „Базел“, като вече е участвал в Шампионската лига с екипите на 7 различни отбора - „Юнайтед“, „Барселона“, „Аякс“, ПСЖ, „Ювентус“, „Интер“ и „Милан“.\n\n\n                    ", "date": "2017.11.23", "title": "ПСЖ гази съперници и рекорди в Шампионската лига"}
{"url": "http://www.monitor.bg/a/view/86377-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5-%D1%81%D0%BC%D1%8A%D0%BA%D0%BD%D0%B0-%D1%81%D1%8A%D1%81-7-%D0%BC%D0%B5%D1%81%D1%82%D0%B0-%D0%B2-%D1%80%D0%B0%D0%BD%D0%B3%D0%BB%D0%B8%D1%81%D1%82%D0%B0%D1%82%D0%B0-%D0%BD%D0%B0-%D0%A4%D0%98%D0%A4%D0%90/", "text": "\n                    България заема 43-то място в актуалното издание на световната ранглиста на ФИФА. Националите победиха Саудитска Арабия с 1:0 в контрола този месец, но въпреки това тимът бележи спад със 7 позиции в класацията спрямо миналия месец и със 719 точки заема 43-то място. В топ 5 няма промени. Световният шампион Германия запази лидерската позиция с 1602 точки. Втори е Бразилия, а трети е европейският шампион Португалия. Десетката допълват Аржентина, Белгия, Испания, Полша, Швейцария, Франция и Чили.Сериозен прогрес с девет позиции бележи Сенегал, който се класира на световно първенство за първи път от 2002 година насам и се изкачи до 23-то място, което е най-доброто класиране на отбора за всички времена. \n\n\n                    ", "date": "2017.11.23", "title": "България се смъкна със 7 места в ранглистата на ФИФА"}
{"url": "http://www.monitor.bg/a/view/34916-%D0%9F%D0%B5%D0%BD%D0%B0%D1%82%D0%B0-%D0%A2%D1%80%D0%B5%D0%BD%D1%8C%D0%BE%D1%80%D1%8A%D1%82-%D0%BD%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B5-%D0%A5%D0%B8%D1%82%D0%BB%D0%B5%D1%80-%D0%B8%D0%BB%D0%B8-%D0%A1%D1%82%D0%B0%D0%BB%D0%B8%D0%BD/", "text": "\n                    Легендата Димитър Пенев направи поредната си култова медийна изява. Стратега от Мировяне разкри някои от тайните на професията, като не пропусна да го направи в характерния си стил. „Много примери можем да кажем за футболисти, които не стават за треньори - сподели Пената пред dir.bg. - Не можеш да бъдеш Хитлер или Сталин, трябва да бъдеш много по-гъвкав. Да включиш и себе си като изпълнител на тяхно място, да включиш и приказките на родителите, на началниците. Всичко това трябва да ти минава на лента, но много бързо. Началник и треньор трудно се съчетават. Трябва да бъдеш и баща, и майка... и приятел, че и съсед. Много специалисти не са били звезди като футболисти, но за сметка на това имат разбирането, виждането. Това са Моуриньо... има и още няколко. Преди години старото поколение винаги имаше в София някоя кръчмичка да се съберат и да пият по едно вино, ракия ли ще е, кафе ли ще е... Всичко се е споделяло за общото добро. И в чужбина е така, както ние сме го правили. В последните години не го правим обаче\", съжали Пенев. Той също така не пропусна да неглижира критиките, които постоянно валят към нивото на футбола ни. \"Сами виждате - преди седмица невероятни критики към Гришо, той става трети в света. Сега всички: \"Браво, Гришо!\" След три дена той ще се сгоди, всички ще кажат \"Абе, за какво се сгоди, продължавай да си ергенче!“, завърши Чичо Митко.\n\n\n                    ", "date": "2017.11.23", "title": "Пената: Треньорът не трябва да е Хитлер или Сталин"}
{"url": "http://www.monitor.bg/a/view/22567-%D0%92%D0%BE%D0%BB%D0%B5%D0%BD-%D0%A1%D0%B8%D0%B4%D0%B5%D1%80%D0%BE%D0%B2-%D0%BE%D1%82%D0%BA%D1%80%D0%B8-%D0%B3%D0%B0%D0%BB%D0%B5%D1%80%D0%B8%D1%8F-%D1%81-%D1%88%D0%B5%D0%B4%D1%8C%D0%BE%D0%B2%D1%80%D0%B8-%D0%BD%D0%B0-%D0%BC%D0%BE%D0%B4%D0%B5%D1%80%D0%BD%D0%B8%D0%B7%D0%BC%D0%B0/", "text": "Сирак Скитник, Иван Милев, Жул Паскин и Кристо си дават среща в „Стил“ \n                    Лидерът на „Атака“ Волен Сидеров вече има свое място, където може да направи малко бягство от връхлитащите новини и от клишетата, в които политиката понякога вкарва живота. В сряда вечер председателят на парламентарната група на обединените патриоти откри своя художествена галерия на ул. „Граф Игнатиев“ 31 и малцина от многобройните гости на събитието разпознаха в елегантното пространство, декорирано с алени свещи и рози в тъмночервени вази, бившия магазин за обувки на ъгъла с ул. „Мальовица“.\n\nОткриващата експозиция под наслов „Художници без граници“, която Сидеров сам представи, включва творби на български автори предимно от първата половина на ХХ век,\n\n\n\nСред тях е скулптура на Асен Пейков, чиято статуя на Леонардо краси летището в Рим. Жорж Папазов, чиито произведения в чужбина се търгуват за огромни суми, също фигурира с няколко работи, изпълнени в смесена техника, сред които изпъкват мистичните „Рицари“. „Навремето той е искал да подари картините си на България, но някакъв тъпанар във властта обявил, че са упадъчни“, припомни политикът галерист. Неговата дебютна селекция се е спряла още на Сирак Скитник, Борис Георгиев (творил главно в Италия, но подписвал се цял живот Борис Георгиев ди Варна), конвертируемия навсякъде в Европа Жул Паскин от Видин, пейзажиста Никола Танев, емблемата на българския сецесион Иван Милев, от когото освен емблематичните „Пасторал“ и „Ахинора“ е показан и рядък сценографски проект за операта „Турандот“. Присъстват и други имена от зараждащия се през 20-те български модернизъм. Много от тях са илюстрирали произведенията на модерната градска проза, създавана по онова време от писатели като Георги Райчев, Владимир Полянов, Чавдар Мутафов, Светослав Минков, незаслужено изтласкани в „долното чекмедже“ през социализма, изтъкна Волен Сидеров. Един от акцентите в залата е „Катедрала“, рисунка с пастел от Христо Явашев-Кристо.\n\nТлидерът на „Атака“ призна, че създаването на галерия за него не е случаен изблик, тъй като на младини също е рисувал.\n\n\n\nкакто и кадър с творчески момент в някогашното му ателие на бул. „Толбухин“.\n\nНастоящата експозиция може да бъде разгледана до 15 декември. Картините от нея са предоставени от частни сбирки и не се продават, обясни съдружникът на Сидеров в арт начинанието Светлин Гугов. След това обаче идеята на двамата е да предлагат на средния българин качествено изкуство на достъпни цени, които при родния стандарт се свеждат до няколкостотин лева. „През 90-те парвенюшкият интерес доведе до това, че много автори бяха изкупувани и „заключвани“ от новобогаташите, заради което и цените бяха надути до абсурдизъм. Самите художници биха се обърнали в гроба, ако знаят, че техните картини стоят на тъмно вместо да бъдат споделяни с хората“, коментира Сидеров. Още преди Коледа галерия „Стил“ ще извади за продан работи на класици като Пенчо Балкански, Иван Ненов, Златю Бояджиев, Сирак Скитник и др. Ще се дава територия и на живи съвременни автори, обещават от мениджмънта на галерията.\n                    ", "date": "2017.11.23", "title": "Волен Сидеров откри галерия с шедьоври на модернизма"}
{"url": "http://www.monitor.bg/a/view/72322-%D0%94%D0%B6%D0%B5%D1%80%D0%B0%D1%80%D0%B4-%D0%91%D1%8A%D1%82%D0%BB%D1%8A%D1%80-%D1%81%D0%B8-%D0%B2%D0%B7%D0%B5-%D0%BA%D1%83%D1%87%D0%B5%D0%BD%D1%86%D0%B5-%D0%BE%D1%82-%D0%92%D0%B8%D1%82%D0%BE%D1%88%D0%B0/", "text": "Екшън звездата започна тренировки за „Код: Ел Ей“, ще снима в София\n                    Три блокбастъра, рестарт в двигателната култура и нов домашен любимец – така накратко можем да опишем връзката между България и холивудския актьор Джерард Бътлър. Последното четириного попълнение в семейството си екшън звездата намери по време на снимки във Витоша. „Благодарен съм за това малко кученце в живота ми. Тя  и двамата се намерихме, докато работех в планина там. Открадна сърцето ми“, написа в Инстаграм Бътлър под умилителен кадър, запечатващ прегръдка между него и животинчето.Последната визита на актьора у нас бе преди броени месеци, като повод за нея станаха предварителните подготовки към предстоящия „Код: Ел Ей“ - третият филм от популярната екшън поредица с участието на звездата. Бътлър прекара цял уикенд в София и не пропусна да се забавлява с приятели от „Ню Бояна“, с които работиха по проектите му у нас. На български терен екранният Майк Банинг засне Hunter Killer, както и другите две части на „Код“ - „Олимп“ и „Лондон“. Втората част от продукцията оставя Бътлър почти парализиран, а за да проходи отново, той посещава български кинезитерапевт, чието име и до днес пази в тайна.Албума си със спомени от страната ни Бътлър ще увеличи още в началото на следващата година, когато се очаква да щракне клапата на „Код: Ел Ей“. Снимките на лентата  но контузия на звездата вследствие на лека катастрофа през октомври забавиха графика на проекта. „В продължение на четири дни не можех да стана от леглото“, довери пред медии Бътлър скоро след инцидента. Въпреки това бе категоричен, че тренировките му за следващата спасителна акция на президента в „Код“ протичат нормално.Сюжетът на филма ще тества силата му да удържи на терористични атаки от борда на самолет. Детайли около предпродукцията все още се пазят в тайна - ясно е единствено, че на режисьорското столче ще седне Рик Роман Во. В България се очаква да пристигне и Морган Фрийман, чийто персонаж според фенове ще застане начело на Белия дом, след като Арън Екхарт се пенсионира от поста си на президент във франчайза.\n\n\n                    ", "date": "2017.11.23", "title": "Джерард Бътлър си взе кученце от Витоша"}
{"url": "http://www.monitor.bg/a/view/22146-%D0%93%D0%BB%D0%B5%D0%B4%D0%B0%D0%BC%D0%B5-%D0%A1%D0%BB%D1%8F%D0%BF%D0%B0%D1%82%D0%B0-%D0%92%D0%B0%D0%B9%D1%88%D0%B0-%D1%81-%D0%B4%D0%BE%D0%B1%D0%B0%D0%B2%D0%B5%D0%BD%D0%B0-%D1%80%D0%B5%D0%B0%D0%BB%D0%BD%D0%BE%D1%81%D1%82/", "text": "\n                    Домът на киното ще стане домакин на първата среща на българските киномани с новата версия на „Сляпата Вайша“ на Теодор Ушев. Във версия с добавена реалност (VR) анимацията ще се завърти на 9 декември в рамките на Канадските филмови дни в България.\n\nУшев, който се разписа като първия българин, част от Американската филмова академия, раздаваща оскари, ще бъде специален гост на събитието. Негова е и селекцията от канадски анимации, получавали номинации за \"Оскар\", която ще бъде излъчена отново в Дома на киното през следващия ден.\n\nЗаглавията в програмата представят както нови имена, така и изявени творци с опит и международна слава. Те показват различните региони на страната (от Арктика през Монреал до дивите простори на Британска Колумбия), запознават публиката и с творчеството на интересни женски гласове в съвременното канадско кино.\n\nПрестоя в татковината, Ушев ще трябва да съчетае с множеството си чуждестранни ангажименти. Само преди дни аниматорът изнесе лекции във Ванкувър и Токио, а междувременно завърта колелото и за първия си пълнометражен игрален филм „Пумпал“. Лентата е вдъхновена от едноименния роман на Владислав Тодоров, а снимките ще стартират на догодина. Сред страните, чиито комунистически монументи Ушев иска да включи във филма си, са България, Румъния, Македония и Сърбия. За да придаде магически нюанси на шокиращите паметници, режисьорът ще анимира 25 минути от лентата.\n                    ", "date": "2017.11.23", "title": "Гледаме „Сляпата Вайша“ с добавена реалност"}
{"url": "http://www.monitor.bg/a/view/67745-der-hunds-%D1%89%D0%B5-%D0%BF%D0%BE%D0%B4%D0%B3%D1%80%D1%8F%D0%B2%D0%B0%D1%82-fun-lovin-criminals/", "text": "\n                    Фънк рок шегаджиите от Fun Lovin Criminals избраха бандата, която ще ги подгрява на концерта им на 17 декември в зала „Универсиада“. Това са алтърнатив героите от Der Hunds, които катерят трънливия път на бг шоубизнеса от 2003-та, но излязоха от анонимност чак през 2011-та печелейки конкурса за непопулярна група на фестивала Elevation. Сиатълската пулсация в парчетата и отпечатъка на Крис Корнел в тембъра на Боби Косатката бързо превръщат Der Hunds в едно от най-търсените имена на клубната ни сцена. През 2016-та момчетата спечелиха конкурса за поп и рок песен на БНР „Златна пролет“ със „Спомен“ и представиха страната ни на международния фестивал в Грьонинген, Холандия. Билети за лайва на Fun Lovin Criminals се продават на цена от 50 и 60 лв в eventim.bg, а домакин на афтър партито ще бъде столичния клуб Rock It. \n                    ", "date": "2017.11.23", "title": "Der Hunds ще подгряват Fun Lovin Criminals "}
{"url": "http://www.monitor.bg/a/view/23112-%D0%9F%D1%83%D1%81%D0%BA%D0%B0%D1%82-%D0%B4%D0%BE%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%BD%D0%B8-%D0%B1%D0%B8%D0%BB%D0%B5%D1%82%D0%B8-%D0%B7%D0%B0-2cellos/", "text": "\n                    Около 500 допълнителни билета пуснаха в мрежата на eventim.bg организаторите на концерта на 2Cellos в „Арена Армеец“. На 4 декември Лука Сулич и Степан Хаузер буквално ще ни вкарат във филм с траковете от новия си албум Score, който включва теми от блокбастъри като „Гладиатор“, „Титаник“ и „Кръстникът“. Поради спецификата на продукцията капацитета на залата е ограничен, а гладът на публиката за сърцатото дуо челисти вече е дресиран с експлозивните им лайфове в НДК и Античния театър в Пловдив. На сцената хърватския тандем, вдигащ шум колкото стадионна рок банда, ще бъде подкрепен от симфоници. 2Cellos ще пристигнат от Берлин, а България и Румъния ще са последните им спирки в Европа за календарната година.\n                    ", "date": "2017.11.23", "title": "Пускат допълнителни билети за 2Cellos"}
{"url": "http://www.monitor.bg/a/view/89492-%D0%A1%D0%BF%D0%BE%D0%BD%D1%81%D0%BE%D1%80%D0%B8-%D0%B2%D0%B8%D1%80%D0%BD%D0%B0%D1%85%D0%B0-%D0%BD%D0%BE%D1%81%D0%B0-%D0%BD%D0%B0-%D0%9C%D0%B8%D1%81-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "Тринадесет души от 20-членното жури отричат да са гласували за Тамара Георгиева\n                    Мнозинството от журито на Мис България не е поставило Тамара Георгиева дори в челната си петица. Торнадото от хейтърски коментари по адрес на дизайнерката се пренесе от Фейсбук в национален ефир, където Жени Калканджиева директно я прати на пластичен хирург за носа. Шоуменът Иво Танев пръв разтръби, че не е дал вота си за нея, а миналогодишни носителки на короната в журито - Антония Петрова, Наталия Гуркова, Елена Ангелова, Марина Войкова и Габриела Кирова, също признаха, че Тамара не е получила техния глас.Това предизвика масови призиви да бъдат показани реалните протоколи и короната да кацне върху главата на някоя от другите претендентки. „Монитор“ не успя да се свърже с организаторката на конкурса Ирина Папазова, но според разследавне на lentata. com, 13 от общо 20 члена на журито не са дали гласа си за Георгиева. Папазова и още един член са дали своето „да“, а за останалите пет човека не е сигурно. Непотвръдилите, чието влияние е допринесло за победата на Тамара, са спонсорите на конкурса. „Точкуването става за три места. Първото носи 10 точки, второто – 6 точки, и трето – 3 точки. Имаше пет момичета с няколко първи места. Проблемът е, че просто се размиха гласовете между пет момичета“, оправда се пред Нова тв организаторката.Фейсбук потребителите прогнозират, че гаджето на русокосата девойка е подпомогнало в избора на организаторите и спонсорите. Мъжът до Тамара е Стивън Роуз – син на бизнесмена Ричи Роуз и собственичката на Rose Fashion House Катя Роуз. Според спекулациите, именно„По този начин Папазова съсипа за дълги години имиджа на конкурсите. Вече няма да има кандидатки. Подобен случай имаше и преди 20 години, когато на конкурса в Пампорово спечели едно момиче, което въобще не отговаряше на критериите, но само то се беше явило“, каза пред „Монитор“ собственикът на конкурсите „Мис Свят България“ и „Мис Вселена България“ Страхил Гановски.\n\n\n                    ", "date": "2017.11.23", "title": "Спонсори вирнаха носа на Мис България"}
{"url": "http://www.monitor.bg/a/view/77631-%D0%92%D0%B5%D1%81%D0%B5%D0%BB%D0%B8%D0%BD-%D0%9F%D0%BB%D0%B0%D1%87%D0%BA%D0%BE%D0%B2-%D0%A1-%D0%9C%D0%B0%D1%80%D0%B8%D0%B0%D0%BD%D0%B0-%D0%9F%D0%BE%D0%BF%D0%BE%D0%B2%D0%B0-%D1%81%D0%BC%D0%B5-%D0%BC%D0%BD%D0%BE%D0%B3%D0%BE-%D0%B5%D0%B4%D0%BD%D0%B0%D0%BA%D0%B2%D0%B8/", "text": "\n                     \n\nАктьорът Веселин Плачков призна, че с Мариана Попова са огледални характери и това хем е плюс, хем е пречка в любовта им. Двамата се запознават преди две години на откриване на пешеходна пътека край язовир Кърджали и постепенно приятелството им отстъпило място на романтична искра. „В един момент нещата просто се случиха и ние се усетихме на едно друго ниво. Любовта не се планира и не може да се обясни. Нещата се случват със или без наше желание. Щастлив човек съм, че срещнах Мариана в живота си и имам привилегията да комуникирам с толкова чист човек като нея. Тя е истинско богатство! Благодарен съм за възможността толкова талантливо чудовище като нея да вечеря и да ми обръща внимание – да се обичаме, да се радваме и да бъдем един до друг”, споделя звездата от „Дамасцена“ пред сп. LoveStyle.\n\nДъщерите им от техните предишни връзки Андреа и Мария Магдалена се разбират прекрасно и живеят хармонично. Неговата наследница приела промяната в личния му свят съвсем нормално. „Никакви страшни катаклизми не е имало нито в семействата ни, нито при децата. Не сме имали нужда от психолози и дълги разговори, за да обясняваме. Преди отношенията ни не са били в ред, сега децата виждат, че всичко е нормално, и казват, че щом ние сме щастливи, и те са добре. С бившата ми жена също сме в нормални отношения. Уважаваме се и си помагаме в отглеждането на детето”, разкрива Плачков.\n\nА дали с Мариана Попова искат да имат общо дете? „За момента мога да кажа, че имаме две прекрасни деца и ако съдбата е рекла, ще имаме още 12. Когато се превърне в самоцел, то обикновено не става, затова не искам да давам еднозначен отговор”, казва още актьорът. \n                    ", "date": "2017.11.23", "title": "Веселин Плачков: С Мариана Попова сме много еднакви"}
{"url": "http://www.monitor.bg/a/view/55331-%D0%A2%D1%80%D0%B8%D0%BC%D0%B0-%D0%BF%D1%80%D0%B5%D0%B1%D0%B8%D1%85%D0%B0-%D0%94%D0%B5%D0%B1%D0%BE%D1%80%D0%B0-%D0%BF%D1%80%D0%B5%D0%B4-%D0%B4%D0%BE%D0%BC%D0%B0-%D0%B9/", "text": "\n                    Трима мъже пребиха попфолк певицата Дебора, ден след като бе принудително изгонена от „Биг Брадър: Most Wanted“. Нападението се е случило пред дома на Мис Северозападна България, като виновниците са надраскали и автомобила й. „В Къщата казах, че е имало посегателство срещу мен, споменах и имена. Най-вероятно той сега ме напада от злоба“, изповяда се пред Нова тв тя, визирайки бившия си приятел, който често й е посягал. Изпълнителката на „Неморално“ се притеснява да пусне жалба в полицията, тъй като е получила заплаха, че ще бъде залята с киселина, ако го направи.Дебора бе отстранена от риалити формата след като отпарви нецензурни думи по адрес на Големия брат след злоупотреба с алкохол. Тя няма да получи хонорара си от предаването и най-вероятно ще плаща неустойки по договора си.\n\n\n                    ", "date": "2017.11.23", "title": "Трима пребиха Дебора пред дома й"}
{"url": "http://www.monitor.bg/a/view/78011-%D0%9F%D0%BE%D0%B3%D1%80%D0%B5%D0%B1%D0%B2%D0%B0%D1%82-%D0%9C%D0%B0%D0%BB%D0%BA%D1%8A%D0%BB%D0%BC-%D0%99%D1%8A%D0%BD%D0%B3-%D0%B2-%D0%B4%D0%B5%D0%BD%D1%8F-%D0%BD%D0%B0-aria-awards/", "text": "\n                    Съоснователят на AC/DC Малкълм Йънг ще бъде погребан във вторник, 28 ноември, в катедралата Сейнт Мери в Сидни. Опелото ъвпада с деня на най-големите музикални награди на Австралия - Aria Awards. Авторът на разтърсващите рифове зад парчета като Back in Black почина на 64-годишна възраст след като води дълга битка с дегенеративна сенилна деменция, най-тежката форма на Алцхаймер. Болестта, която инвалидизира жертвите си, форсира Йънг да се оттегли завинаги от сцената през 2014-та.\n\nГрупата се опита да продължи без Малкълм като взе на негово място племенника му Стиви Йънг, но ударите на съдбата замразиха плановете им за турне – фронтменът Брайън Джонсън се оказа застрашен от оглушаване, а барабаниста Фил Ръд бе арестуван заради опит за убийство и притежание на наркотици.\n\n \n                    ", "date": "2017.11.23", "title": "Погребват Малкълм Йънг в деня на Aria Awards "}
{"url": "http://www.monitor.bg/a/view/52178-%D0%98%D0%B7%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%BD%D0%B8-%D0%BC%D0%B5%D1%80%D0%BA%D0%B8-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%B2-%D0%B4%D0%B5%D0%BD%D1%8F-%D0%BD%D0%B0-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%BD%D0%BE%D1%81%D1%82%D1%82%D0%B0-%D0%B2-%D0%A1%D0%90%D0%A9/", "text": "\n                    Властите в Ню Йорк вземат строги мерки за сигурност заради очакваните днес масови улични празненства в града за Деня на благодарността - един от най-почитаните празници в САЩ, предаде Асошиейтед прес.\n\nКамиони, натоварени с пясък и полицаи с точен мерник ще се смесят с празнуващите улични тълпи в профилактично усилие да се избегне трагедия в една година, белязана от поредица от масови убийства в САЩ.\n\nЦентрално внимание на правоохранитените органи е насочено към традиционния парад, организиран от универсалния магазин \"Мейсиз\" - едно от най-масовите улични събирания в Ню Йорк. АП припомня, че в миналогодишен брой на англоезично списание на екстремистката групировка \"Ислямска държава\" именно празничното шестие за Деня на благодарността се споменава като \"отлична мишена\" за атака.\n\nДесетки огромни камиони, натоваени с пясък и тежащи по над 32 тона, ще са готови да преградят движенето по всяко кръстовище от 3-километровия маршрут на шествието от Сентрал парк до големия магазин на \"Мейсиз\" на 34-а улица.\n\nПолицаи с автоматично оръжие и с преносими детектори за радиация ще сноват сред тълпите, а снайперисти по покривите ще наблюдават прозорците на сградите и балконите за всяко съмнително движение по тях.\n\nШествието ше започне в 9 ч сутринта и ще се предава на живо по телевизия Ен Би Си. В него ще участват редица холивудски и поп знаменитости.\n                    ", "date": "2017.11.23", "title": "Изключителни мерки за сигурност в деня на благодарността в САЩ"}
{"url": "http://www.monitor.bg/a/view/61700-%D0%A4%D1%80%D0%B0%D0%BD%D1%86%D0%B8%D1%8F-%D0%BE%D0%B1%D0%B2%D0%B8%D0%BD%D0%B8-%D1%80%D1%83%D1%81%D0%BA%D0%B8-%D1%81%D0%B5%D0%BD%D0%B0%D1%82%D0%BE%D1%80-%D0%B2-%D0%BF%D1%80%D0%B0%D0%BD%D0%B5-%D0%BD%D0%B0-%D0%BF%D0%B0%D1%80%D0%B8/", "text": "\n                    Френският съд повдигна срещу руския милиардер и член на Федералното събрание Сулейман Керимов обвинение в укриване на данъци и пране на пари, предаде Ройтерс. Както уточнява агенцията, съгласно местното законодателство, максималното наказание за тези деяния е 10 години лишаване от свобода.\n\n          Магистратите определиха на Керимов и мярка за неотклонение, като решиха, че сенаторът може да остане на свобода, но трябва да предаде паспорта си на френските власти и да внесе гаранция в размер на 5 млн. евро. На бизнесмена също така е забранено да напуска пределите на департамента на Приморските Алпи и да влиза в контакт с определени хора, чиито имена прокуратурата отказа да назове. Освен това Керимов беше задължен от съда няколко пъти седмично да се явява в полицията, съобщи прокурорът на Ница Жан-Мишел Претр, цитиран от агенциите.\n\nКеримов беше арестуван на 20 ноември вечерта при пристигането си на летището в Ница. Полицията могла да задържи милиардера, тъй като се е намирал на територията на Франция с частна визита и е преминал границата с обикновен задграничен паспорт, а не с дипломатически, предаде тв каналът „Русия 24“. Независимо от това, руското Външно министерство е категорично, че като член на горната камара на парламента той има имунитет срещу принудителни действия на територията на други държави. На свой ред френското дипломатическо ведомство заяви, че този казус ще бъде разрешен от съда.\n\n          По данни на пресата, френските следователи са заподозрели руския сенатор в покупката на няколко разкошни имения на Лазурния бряг чрез\n\nподставени компании. В. Le Figaro пише, че заедно с Керимов по делото са задържани още четирима заподозрени. Ставало дума за пране на няколко десетки милиона евро, получени в резултат на данъчни машинации, извършени от организирана групировка, посочва изданието.\n\n          През март т.г. пресата съобщи, че френската полиция разследва обстоятелствата, при които са закупени четири вили на нос Антиб. Според местната преса на 15 февруари униформените са извършили обиск във вилите Hier, Medy Roc, Lexa и Fiorella. Общата площ на четирите имения, разположени на брега на Лигурско море, се равнява на 90 000 кв. метра. По документи те принадлежат на швейцарския финансист Александър Штудхалтер, но според полицията той е само прикритие, а реалният собственик е Керимов.\n\n          Сп. „Форбс“ оценява състоянието на руския бизнесмен на 6,3 млрд. долара, той владее компаниите \"Нафта Москва\" и \"Полюс Злато\". Член е на Федералното събрание от 2008 г. \n                    ", "date": "2017.11.23", "title": "Франция обвини руски сенатор в пране на пари"}
{"url": "http://www.monitor.bg/a/view/8592-%D0%9C%D0%B0%D0%BB%D0%B8%D1%8F-%D0%9E%D0%B1%D0%B0%D0%BC%D0%B0-%D1%81%D0%B8-%D1%85%D0%B2%D0%B0%D0%BD%D0%B0-%D0%B3%D0%B0%D0%B4%D0%B6%D0%B5-%D0%B1%D0%BE%D0%B3%D0%B0%D1%82-%D0%B1%D1%80%D0%B8%D1%82%D0%B0%D0%BD%D0%B5%D1%86/", "text": "\n                    Малия Обама, голямата дъщеря на бившия американски президент Барак Обама, която следва в Харвард, излиза с британеца Рори Фаркарсън, който е второкурсник в същия университет, съобщи в. \"Дейли мейл\".\nВ събота 19-годишната Малия беше заснета да се целува с младеж на университетски мач. Сега стана ясно кой е щастливецът. Той е завършил едно от най-престижните и скъпи английски училища, където е бил много популярен и са го смятали за \"добра партия\".\nРори е бил председател на ученическия съвет на училището Ръгби, което по престиж отстъпва само на Итън и Хароу. Във Великобритания обикновено това е ученикът с най-добър успех и социални умения за годината. Той се избира от директора.\nТаксата за училището Ръгби е 32 000 британски лири за година (42 500 щатски долара.\nБащата на Фаркарсън е директор на групировка за управление на инвестиционни фондове.\nАко се съди от снимките, Рори е по-висок от Малия, а с ръста си от 1,85 м тя трудно си намира такъв кавалер.\n                    ", "date": "2017.11.23", "title": "Малия Обама си хвана гадже - богат британец"}
{"url": "http://www.monitor.bg/a/view/83236-%D0%A1%D0%BA%D0%BE%D0%B2%D0%B0%D1%85%D0%B0-%D0%B3%D0%BE%D0%BD%D0%B4%D0%BE%D0%BB%D0%B0-%D0%BE%D1%82-%D0%BF%D0%B0%D0%BB%D0%B5%D1%82%D0%B0/", "text": "\n                    От вчера по световно известния воден булевард „Канале гранде“ във Венеция плава гондола, скована от дъските на 350 щайги за плодове и зеленчуци. Изработената също като Пинокио от отпадъчна дървесина лодка за разлика от него обаче е съвсем истинска и конкурира достойно десетките оригинални гондоли, кръстосващи венецианската лагуна. Само дето не е боядисана като тях в черно, а е оставена да се кипри в цветовете на дъските, от които е направена. Като по тях все още могат да се прочетат фирмените марки на селските стопаните, които са пълнили щайгите с плодове и зеленчуци.\n\nМайсторът на лодката, нарочена от медиите във Венеция за нова местна гордост, е прехвърлилият неотдавна шейсетте години Анджело Босколо. Той е бивш собственик на плод-зеленчук сергия в намиращия се до приказния мост „Риалто“ пазар и от доста време умувал над въпроса как могат да бъдат използвани изхвърляните всеки ден на боклука от него и колегите му стотици празни касетки. И след като се пенсионирал Анджело решил да се заеме с изработването именно от тях на символа на родния му град. Уверен бил, че ще успее, тъй като вече имал не малък „корабостроителен опит“ – преди няколко години бил измайсторил от стари пейки „пупарино“ – нещо като кану за самостоятелно придвижване из каналите на Венеция, както и „брагоцето“ или платноходка, ама с контурите на гондола. Преди да се захване за работа той се спазарил с бившите си колеги и авери да му дават всеки ден празните касетки, а когато те се понасъбрали, започнал да реже и кове. Така било цяла година и половина – времето през което предприемчивият венецианец сътворил дърводелския си шедьовър.\n\n„Единственото, което отличава моята гондола от оригиналните, е това, че тя е с 30 сантиметра по-къса от тях!“ – обясни Анджело на любопитните репортери, обградили го при пускането на вода на лодката. За разлика от обичайните гондоли, които се майсторят от девет вида различна дървесина, неговата обаче била изкована от десет! А на въпроса какво ще бъде следващото му начинание, венецианецът отговаря в шеговития местен стил: „Да разкова гондолата, да я откарам на парчета до някое от големите алпийски езера, там да я „съшия“ отново и да заплавам из него на длъж и шир!“\n\n\n\n„Плащай или ще ти спрем тока!“ – това пишело на сметката, която получила от енергото възрастна вдовица от намиращото се в Североизточна Италия село Прата. Но вместо да се разтревожи, синьората се разсмяла от сърце, тъй като заплахата й била отправена заради дължим един единствен цент! Неприятното обаче било това, че дългът трябвало да бъде платен с банков превод, който струва 1000 пъти повече или към 10 евро. А запознати със случая репортери – зевзеци пресметнаха, че за препоръчаното писмо с обратна разписка, с което до възрастната жена била изпратена сметката-предупреждение, енергото е изхарчило поне 8 евро. Та изплащането на единия цент дълг, измислено от чиновници – педанти, ще струва къде, къде повече, а можеха просто го „прикачат“ към следващата сметка за електрически ток на вдовицата– констатираха финансисти от Рим и Милано.\n\n \n                    ", "date": "2017.11.23", "title": "Сковаха гондола от щайги"}
{"url": "http://www.monitor.bg/a/view/30863-%D0%9A%D0%BB%D0%BE%D0%BD%D0%B8%D1%80%D0%B0%D1%85%D0%B0-%D0%BF%D1%8A%D1%80%D0%B2%D0%BE%D1%82%D0%BE-%D0%BA%D0%BB%D0%BE%D0%BD%D0%B8%D1%80%D0%B0%D0%BD%D0%BE-%D0%BA%D1%83%D1%87%D0%B5/", "text": "\n                    Корейски и американски учени са клонирали успешно първото клонирано куче Снупи.\nСнупи се роди през 2005 г. като клонинг на афганската хрътка Таи. Той е живял като обикновено куче в университета на създателите си в Сеул. Когато е бил на пет години, от него са взели стволови клетки, за да го клонират. Така са се родили трите му клонинга, които сега са на седем години и изглеждат съвсем здрави.\nОт имплантираните 94 ембриона на клонинги на Снупи са се получили само четири успешни бременности. Едното от кученцата обаче е починало малко след раждането от необяснима диария. Останалите три са оцелели.\nСнупи живее 10 години, като умира от рак като Таи, но от различен вид. Той не е имал сериозни здравни проблеми, преди да се разболее от рак.\nЦелта на експеримента е да бъде научено повече за жизнеспособността на клонираните животни. Въпреки досегашните изследвания, специалистите не са сигурни за честотата на вродените увреждания сред тях или дали живеят по-кратко от обикновените животни.\nУчените от Националния университет в Сеул, университета в Мичиган и университета на Илинойс в Урбана-Кемпейн ще продължат да наблюдават и изследват второто поколение клонирани кучета. Тъй като и Тай, и Снупи са имали рак, ре-клонингите могат да дадат интересна информация за развиването на болестта.\n\n \n                    ", "date": "2017.11.23", "title": "Клонираха първото клонирано куче"}
{"url": "http://www.monitor.bg/a/view/12027-%D0%95%D0%B2%D1%80%D0%BE%D0%BF%D0%B0-%D0%B8-%D0%A1%D0%B5%D0%B2%D0%B5%D1%80%D0%BD%D0%B0-%D0%90%D0%BC%D0%B5%D1%80%D0%B8%D0%BA%D0%B0-%D1%81-%D0%B4%D1%80%D0%B0%D0%BA%D0%BE%D0%BD%D0%BE%D0%B2%D1%81%D0%BA%D0%B8-%D0%BC%D0%B5%D1%80%D0%BA%D0%B8-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%BF%D1%80%D0%B5%D0%B4%D0%B8-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5/", "text": "\n                    В навечерието на големите християнски празници в Европа и Северна Америка властите бдят за сигурността.\n\nФренските служби за сигурност са задържали във вторник шест души, заподозрени в подготовка на нападения срещу коледния базар във френския град Реймс, съобщи електронният вестник \"Юнион\".\nПо данни на вестника арестите са извършени в Реймс, а също и в департаментите Об и Арден. Иззети са били и няколко единици оръжие.\n\nОт местната полиция съобщиха, че в течение на времето са получени редица информации от различни източници за организиране на терористично нападение, затова прокурорът на Реймс Матйо Бурет е взел мерки.\n\nНа този етап от разследването обаче е трудно да се каже доколко и какви са били заплахите, отбелязват още от прокуратурата. Те подчертават, че няма данни за още подобни заговори, които да не са разкрити до момента. Арестите са станали в Реймс, Сен Дизие и Ревен.\nКоледният базар в Реймс се откри в четвъртък и ще бъде закрит на 27 декември.\n\nТова става само месец след като френският Сенат прие законопроект за сигурността и борбата с тероризма. Новият закон внесе на постоянна основа в законодателството на Франция редица мерки, прилагани по-рано само съгласно извънредното положение, въведено в страната през ноември 2015 година. Така от 1 ноември бе отменен специалният режим във Франция. Законът засили правомощията на префектите и служителите на вътрешното министерство.\nЗаконопроектът предвижда в обикновеното законодателство да бъдат внесени, с някои ограничения, извънредни правомощия, позволяващи на властите да ограничават движението на хора, заподозрени във връзки с тероризъм, и да извършват обиски на имущество.\nТой позволява на властите да затварят места на богопоклонение, където се пропагандират екстремистки идеи.\nНа силите за сигурност се дават правомощия да спират хора и да проверяват тяхната самоличност в радиус от 10 километра от големи международни пристанища и летища.\nФренският президент Еманюел Макрон отхвърли призивите на някои критици, настояващи да бъде сезиран съдът във връзка с конституционносъобразността на закона. \"Аз от моя страна няма да взема решение да сезирам Конституционния съвет за този закон\", каза Макрон.\nТой заяви, че ще поиска \"неизменно\" прилагане на закона, и добави, че твърде много предишни мерки за сигурност са станали неефективни след продължителни теоретични дебати.\nАрестите във Франция станаха и часове след като шестима сирийци бяха арестувани преди два дни в Германия по подозрение, че са членове на \"Ислямска държава\" и са планирали атентат срещу коледен базар в Есен. Четирима от шестимата задържани са дошли в Германия през декември 2014 г. като кандидати за убежище. Останалите двама са дошли през август и септември миналата година и са се представили за бежанци. Оказа се обаче, че срещу шестимата не са намерени доказателства за подготвяна атака и те са били освободени. Базарът в Есен все пак бе \"ограден\" с каменни блокове. Германски специални части са в повишена готовност след атаката срещу коледния базар в Берлин на 19 декември 2016, при която бяха убити 12 души, а ранените бяха повече от 50.\n\nВластите в Ню Йорк взеха строги мерки за сигурност заради очакваните масови улични празненства в града за Деня на благодарността - един от най-почитаните празници в САЩ.\n\nОсобено внимание на правоохранителните органи е насочено към традиционния парад, организиран от универсалния магазин \"Мейсиз\" - едно от най-масовите улични събирания в Ню Йорк. В миналогодишен брой на англоезично списание на екстремистката групировка \"Ислямска държава\" именно празничното шествие за Деня на благодарността се споменава като \"отлична мишена\" за атака.\n\nДесетки огромни камиони, натоварени с пясък и тежащи по над 32 тона, ще са готови да преградят движението по всяко кръстовище от 3-километровия маршрут на шествието от Сентрал парк до големия магазин на \"Мейсиз\" на 34-а улица.\n\nПолицаи с автоматично оръжие и с преносими детектори за радиация ще сноват сред тълпите, а снайперисти по покривите ще наблюдават прозорците на сградите и балконите за всяко съмнително движение по тях.\n\n \n\n \n\n \n\n \n\nкаре\n\nМакрон се опълчи срещу продажбата на мигранти в Либия\n\n \n\nФренският президент Еманюел Макрон нарече престъпление срещу човечеството продажбата на африкански мигранти като роби в Либия. Разкритията за тази търговия бяха направени от телевизия Си Ен Ен.\n\"Безусловно отхвърляме това и трябва да стигнем много по-далеч, за да разбием мрежите на трафикантите\", каза Макрон след среща с президента на Гвинея Алфа Конде.\nПо-рано френският външен министър Жан-Ив Льо Дриан каза, че Франция призовава за спешно заседание на Съвета за сигурност на ООН, на което да се обсъди въпросът за търговията с роби в Либия.\n\n \n\n \n\n \n\nКаре\n\nТръмп поздрави американците\n\n \n\nПрезидентът на САЩ Доналд Тръмп изпрати до американците в Деня на благодарността послание чрез Туитър. \"Вашата страна започва да се справя наистина добре.\" После изброява успехите: \"работните места се увеличават, най-високите борсови показатели, военните стават наистина силни, ще построим стената, Агенцията за ветераните се грижи за нашите ветерани, рекордно намаляване на регулациите, най-ниската безработица от 17 години\".\nТръмп празнува Деня на благодарността в частния си голф клуб Мар-а-Лаго в Палм Бийч, щата Флорида.\n                    ", "date": "2017.11.23", "title": "Европа и САЩ с драконовски мерки за сигурност преди празниците "}
{"url": "http://www.monitor.bg/a/view/84445-%D0%9C%D1%83%D0%B3%D0%B0%D0%B1%D0%B5-%D0%B8-%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D0%BE%D1%81%D1%82%D0%B0%D0%B2%D0%B0%D1%82-%D0%B2-%D0%97%D0%B8%D0%BC%D0%B1%D0%B0%D0%B1%D0%B2%D0%B5-%D1%81-%D0%B8%D0%BC%D1%83%D0%BD%D0%B8%D1%82%D0%B5%D1%82/", "text": "\n                    Бившият президент на Зимбабве Робърт Мугабе и съпругата му Грейс ще могат да останат в страната и получават имунитет от съдебно преследване, заяви говорител на управляващата партия Африкански национален съюз на Зимбабве - Патриотичен фронт (ЗАНУ-ПФ), цитиран от ДПА. \"Той продължава да е наш почитан герой от освобождението. Дал е огромен принос за развитието на страната през изминалите 37 години. Нямаме нищо против Мугабе или съпругата му. Народът на Зимбабве иска той да излезе в почивка. Свободни са да останат в страната ако желаят\", каза говорителят Саймон Кхая Мойо.\n\nВъв вторник 93-годишният Мугабе подаде оставка под огромен натиск след 37 години на власт. Той напусна поста след безкръвен военен преврат, при който армията го постави заедно със съпругата му под домашен арест.\n\nБившият министър от опозиционното Движение за демократични промени Дейвид Колтарт заяви, че не е изненадан, че няма да има съдебно преследване на Мугабе.\n\n\"Въпреки демонстрациите в Хараре в събота факт е, че в много селски райони почитат Робърт Мугабе. ЗАНУ-ПФ знае това\", каза той.\n\nЗимбабвийският президент, съпругата му и членове на партията му бяха обвинени в кръвопролитно смазване на прояви на инакомислие и корупция в големи размери.\n\nПадането от власт на Мугабе бе предизвикано от битката за наследяването на президентския пост между вицепрезидента Емерсън Мнангагва и Грейс Мугабе. Мнангагва ще положи клетва като президент в петък, отбелязва Ройтерс.\n                    ", "date": "2017.11.23", "title": "Мугабе и съпругата остават в Зимбабве с имунитет "}
{"url": "http://www.monitor.bg/a/view/7859-%D0%9A%D0%B8%D1%81%D0%BB%D0%BE%D1%80%D0%BE%D0%B4%D1%8A%D1%82-%D0%B2-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B0%D1%82%D0%B0-%D0%B0%D1%80%D0%B6%D0%B5%D0%BD%D1%82%D0%B8%D0%BD%D1%81%D0%BA%D0%B0-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0-%D1%81%D0%B2%D1%8A%D1%80%D1%88%D0%B8/", "text": "\n                    Операцията по издирването на аржентинската военна подводница, изчезнала в Южния Атлантик, продължава цяла седмица и вече достигна \"критична фаза\", тъй като 44-членният екипаж на борда й може би вече изпитва недостиг на кислород, съобщи говорителят на военно-морския флот на страната Енрике Балби, цитиран от Ройтерс. Десетки самолети и кораби от 13 страни издирват \"Сан Хуан\", докато близките на моряците трепетно очакват новини, а вниманието на цялата страна е погълнато от тревогата за съдбата на подводницата и екипажа й.\n\nАко построената пред повече от 30 г. в Германия подводница е потънала или по някаква причина не може да изплува на повърхността, след като даде последен сигнал на 15 ноември, тя вече би трябвало да изчерпва последните си, 7-дневни запаси от кислород. Досега не е открито нищо, което да подскаже къде и какво става със \"Сан Хуан\", каза говорителят.\n\nСъдът вероятно лежи на океанското дъно поради повреда на механизма за изплуване нагоре, каза военноморският експерт Фернандо Моралес. \"Ако капитанът държи съда на дъното, защото мисли, че това е по-разумно, това е едно нещо. Но в дадената ситуация ние трябва да смятаме, че ако той е на дъното, то е, защото не е могъл да изплува\", каза Моралес.\n\nГоворейки ред репортери в Буенос Айрес снощи говорителят Балби разкри, че необичаен шум е бил регистриран миналата седмица в деня на изчезването на подводницата на 30 мили от последното й регистрирано местоположение. Той използва термина \"акустическа аномалия\", която била констатирана благодарение на запитване, отправено от САЩ в различни агенции, \"специализиращи се в събиране на информация за хидроакустичните явления по цял свят\". Говорителят отбеляза, че след получаването на тази информация бил проведен \"пълен анализ, който изисквал време\". Той опроверга съобщение на вестник \"Кларин\" от вторник, че самолет от ВМС на САЩ е засякъл \"топлинно петно\" в зоната на издирването на подводницата, което може да свидетелства за наличие на метален обект на дълбочина 70 м и на 300 км от брега. Той опроверга и всякакви други съобщения за откриване на възможни следи от подводницата.\n\nПоследната връзка с нея бе установена на 15 ноември от локация на 480 км от брега. Малко преди да изчезне, екипажът й съобщил за електрическа неизправност на борда.\n\nБлагоприятното време позволява на издирвателните съдове да покрият по-голям периметър, след като през последните дни им пречеха силният вятър и вълните, отбеляза той. Очаква се от утре времето отново да се влоши. В операцията участват около 30 кораба и самолети и 4000 души от Аржентина, САЩ, Великобритания, Чили и Бразилия. Досега е претърсена океанска площ от 500 000 кв. км, но остава да се претърси още много.\n                    ", "date": "2017.11.23", "title": "Кислородът в изчезналата аржентинска подводница свърши"}
{"url": "http://www.monitor.bg/a/view/88755-%D0%A1%D0%B5%D0%BF%D0%B0%D1%80%D0%B0%D1%82%D0%B8%D1%81%D1%82%D0%B8%D1%82%D0%B5-%D0%B2-%D0%91%D0%B0%D1%80%D1%81%D0%B5%D0%BB%D0%BE%D0%BD%D0%B0-%D0%B7%D0%B0%D0%B3%D0%BE%D0%B2%D0%BE%D1%80%D0%B8%D1%85%D0%B0-%D0%B7%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D1%81-%D0%9C%D0%B0%D0%B4%D1%80%D0%B8%D0%B4/", "text": "\n                    Сепаратистката партия на отстранения от испанското правителство лидер на Каталуния Карлес Пучдемон обмисля да заложи на преговори с испанската държава, отказвайки се от едностранно скъсване. Това заяви днес генералната координаторка на партията Марта Паскал, цитирана от АФП.\n\n\"Двустранността е необходима\", каза Паскал пред радио Кадена Сер и така потвърди информациите на испански медии, според които двете основни партии, настояващи за независимост на Каталуния - Републиканската левица на Каталуния и Каталунската европейска демократична партия на Пучдемон - обмислят да се откажат от плановете за едностранно отделяне.\n\n\"Липсват ни някои неща за независимостта\", каза Паскал. Едно от тези неща според нея е необходимостта мнозинството, подкрепящо независимостта, да се увеличи.\n\nСлед като на 27 октомври каталунският парламент гласува за едностранно обявяване на независимост на Каталуния, последва реакция на Мадрид, който постави под попечителство автономната област и така бе предизвикана небивала криза в Испания от завръщането на демокрацията през 1978 г. Половината от каталунското правителство е в ареста за бунт, но партиите, настояващи за отцепване на областта, приеха да участват в предсрочните областни избори, нарочени от Мадрид на 21 декември.\n\nДепутатите от Републиканската левица на Каталуния, които смятат, че трябва да се спечели повече подкрепа в Каталуния за каузата за независимост, следват по-твърда линия от депутатите от партията на Пучдемон, отбелязва Франс прес.\n\n\"Сега процесът на изграждане на република е започнал. Ние искаме той да е предмет на преговори\", заяви пред Франс прес Роже Торан, говорител на парламентарната група на Републиканската левица на Каталуния. Според него изборите на 21 декември се доближават до референдум.\n\n\"Ето защо призоваваме испанското правителство да приеме резултатите от тях\", каза той.\n\nНа последните регионални избори през септември 2015 г. партиите, подкрепящи идеята за независимост на Каталуния, получиха половината от местата в каталунския парламент (72 от 135), но изразено в проценти те спечелиха само 47,8 процента от гласовете на избирателите. Партиите, които не се обявяват открито за независимост, тогава получиха повече проценти - над 51. Допитванията показват, че обществото е все така разделено по въпроса за независимостта и се очертава резултатите от изборите на 21 декември да са близки до тези от 2015 г. Сондажите отреждат засега първо място на Републиканската левица на Каталуния.\n                    ", "date": "2017.11.23", "title": "Сепаратистите в Барселона заговориха за преговори с Мадрид"}
{"url": "http://www.monitor.bg/a/view/44103-400-%D0%B5%D0%B2%D1%80%D0%BE-%D0%B3%D0%BB%D0%BE%D0%B1%D0%B0-%D0%B7%D0%B0-%D0%BD%D0%B0%D1%88%D0%B5%D0%BD%D0%B5%D1%86-%D0%BA%D0%B0%D1%80%D0%B0%D0%BB-%D1%81-240-%D0%BA%D0%BC%D1%87-%D0%B2-%D0%A5%D1%8A%D1%80%D0%B2%D0%B0%D1%82%D0%B8%D1%8F/", "text": "\n                    Български гражданин на 40-годишна възраст е глобен с 400 евро и е наказан със забрана да шофира на територията на страната за една година, след като е бил задържан в Хърватия, движейки се на пътя с 240 км/ч, предава македонската медия „Плюс Инфо“, цитирана от \"Фокус\". \n\n„Българският гражданин е задържан на 22 ноември на пътя Загреб-Липовац с автомобил „Мерцедес“ с българска регистрация. Той е шофирал със скорост 240 км/ч“, съобщава хърватската полиция.\n\n \n                    ", "date": "2017.11.23", "title": "400 евро глоба за нашенец, карал с 240 км/ч в Хърватия"}
{"url": "http://www.monitor.bg/a/view/52309-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BF%D0%BE%D0%B2%D0%B4%D0%B8%D0%B3%D0%BD%D0%B0-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D0%B5-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%B2-%D0%A5%D0%B8%D0%BF%D0%BE%D0%B4%D1%80%D1%83%D0%BC%D0%B0/", "text": "\n                    Софийска градска прокуратура (СГП) повдигна обвинение на Я.Х. за извършено от него убийство - престъпление по чл.115 от НК. Това съобщиха от пресцентъра на Прокуратурата на Република България.\n\nЯ.Х. е привлечен като обвиняем за това, че на 21 ноември 2017 г. в град София, в квартал „Хиподрума“, умишлено е умъртвил Б.Б. Деянието е извършено чрез огнестрелно и хладно оръжие. В резултат на това, на пострадалия са нанесени наранявания, несъвместими живота.\n\nС постановление на прокурор от СГП от 22 ноември 2017 г. Я.Х. е задържан за срок до 72 часа с оглед осигуряване явяването му пред съда за определяне на мярка за неотклонение „задържане под стража“.\n\nУстановяването и задържането на Я.Х. е резултат от своевременните действия на СДВР по разследването на случая. Процесуално-следствените действия продължават.\n                    ", "date": "2017.11.23", "title": "Прокуратурата повдигна обвинение за убийството в \"Хиподрума\" "}
{"url": "http://www.monitor.bg/a/view/2963-%D0%9C%D0%BB%D0%B0%D0%B4%D0%B5%D0%B6-%D0%B1%D0%B5%D0%B7-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B0-%D0%BE%D0%BF%D0%B8%D1%82%D0%B0-%D0%B4%D0%B0-%D0%BF%D0%BE%D0%B4%D0%BA%D1%83%D0%BF%D0%B8-%D0%BF%D0%BE%D0%BB%D0%B8%D1%86%D0%B0%D0%B8-%D1%81%D1%8A%D1%81-100-%D0%BB%D0%B2/", "text": "\n                    23-годишен шофьор от пазарджишкото село Гелеменово, който бил засечен да кара бус без застраховка „Гражданска отговорност“, се е опитал да подкупи полицаи, за да не му пишат акт. Водачът-нарушител извадил няколко банкноти с обща стойност 100 лв. и решил „да оправи нещата“, но униформените му щракнали белезниците на ръцете. Случката се е разиграла след полунощ в сряда в центъра на Стрелча, където екип от местния полицейски участък извършил рутинна проверка на микробус „Фолксваген“. Зад волана на буса бил Т.А.- 23г. от пазарджишкото село Гелеменово. Органите на реда констатирали, че возилото е без валидна задължителна застраховка „Гражданска отговорност“ и започнали да съставят акт за установеното нарушение. Тогава Т.А. извадил няколко банкноти на обща стойност от 100 лева и се опитал да ги бутне на органите на реда, но номерът му не минал и той бил отведен в ареста на Районното управление на МВР в Панагюрище. И друг негов“събрат“ пренощува в ареста  на средногорския град заради подхвърлена банкнота от 20 лв. на униформените. Това е 48-годишният Н.Б. от Панагюрище, който бил спипан да кара „ Мицубиши“ без включени къси светлини. Когато полицаите тръгнали да му пишат акт за констатираното нарушение, Н.Б. се опитал да осуети действията на МВР-служителите и им предложил 20 лв., за да го спасят от наказанието.\n\n.\n\n \n                    ", "date": "2017.11.23", "title": "Младеж без гражданска опита да подкупи полицаи със 100 лв."}
{"url": "http://www.monitor.bg/a/view/27994-%D0%A5%D0%B2%D0%B0%D0%BD%D0%B0%D1%85%D0%B0-%D0%BF%D1%8A%D1%82%D0%B5%D0%BD-%D0%BF%D0%BE%D0%BB%D0%B8%D1%86%D0%B0%D0%B9-%D0%B4%D0%B0-%D0%B2%D0%B7%D0%B5%D0%BC%D0%B0-50-%D0%B5%D0%B2%D1%80%D0%BE-%D1%80%D1%83%D1%88%D0%B2%D0%B5%D1%82/", "text": "\n                    Полицейски служител от КАТ-Хасково е арестуван за взимане на 50 евро рушвет в сряда. Преди да вземе подкупа той е спрял нередовен водач. Представил се като длъжностно лице и констатирал нарушения. Водачът на спрения за проверка автомобил му подхвърлил банкнота от 50 евро, която служителят прибрал.\n\nМинути по късно той бил закопчан от свои колеги от отдел „Вътрешна сигурност“ към МВР. По случая е започнато досъдебното производство по описа на Окръжен следствен отдел при Окръжна прокуратура-Хасково. Катаджията е задържан за 24 часа по Закона за МВР, потвърдиха от Апелативната прокуратура в Пловдив.\n\nСпоред запознати, арестуваният служител на КАТ е Стефан Кръстев. Заедно с него е арестуван и човекът, който е дал рушвета. По закон този, който предлага подкуп, също извършва престъпление.\n\n \n                    ", "date": "2017.11.23", "title": "Хванаха пътен полицай да взема 50 евро рушвет"}
{"url": "http://www.monitor.bg/a/view/88996-%D0%9F%D0%BE%D0%B4%D0%BF%D0%B0%D0%BB%D0%B8%D1%85%D0%B0-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B0-%D0%BD%D0%B0-%D1%82%D0%BE%D0%BF-%D0%BA%D1%80%D0%B0%D0%B4%D0%B5%D1%86-%D0%BE%D1%82-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB/", "text": "\n                    Подпалиха автомобила на един от най-известните топ крадци Виктор С., известен с прякора си Викенти в Кюстендил. Колата е пламнала като факла в четвъртък малко след 1 часа през нощта. „Колата е била паркирана пред един от блоковете на улица „Раковски“. Случайни минувачи са подали сигнал на тел 112. Благодарение на бързата намеса на огнеборците не се е стигнало до подпалването и на други автомобили. Вследствие на инцидента са унищожени част от двигателния отсек, арматурно табло и 2 стъкла. „Причините за възникването на пожара се изясняват от РУ Кюстендил, като не се изключва умисъл“, коментираха разследващи случая.\n\nНай-вероятно на някой му е писнало от делата на Викенти и е решил да драсне клечката. Виктор С. е известен на органите на реда с богато криминално минало. „За него две книги могат да се напишат. Хващан е за кражби, съден е за хулигански прояви и какво ли още не“, коментираха запознати с досието на кюстендилеца.\n\nТова е поредна наказателна акция срещу автомобилите на криминално проявени в региона. Подобна съдба наскоро сполетя и дупничанин, известен с задигането на чужди вещи.\n                    ", "date": "2017.11.23", "title": "Подпалиха автомобила на топ крадец от Кюстендил"}
{"url": "http://www.monitor.bg/a/view/12963-%D0%A5%D0%B0%D1%80%D1%87%D0%B8%D0%BC-75-%D0%BC%D0%BB%D0%BD-%D0%BB%D0%B2-%D0%B7%D0%B0-%D0%A7%D0%B5%D1%80%D0%BD%D0%B8%D1%8F-%D0%BF%D0%B5%D1%82%D1%8A%D0%BA/", "text": "Оставяме между 100 и 700 лева за евтини покупки\n                    Рекордните 75 млн. лева ще похарчат българите по време на Черния петък, който тази година e на 24 ноември. Това сочат неофициални данни от сектора за банкови разплащания.\n\nТенденцията е всяка година сумата от голямото пазаруване на Черния петък да нараства непрекъснато. През 2015 г. сънародниците ни са пръснали над 66,26 млн. лева, за да плащат с дебитни и кредитни карти или предварително са си изтеглили кеш от банкоматите, за да пазаруват онлайн или по моловете, сочат данни на БОРИКА. От общата сума над 19 млн. лева се падат на плащанията през ПОС терминали, а от банкомати са били изтеглени или преведени над 47,192 млн. лева. В Черния петък на 2014 г., който е бил на 28 ноември, от картовия оператор са отчели транзакции за 62,352З млн. лева, като отново 47 млн. лева са реализирани през банкомати.\n\nТова означава, че за две години сумата се е увеличила с над 6%, а заради ниската безработица в момента и\n\n\n\nсе очаква утре сметките ни да се опразнят със 75 млн. лева, което ще е абсолютен рекорд спрямо предишните Черни петъци.\n\nНа фона на растящите обороти обаче се увеличават и проверките и санкциите, които налагат от Комисията за защита на потребителите (КЗП).\n\nОт комисията обясниха за „Монитор“, че през 2015 г. контролният орган е направил 180 инспекции и е съставил 11 акта за нарушения, като основният проблем е бил, че при частично намаление в магазините не са обявявали групите стоки, за които то е валидно.\n\nНа фона на нарастващия интерес към големите промоции от КЗП през 2016 г. са извършили 266 проверки, а актовете скачат двойно – 22. От комисията са констатирали, че търговците не са обозначавали едновременно новата и старата цена на артикула или пък са ни казвали колко трябва да платим едва на касата. При друг случай пък намалението важало само при купуване на 2 броя еднакви стоки, например панталони. Така ако потребителят поиска да си купи панталон и риза, няма да може да се възползва от анонсирания процент отстъпка.\n\nСанкциите за административни нарушения като липса на нова цена например, са\n\n\n\nа за нелоялни практики, като примера със спестената информация, че намалението ще важи само при покупка на две стоки от една група, достигат до 30 000 лева.\n\nОт КЗП обаче не уточняват каква е общата сума на наложените глоби, тъй като голяма част от актовете все още се обжалват. Въпреки това, ако сложим средна сума от хилядарка, то това означава, че фирмите са глобени поне с 33 бона за нелоялни търговски практики и то само в последните петъци на ноември.\n\nОт КЗП уверяват, че в утрешния ден инспекторите ще бъдат нащрек и ще следят внимателно поведението на продавачите и дали по-ниските цени са реални, или не.\n\n Проучване проведено през октомври от голям онлайн магазин разкрива, че все повече хора имат намерение да се възползват от специалните оферти в деня на голямото пазаруване.\n\nСпоред анализа\n\n\n\n– към тези продукти са се насочили малко над 60% от купувачите. Следват спортните стоки, телевизорите, мобилните телефони, козметиката и малките домашни електроуреди – всяка от тези категории е избрана от между 10 и 13% от потребителите.\n\nПоказателна е тенденцията за увеличаване на броя на пазаруващите онлайн, които са нараснали до 70,4% от анкетираните. Този брой бележи ръст от 8,1% спрямо 2016 г.\n\nНа въпроса колко пари възнамеряват да похарчат по време на утрешния ден, малко над половината анкетирани са посочили сума между 100 и 700 лева, като 21,1 на сто са предвидили между 200 и 400 лева. Любопитно е, че почти 10% имат намерение да направят покупки за между 1500 и 2000 лева, а едва около 5% ще похарчат под 100 лева.\n\n \n\n\n\n\n\n\n\n\n\n\n\n\n\n\n                    ", "date": "2017.11.23", "title": "Харчим 75 млн. лв. за Черния петък"}
{"url": "http://www.monitor.bg/a/view/63620-%D0%A0%D1%83%D0%BC%D1%8A%D0%BD%D1%81%D0%BA%D0%B8-%D1%84%D0%B8%D1%80%D0%BC%D0%B8-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D1%82-%D1%80%D0%B0%D0%B1%D0%BE%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8/", "text": "На кариерен форум в Русе представиха дейността си и свободните позиции\n                    Румънски фирми предлагат работа на българи. На форумът „Кариера в Румъния”, състоял се днес в Русенския университет, близо десет компании от северната ни съседка представиха дейността си и свободните позиции, които биха могли да заемат наши сънародници. Офертите са за работници в производството, инженери, специалисти в IT сектора, в областта на логистиката и на технологиите.\n\nГенералният мениджър на компанията „Inner Look” в Букурещ Джорджиана Драгомир каза пред „Монитор”, че предлаганите заплати са по-добри от тези в България. Фирмата съществува от 2006 г. и е специализирана в обучението на кадри. От 2011 г. има открит офис и в София.\n\n„Заплатата е конкурентна, защото компаниите, които да тук, се интересуват от българския пазар на труда. Кандидатите ще намерят по-добри възнаграждения”, категорична бе тя и даде пример, че ако заплатата в България е 1000 лева, в Румъния ще бъде 1300 – 1400 лева в зависимост от заеманата позиция.\n\nАдриана Раду, мениджър в компанията „MCA GRUP” за производство на гаражни врати в Попещ Леорден, каза, че при тях има свободни позиции за работници.\n\nСъбитието в Русе е организирано от двустранната търговска камара България – Румъния. Президентът й Дору Драгомир каза, че през пролетта ще се организира подобна среща в Гюргево, на която български работодатели ще представят дейността на фирмите си и възможностите за работа в тях на румънски граждани.\n                    ", "date": "2017.11.23", "title": "Румънски фирми  предлагат работа на българи"}
{"url": "http://www.monitor.bg/a/view/51309-%D0%94%D0%B2%D0%B5-%D0%B3%D0%BE%D0%B4%D0%B8%D0%BD%D0%B8-%D0%BF%D0%B8%D1%88%D0%B5%D0%BC-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F-%D0%B7%D0%B0-%D0%B7%D0%B4%D1%80%D0%B0%D0%B2%D0%BD%D0%B8%D1%8F-%D1%82%D1%83%D1%80%D0%B8%D0%B7%D1%8A%D0%BC/", "text": "\n                    До две години трябва да е готова стратегията за развитие на здравия и медицинския туризъм. Това каза днес зам.-министърът на туризма Ирена Георгиева след участието си на първата конференция по медицински и здравен туризъм, организирана от министерството на туризма и Българския лекарски съюз (БЛС).\n\nСпоред Георгиева това е реалистичният срок за изпълнение на тази задача. Предстои да се направи продуктова стратегия за здравния туризъм. „Това е част от голямата актуализирана стратегия на туризма ни. В нея е заложено да се развият 4 продуктови стратегии. Една от тях е именно здравният и медицински туризъм“, обясни зам.-министърът.\n\nПо думите й България дава сериозна заявка да се превърне в един от центровете за здраве в Европа, защото страната ни има всички условия да бъде конкурентно място като здравен център, но все още е неразработено. Георгиева посочи, че с цел лечение от януари до септември в България през 2017 г. са били над 26 000 чужденци, а за цялата минала година посещенията с тази цел са били над 47 000. „Вероятно е имало и нерегистрирани туристи, които са били в страната ни с такава цел“, уточни тя. Прогнозата, по думите на Георгиева, е че ще нараства броят на посещенията с цел лечение предвид застаряването на населението в Европа. „Целта ни е да наложим България като целогодишна туристическа дестинация. България има голям потенциал за развитие на този специализиран вид туризъм, защото предлагаме добро съотношение между цена и качество на услугата. Всичко това си струва да се промотира“, подчерта зам.-министърът на туризма. „Основно на здравен и медицински туризъм у нас идват хора от съседните страни и от от Централна Европа, като те основно посещават балнео курортите ни“, уточни Георгиева.\n\n„България е втора в Европа след Исландия по съществуващи ресурси на минерална вода“, каза на конференцията Лилия Арсова - директор на дирекция \"Туристическа политика\" към МТ. Тя припомни, че в България има 435 сондажа и каптирани естествени извори, 19 балнео-курорта от национално значение и 35 - от местно, 34 климатични морски летовища, с което има отлични възможности за развитие на спа-, уелнес и балнео-туризъм. „От туристическите ни райони Долината на розата е с водещ здравен туризъм“, добави още Арсова.\n\nТатяна Ангелова от Асоциацията по физикална медицина и рехабилитация каза, че България е привлекателна заради местоположението си и благоприятния климат и има условията за развит здравен туризъм - калолечение, минерални извори, екологично чисти райони.\n                    ", "date": "2017.11.23", "title": "Две години пишем стратегия за здравния туризъм"}
{"url": "http://www.monitor.bg/a/view/12054-%D0%9F%D0%BE-9-%D0%BC%D0%BB%D0%BD-%D0%BB%D0%B2-%D0%BD%D0%B0-%D0%B4%D0%B5%D0%BD-%D0%BA%D1%8A%D1%82%D0%B0%D0%BC%D0%B5-%D0%B2-%D0%B1%D0%B0%D0%BD%D0%BA%D0%B8%D1%82%D0%B5/", "text": "Изтеглихме 66 милиона за жилища и 55 милиона за пазар през октомври\n                    Българите кътат в банките по 8,8 млн. лева на ден, показват изчисления на „Монитор“ на база данни на Българската народна банка (БНБ) за октомври 2017 г.Общата сума, която притежават родните домакинства е 46,600 млрд. лв. Спрямо септември парите нарастват със 193 млн. лв., тъй като в края на деветия месец от годината депозитите са възлизали на 46,407 млрд. лв. През миналия месец влоговете на сънародниците ни са се увеличили с 2,520 млрд. лв.Според данните депозитите на фирмите също набъбват. През септември търговците са имали заделени 21,102 млрд. лв., а само месец по-късноили с 431 млн. лв. Това означава, че октомври е бил доста по-силен месец за тях спрямо септември, тъй като тогава фирмите са успели да спестят едва 183 млн. лв.За разлика от домакинствата и фирмите, депозитите на финансовите предприятия, в които попадат пенсионни фондове, инвестиционни посредници и застрахователни компании, продължават да намаляват. От септември до октомври сумата се стопява с 420 млн. лв. Така към края на октомври 2017 г. те са 2,971 млрд. лв, а само месец по-рано са възлизали на 3,391 млрд. лв. На годишна база влоговете на финансовия сектор са намалели със 713 млн. лв.Общо в банковата система депозитите са на стойност 71,104 млрд. лв., или 72,85% от БВП.Статистиката на Централната банка показва още, че в края на миналия месецкоето е 20% от БВП. През септември сумата е била 19,509 млрд. лв. и на месечна база се наблюдава ръст от 153 млн. лв. В сравнение с октомври на 2016 г. кредитите са се увеличили с 1,172 млрд. лв.През октомври парите изтеглени за покупка на собствено жилище са били 9,335 млрд. лв., а през септември - 9,269 млрд. лв. Потребителското кредитиране също върви нагоре. На месечна база парите за пазаруване, ремонти и почивки са се увеличили с 55 млн. лв.За една година заемите на фирмите са се увеличили с 454 млн. лв. През 2016 г. те са дължали 30,832 млрд. лв., а през октомври 2017 г. сумата вече е 31,286 млрд. лв.Общо раздадените заеми към края на октомври са на стойност 52,986 млрд. лв.\n\n\n                    ", "date": "2017.11.23", "title": "По 9 млн. лв. на ден кътаме в банките"}
{"url": "http://www.monitor.bg/a/view/28990-%D0%98%D1%81%D0%BA%D0%B0%D0%BC%D0%B5-%D0%BA%D0%BE%D0%BC%D0%BF%D0%B5%D0%BD%D1%81%D0%B0%D1%86%D0%B8%D1%8F-%D0%BF%D1%80%D0%B8-%D1%89%D0%B5%D1%82%D0%B8-%D0%BE%D1%82-%D0%BA%D0%B0%D1%80%D1%82%D0%B5%D0%BB/", "text": "\n                    Право на всички физически и юридически лица да претендират за обезщетение за претърпени вреди от нарушенията на антитръстовите норми, доколкото сред засегнатия кръг могат да попаднат конкурентни фирми, крайни потребители, контрагенти даде парламентът с приети на първо четене изменения в Закона за защита на конкуренцията. Резакцията на нормативния акт се прави по искане на правителството.\n\nСъщевременно се предвиждат и разпоредби за размера на евентуалното обезщетение и прехвърлянето на надценката по веригата на доставки.\n\nС цел да се осигури достатъчно време на потърпевшите да предявят иск за обезщетение, законопроектът въвежда \"оборимата презумпция, че картелът причинява вреди\", отбелязва в доклада си комисията по европейски въпроси. По този начин, от една страна, се улеснява възможността увредените лица да докажат претенциите си за обезщетение, а от друга - да се гарантира правото на нарушителите да защитят своята позиция.\n\nС цел преодоляване на трудностите при доказване на антитръстови нарушения се предлага влезлите в сила решения на КЗК да имат обвързваща сила за гражданския съд относно факта на извършване на нарушението и установяването на нарушителя, както и да се създадат норми, улесняващи достъпа на увредените лица до доказателства, включително и такива, събрани в производството пред КЗК. Предвижда се и възможността гражданският съд да налага глоби, ако се откаже достъп до доказателствата.\n\nВ случаите, когато нарушението е извършено от две или повече предприятия, лицата следва да носят солидарна отговорност за причинените вреди.\n                    ", "date": "2017.11.23", "title": "Искаме компенсация при щети от картел"}
{"url": "http://www.monitor.bg/a/view/54173-%D0%A2%D1%80%D1%8A%D0%B3%D0%B2%D0%B0%D1%82-%D0%BC%D0%B0%D1%81%D0%BE%D0%B2%D0%B8-%D0%BF%D1%80%D0%BE%D0%B2%D0%B5%D1%80%D0%BA%D0%B8-%D0%BD%D0%B0-%D0%B8%D0%B3%D1%80%D0%B0%D1%87%D0%BA%D0%B8-%D0%BF%D0%B8%D1%80%D0%B0%D1%82%D0%BA%D0%B8-%D0%B8-%D0%BF%D1%80%D0%B0%D0%B7%D0%BD%D0%B8%D1%87%D0%BD%D0%B0-%D1%83%D0%BA%D1%80%D0%B0%D1%81%D0%B0/", "text": "Гледат за легални маркировки и сертификати на стоките и адрес на търговеца\n                    Тръгнаха масови проверки на играчки, пиратки и други пиротехнически изделия и празнична украса, съобщиха от Държавната агенция за метрологичен и технически надзор. Следенето инспекторите на ДАМТН за безопасното разпространение в търговската мрежа на играчки, задвижвани с батерии, електрически светлинни гирлянди, пиротехнически изделия и ще се прави съвместно с Комисията за защита на потребителите (КЗП) в рамките на кампанията „Безопасна Коледа“ 2017.\n\nТази година проверките тръгват\n\n \n\nнай-напред в търговските обекти в големите областни градове,\n\n \n\nкъдето са съсредоточени най-масовите потребителски потоци преди предстоящите празници. По време на проверките, инспекторите на ДАМТН следят с повишено внимание за наличието на: маркировка за съответствие; инструкция за употреба; наименование и адрес на икономическия оператор, формални и видими несъответствия при продуктите, които могат да се установят по време на проверката; наличие на специфични предупредителни текстове, свързани с безопасната им употреба.\n\nЗа констатираните несъответствия на всички проверени, по време на кампанията, играчки, електрически продукти за коледна украса и пиротехнически изделия, Държавна агенция за метрологичен и технически надзор и Комисията за защита на потребителите ще предприемат законосъобразни действия.\n\nПо време на „Безопасна Коледа“ 2016 инспекторите на агенцията\n\n \n\nса извършили проверки на над 1280 различни продукти,\n\n \n\nкато за 298 от тях е установено, че не отговарят на изискванията. ДАМТН е съставила 111 броя акта за установяване на административни нарушения на обща стойност 55 000 лв. Сред най-честите нарушения, които инспекторите на агенцията са констатирали са били: липса на СЕ маркировка, която да удостовдерява, че продуктът е произведен съгласно утвърдените европейски стандарти; липса на инструкции на български език; липса на декларация за съответствие, за продуктите, при които тя задължително трябва да ги придружава; липса на задължителните предупредителни текстове, свързани с безопасната употреба\n\n \n\nили без превода им на български език;\n\n \n\nлипса на информация за наименование и адрес на отговорния икономическия оператор, което е важно, което позволява да се проследи произхода на продукта.\n\nЗапочналата от началото на седмицата национална кампанийна проверка „Безопасна Коледа“ 2017 е под егидата на Министерството на икономиката. Инициативата се провежда ежегодно, като има за цел фиктивното и ефикасното подпомагане на потребителите за осигуряване и гарантиране на безопасното протичане на Коледните и новогодишни празници, припомнят от ДАМТН.\n\nНаскоро митниците хванаха 322 кашона с 1,672 млн. нелегални пиратки. От ведомството припомниха, че установяването на нарушението е заради невалидни превозни документи на тира, с който са били транспортирани. „Те няма как да са валидни, след като стоката не е била декларирана стоката идваща от друга страна на ЕС, защото за нея са липсвали съответните сертификати“, уточниха от пресцентъра на митниците. От там добавиха още, че на година обикновено се хваща по една такава пратка с нередовни пиротехнически изделия.\n\n \n                    ", "date": "2017.11.23", "title": "Тръгват масови проверки на играчки, пиратки и празнична украса"}
{"url": "http://www.monitor.bg/a/view/10164-%D0%94%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%BE%D0%B4%D0%BE%D0%B1%D1%80%D0%B8%D1%85%D0%B0-%D0%BE%D1%89%D0%B5-27-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B7%D0%B0-%D0%B7%D0%B4%D1%80%D0%B0%D0%B2%D0%B5/", "text": "\n                    Депутатите се съгласиха да добавят още 27 млн. лева разходи в бюджета на Националната здравноосигурителна каса (НЗОК). Това предложи още в сряда новият здравен министър Кирил Ананиев, който увери, че парите ще дойдат от резерва, като в никакъв случай в момента не трябва да се намаляват парите за други дейности.\n\nПо време на второто четене на бюджета на здравната каса в бюджетна комисия предложението бе внесено от депутата от ГЕРБ Даниела Дариткова, която е и председател на парламентарната комисия по здравеопазване.\n\nТака средствата за първична извънболнична помощ за догодина ще се увеличат със 7 млн. лева, парите за специализирана извънболнична помощ – със 7 млн. лева, с 3 млн. лева да е по-голям бюджетът за медико-диагностичните дейности и с 10 млн. лева - тези за стоматологична дейност. По този начин сметката за догодина е с над 434 млн. лева повече спрямо тази за 2017 г.\n\n„Даде се възможност новите дейности да се позволят в случаите тогава, когато клинична пътека не е изпълнявана на територията на съответната Районна здравноосигурителна каса, което също ще гарантира по-добър достъп по отношение на дейности, които не са били изпълнявани досега в региона“, поясни Дариткова пред журналисти.\n\nТя даде за пример болницата в Смолян, която със средства от Министерски съвет ще реализира придобиване на апарат за инвазивни процедури и в следващата година ще може да се изпълняват такива клинични пътеки в областното лечебно заведение. „Досега пациентите от Смолянска област нямаха възможност да получават животоспасяваща медицинска помощ и най-близката инвазивна лаборатория беше на 100 километра. Това ще бъде позволено следващата година, защото това е в интерес на българските пациенти и на техния живот и здравна сигурност“, разясни Дариткова.\n\nПо време на гласуването на бюджета на държавното обществено осигуряване (ДОО) депутатите се съгласиха и да вдигнат минималният осигурителен доход за земеделските стопани и тютюнопроизводителите от 300 лева на 350 лева, по предложение на Светла Бъчварова. Според първоначалния вариант на законопроекта минималният осигурителен доход бе предложен да бъде 480 лева.\n                    ", "date": "2017.11.23", "title": "Парламентът одобри още 27 млн. лева за здраве"}
{"url": "http://www.monitor.bg/a/view/88304-%D0%94%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D1%81%D0%B5-%D0%B3%D0%BE%D1%82%D0%B2%D1%8F%D1%82-%D0%B7%D0%B0-%D0%B1%D1%83%D1%80%D0%BD%D0%B8-%D0%B4%D0%B5%D0%B1%D0%B0%D1%82%D0%B8-%D0%B7%D0%B0-%D0%B1%D1%8E%D0%B4%D0%B6%D0%B5%D1%82%D0%B0-%D0%B2-%D0%BF%D0%BB%D0%B5%D0%BD%D0%B0%D1%80%D0%BD%D0%B0-%D0%B7%D0%B0%D0%BB%D0%B0/", "text": "\n                    Депутатите се готвят за бурни дебати по време на разглеждането на бюджета следващия четвъртък в пленарна зала. Това заяви председателят на бюджетната комисия Менда Стоянова след края на второто четене на бюджетите на НЗОК, ДОО и държавния бюджет.\n\nПо думите й народните представители са наясно, че няма много голямо медийно отразяване по време на заседанието на комисията и няма смисъл да се води дълъг дебат, а пазят силите си за пленарната зала.\n\nМежду първо и второ четене на бюджетите не бяха нанесени много промени. „Това, което беше прието мога да го формулирам като фини настройки в разходната му част - едни разходи за сметка на други“, бе категорична тя.\n\nПо време на гласуването на Държавния бюджет отново имаше и кратък дебат относно заплатите на младите учени. Не трябва да забравяме, че в Бюджет 2018 г. само от държавния бюджет са заделени 65 млн. лева за финансиране на наука, но на проектен принцип, не на калпак.\n\nПовечето предложения, които бяха направени, са от БСП, и гласят увеличение на приходите в размер на 1,3 млрд. лева, залагайки, че този ръст ще дойде в резултат на повишена събираемост. „Срещу тези негарантирани приходи те планират разходи в размер на 1,700 млрд. лева и в крайна сметка балансът показва, че те предвиждат увеличение на бюджетния дефицит, спрямо планирания 1 млрд. лева от правителството, с още 900 млн. лева без обаче да посочват от къде тези 900 млн. лева дефицит ще бъдат финансирани. То е ясно от къде – от дълг“, заяви Стоянова.\n\nДруго предложение, което бе прието, гласи, че парите от концесията на летище „София“ ще отиват директно за подпомагане и плащане на дълговете на БДЖ, а не както досега в „Сребърния фонд“.\n\nМенда Стоянова каза още, че в рамките на това управление на ГЕРБ няма да има промяна на данъчната система, включително и в т.нар. плосък данък. „Социалистите ги разбирам. Те са лява партия. Търсят своята идентичност. И макар, че бяха партията въвела плоския данък, те сега искат да намерят своята идентичност и чрез, според тях, по-справедливото подоходно облагане“, отговори Менда на предложението на БСП да се въведе прогресивно данъчно облагане.\n\nПредложението беше прието частично и това ще стане възможно само за сметка на вътрешни промени в рамките на вече гласувания бюджет на министерството на здравеопазването - 8,1 млн.\n                    ", "date": "2017.11.23", "title": "Депутатите се готвят за бурни дебати за бюджета в пленарна зала"}
{"url": "http://www.monitor.bg/a/view/38286-%D0%9E%D1%82%D0%B3%D0%BB%D0%B5%D0%B6%D0%B4%D0%B0%D0%BC%D0%B5-%D1%81%D0%B0%D0%BC%D0%BE-13-%D0%BC%D0%BB%D0%BD-%D0%BE%D0%B2%D1%86%D0%B5/", "text": "\n                    У нас се отглеждат само 1,3 млн. овце, което е почти 10 пъти по-малко от средата на 80-те години на миналия век. Козите пък са 230 хил. Това стана ясно при обсъждане в Европейския парламент в Брюксел. Законодателната институция изготвя доклад относно перспективите и предизвикателствата пред овцевъдството и козевъдството в Европа.\n\nВ целия ЕС има около 98 милиона глави овце и кози. Броят на стопанствата е 850 хил. за овцете и 450 хил. за козите. По брой на овцете първо място заема Обединеното кралство с 39,5 на сто от общия брой, следвано от Испания (27,4%), Гърция (15,9%), Румъния (15,6%), Франция (12,2 на сто), Италия (12,2%) и Ирландия (11 на сто). При козите Гърция е на първо място с над 35%, следвана от Испания (21%), Румъния (10,6%), Франция (10,3 на сто) и Италия (7,9%). На България се падат само около 1,5 на сто процент от всички овце и кози в ЕС.\n                    ", "date": "2017.11.23", "title": "Отглеждаме само 1,3 млн. овце"}
{"url": "http://www.monitor.bg/a/view/64038-%D0%A1%D0%B8%D0%BD%D1%8A%D1%82-%D1%83%D1%87%D0%B8-%D0%B2-11-%D0%BA%D0%BB%D0%B0%D1%81-%D0%B1%D0%B0%D1%89%D0%B0%D1%82%D0%B0-%D0%B5-%D0%B7%D0%B0%D0%B4%D0%BE%D1%87%D0%BD%D0%B8%D0%BA-%D0%B2-8-%D0%BA%D0%BB%D0%B0%D1%81/", "text": " Наричат иронично школото „Кеймбридж”\n                    Синът учи в 11 клас, бащата е задочник в 8 клас в същото училище. Такива вицове, които не са далеч от истината, се носят в Бяла, Русенско за Професионалната гимназия в града, чиито скандални нарушения разкри разследване на Нова телевизия. Школото източвало държавни пари чрез фиктивно записани ученици, които също толкова фиктивно се явявали на изпити и получавали диплома за средно образование.За да има ученици, след които да върви сигурната държавна субсидия, директорката на гимназията обикаляла села и ромски махали в региона с оферта за „лесна” диплома. Ако в семейството бащата или майката навремето не са изкласили, можели да го направят сега при това без да се потят над сложния учебен материал. И хайдееее, цялото семейство на училище... Скритата камера в телевизионния репортаж показа как в деня за изпит на задочници в залата има само двама преподаватели, които попълват документация.В професионалната гимназия, в която може да се получи диплома за готвач, шивач, шофьор, на хартия са записани около 700 ученици в редовна и задочна форма на обучение. „Във всички общински училища на територията на Община Бяла учениците взети заедно са по-малко, отколкото в тази гимназия, която е държавна”, коментира кметът на Бяла Димитър Славов и изрежда общинските школа – СУ „Панайот Волов”, в което има най-много деца – 345, две начални училища с по 100 ученици, едно в квартал „Гара Бяла” и едно в село Копривец.Но директорката на гимназията Иваничка Георгиева е разтропана жена и събира кандидати за диплома и извън Русенска област. Ходи в Свищовско, дори в района на Полски Тръмбеш и агитира хора на всякаква възраст да се запишат в школото. Съвсем малко са учениците от град Бяла в гимназията. Тук възпитаниците са предимно от селата в региона – Ценово, Полско Косово, Дряновец, Лом Черковна, Баниска, Новград, Могилино, Обретеник и още и още населени места с по 200-300-500 души. След всеки ученик в редовна форма на обучение върви държавна субсидия от 2000 лева, а след всеки задочник – 1000 лева. И така годишният бюджет на школото скача до над 900 000 лева.„Учим в „Кеймбридж”, тук така наричат нашето училище. Нещо подигравателно го казват, защото много лесно сме получавали диплома. Не сме избягали от час, отиваме да си купим закуска”, казват деветокласничките Виктория и Андреана, които се разхождат в района на школото. Хилят се и искат да ги снимаме, за да се видят във вестника. Най-хубавото на целия шум около училището било, че вече външната врата е постоянно отворена. Преди скандала преподавателите я заключвали, за да не бягат децата от час. Харесвало им в школото, вземали ги и ги връщали в селата им с автобус, учителите не изисквали много от тях, а щели да получат диплома за готвачки. Мечтата им била после да ходят да работят някъде по заведенията. Казват, че повечето ученици са от ромски произход. За задочници и изпитите им не сме чували, рядко виждаме непознати възрастни хора в училището, казват момичетата и бързат да се отдалечат.„Не знам дали са ги заключвали преди, но още като слязат от автобусите и хукват из града. Виждам ги непрекъснато да се разхождат напред-назад, какво образование е това?”, възмущава се собственик на ателие в близост до гимназията. При него е дошъл Велико от село Ценово, център на съседна на Бяла община.„Не беше така едно време в това училище, тогава се наричаше СПТУ. Синът ми го завърши, но още по времето на социализма. Взе хубава диплома – с отличие, и после го приеха да следва в Шуменския университет. А сега какво е? Карат я съвсем през просото, ама то навсякъде е така. И после чакаме нещата в България да се оправят и да живеем по-добре”, разсъждава Велико.Иваничка Георгиева трудно може да бъде открита тези дни. Започнала да ръководи гимназията през 2010 г., когато предишният директор хвърлил оставка. Благодарение на обиколките й из региона, училището се стабилизирало, привлечени били ученици, а оттам и финансовото състояние се подобрило. Не всичко обаче вървяло по мед и масло и преди да избухне скандалът. В предишни години в Регионалния инспекторат по образование, както се наричаше тогава структурата, често пристигали анонимни сигнали по електронната поща, които се отнасяли предимно за работата на някой учител. Проверките обаче констатирали, че обвиненията са неоснователни. Никога не бил получаван сигнал за фиктивни ученици, с които се точи държавният бюджет. Говори се, че последният сигнал за скандалните нарушения е подаден от уволнена учителка, която е знаела точно кога се провеждат изпитите на задочниците. Датите се определят единствено от училищния екип, който се съобразява със заетостта на порасналите си ученици.Временно изпълняващият длъжността началник на Регионалното управление по образованието /РУО/ в Русе Росица Георгиева каза, че няма впечатления от работата на Иваничка Георгиева, тъй като е назначена да ръководи структурата на 5 октомври т.г. Проверката на РУО в гимназията щяла да продължи поне още седмица, след което ще излезе заключение. След като на 16 ноември директорката подаде оставка, която бе приета, за временно изпълняващ длъжността директор е назначен преподавателят по математика Пламен Велев.Преди началото на тази учебна година при посещението си в Русенско министърът на образованието и науката Красимир Вълчев е имал работна среща в Бяла с всички директори на училища в общината. На нея е присъствала и Иваничка Георгиева. Кметът Славов е съобщил, че има оплаквания от граждани, че учениците на гимназията не влизат в час и непрекъснато се разхождат по улиците. Георгиева е обещала, че ще вземе мерки.\n\n\n                    ", "date": "2017.11.23", "title": "Синът учи в 11 клас,  бащата е задочник в 8 клас"}
{"url": "http://www.monitor.bg/a/view/71958-%D0%98%D0%B7%D0%B1%D1%80%D0%B0%D1%85%D0%B0-%D0%95%D0%BC%D0%B8%D0%BB-%D0%A5%D1%80%D0%B8%D1%81%D1%82%D0%BE%D0%B2-%D0%B7%D0%B0-%D0%BD%D0%BE%D0%B2%D0%B8%D1%8F-%D0%B7%D0%B0%D0%BC%D1%88%D0%B5%D1%84-%D0%BD%D0%B0-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0/", "text": "\n                    Депутатът от ГЕРБ Емил Христов е новия зам.-председател на парламента. Това решиха депутатите с 123 гласа \"за\", 7 \"против\" и 48 \"въздържали се\".\n\nПредложението за Христов бе направено от ПГ на ГЕРБ. Ще бъде достоен зам.-председател, обясни шефът на групата Цветан Цветанов.\n\nДо рокадата се стигна, след като миналата седмица Димитър Главчев подаде оставка и шеф на НС стана Цвета Караянчева, която преди това бе негов заместник. Емил Христов пък бе шеф на временната комисия за изтребителите.\n\n \n                    ", "date": "2017.11.23", "title": "Избраха Емил Христов за новия зам.-шеф на парламента "}
{"url": "http://www.monitor.bg/a/view/82170-129-%D1%8F%D0%B7%D0%BE%D0%B2%D0%B8%D1%80%D0%B0-%D1%81-%D0%B2%D0%B8%D1%81%D0%BE%D0%BA%D0%B0-%D1%81%D1%82%D0%B5%D0%BF%D0%B5%D0%BD-%D0%BD%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82-%D1%81%D0%B0-%D1%81-%D0%BD%D0%B5%D0%B8%D0%B7%D0%BF%D1%8A%D0%BB%D0%BD%D0%B5%D0%BD%D0%B8-%D0%BF%D1%80%D0%B5%D0%B4%D0%BF%D0%B8%D1%81%D0%B0%D0%BD%D0%B8%D1%8F-%D0%B7%D0%B0-%D1%80%D0%B5%D0%BC%D0%BE%D0%BD%D1%82/", "text": "\n                    205 са язовирите с невисока степен на опасност. От тях 129 язовира с висока степен на опасност са с неизпълнени задължителни предписания за ремонтни укрепителни дейности. Това каза пред БНТ Ася Петров, зам. главен прокурор по повод сигнала на прокуратурата до Бойко Борисов за опасните язовири. Тя допълни, че отнема години на контролните органи да разберат какви са компетентостите му,какво следва да изпълнява и по какъв начин. им и да наложат санкции и определи отношенията им като пасивнст, бездействие, невземане на ефективни мерки на контролните органи.\n\"Бездействието на контролните органи и държавните институции, които са компетентни да обезпечат безопасното екслпоатиране на язовирните съоражения, са причините за проверките на язовирите. Това още каза в \"Денят започва\" Ася Петрова. По думите й вече три години се правят поредица от проверки, мерки и разпореждания до контролните органи и ефект в крайна сметка няма. Според нея законът е ясен за отговорностите на компетентните органи.\nБезспорно сме установили на база технически документи, че състоянието на \"Бели Искър\" е неизправно, частично работоспособност. Имаме експертен доклад за това състояние.\nПо думите й две са мерките,които могат да бъдат взети според закона - Ремонти и укрепителни дейности и да се ограничи натоварването на язовирното съоражнеия.\n\nПо думите на зам.главния прокурор в случая с \"Бели искър\" не е взета мярката ремонт.\n\"Шест години не бяха достатъчно на контролните органи, за да направят нещо елементарно като акт за за публично-държавна собственост. Без него е невъзможно да се предприемат следващите стъпки. Почти 7 год по-късно е издаден такъв акт\", каза Ася Петрова. \nИзвършени са проверки. Резултат и ефект от проверките на другите язовири няма, защото по думите й се пишат единствено и само задължитено предписания свързано с небх от рремонт въпреки че .\n\n \n                    ", "date": "2017.11.23", "title": "129 язовира с висока степен на опасност са с неизпълнени предписания за ремонт"}
{"url": "http://www.monitor.bg/a/view/54140-%D0%A0%D0%B5%D0%BC%D0%BE%D0%BD%D1%82%D0%B8%D1%80%D0%B0%D1%82-%D0%BE%D0%BA%D0%BE%D0%BB%D0%BE%D0%B2%D1%80%D1%8A%D1%81%D1%82%D0%B5%D0%BD-%D0%BF%D1%8A%D1%82-%D0%B2-%D0%9F%D0%B5%D1%89%D0%B5%D1%80%D0%B0/", "text": "\n                    Околовръстният път в град Пещера, който поема тежкотоварния трафик към промишлената зона на града и съседните Батак и Брацигово, ще бъде ремонтиран изцяло. Това ще стане с отпуснатите от кабинета 2 995 000 лв. допълнителен трансфер, които ще бъдат вложени в ремонта на ул.“Хан Пресиян“, съобщи кметът на родопската община Николай Зайчев. Той допълни, че в края на миналата година правителството е отпуснало една част от средствата в размер на 2 млн.лв.С тези допълнителни пари, одобрени на заседанието на кабинета в сряда, цялостното изпълнение на реконструкцията и рехабилитацията на отсечката е гарантирано, уточни кметът. През годините на околовръстното шосе са направени много и различни по вид дейности, които са компрометирали цялото трасе. То отдавна няма цялостна настилка, а представлява комбинация от множество кръпки, които всяка година се увеличават. Част от трасето е без улично осветление, няма тротоари. \n                    ", "date": "2017.11.23", "title": "Ремонтират околовръстен път в Пещера "}
{"url": "http://www.monitor.bg/a/view/27472-%D0%91%D0%BE%D1%80%D0%B8%D1%81%D0%BE%D0%B2-%D0%91%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D1%81%D0%B0-%D0%BF%D1%80%D0%B8%D0%BE%D1%80%D0%B8%D1%82%D0%B5%D1%82-%D0%B7%D0%B0-%D0%BC%D0%B5%D0%BD-%D0%97%D0%B0%D0%B5%D0%B2-%D0%91%D0%BB%D0%B0%D0%B3%D0%BE%D0%B4%D0%B0%D1%80%D1%8F-%D1%87%D0%B5-%D0%BD%D0%B8-%D0%BF%D0%BE%D0%BC%D0%B0%D0%B3%D0%B0%D1%82%D0%B5/", "text": "\n                    Темата за Балканите е приоритет за мен. Това заявил премиерът Бойко Борисов в началото на пленарното заседание между кабинетите на България и Македония в Струмица. Премиерът и неговият македонски колега Зоран Заев разговаряха на четири очи във Водочкия манастир в Струмица. Двамата бяха посрещнати от игумена на обителта.По време на разговорът Борисов изтъкнал, че коридор № 8 е приоритет и жизненоважно за региона. „Без европейска солидарност няма нито икономическо, нито европейско развитие”, казал премиерът пред Заев. По думите му дори днешната среща показвала развитие на отношенията между двете държави. „Радваме се, че днес седнахме на една маса”, обяснил Борисов и подчертал как са ги посрещнали хора.Заев от своя страна изтъкнал, че се радва срещата да е именно в Струмица. „Тук съм роден, тук съм жив повече”, казал той и допълнил – „Ти си ми първо приятел, после колега. Хората тук ти се радват. Благодаря, че ни помагате по евроинтерграционните въпроси?”.При пристигането си в Дома на армията, където се провежда и общото заседание, двамата премиери бяха посрещнати с ръкопляскания от група граждани, които скандираха – „Заев, Заев”, „Бойко, Бойко”. След края на заседанието е предвиден и брифинг, както и подписване на споразумения за сътрудничество. Двамата ще положat и венци пред паметника на Борис Трайковски в центъра на Струмица, президент на Македония между 1999 и 2004 година.В Струмица се провеvda първото съвместно заседание в Дома на армията между правителствата на България и Македония, а след него трябва да бъдат подписани няколко документа за сътрудничество. Едно от тях касае сферата на телекомуникациите, като то дава инструмент в ръцете на телекомите за намаляване на цените на услугите в роуминг.Наред с това ще бъдат подписани споразумения за сътрудничество в областта на инвестициите, енергетиката, туризма, отбраната, инфраструктурата, външната политика и реакцията при бедствия. Споразуменията са част от изпълнението на Договора за приятелство, сътрудничество и добросъседство, подписан на 1 август тази година.В Струмица са 8 от министрите от кабинета, както и трима вицепремиери-Томислав Дончев, Екатерина Захариева, Красимир Каракачанов. След заседанието България ще подари на Стумица специално превозно средство за хора с увреждания, за закупуването на което бяха отделени 70 000 лева. \n\n\n                    ", "date": "2017.11.23", "title": "Борисов: Балканите са приоритет за мен, Заев: Благодаря, че ни помагате"}
{"url": "http://www.monitor.bg/a/view/47808-%D0%92%D0%B0%D1%80%D0%BD%D0%B5%D0%BD%D1%86%D0%B8-%D0%BA%D1%83%D0%BF%D1%83%D0%B2%D0%B0%D1%82-%D0%B2%D0%B5%D1%87%D0%B5-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%B8-%D0%B1%D0%B8%D0%BB%D0%B5%D1%82%D0%B8-%D0%B7%D0%B0-%D0%B3%D1%80%D0%B0%D0%B4%D1%81%D0%BA%D0%B8%D1%8F-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82/", "text": "\n                    Варненци могат да си купуват вече електронни билети за градския транспорт. Новата автоматизирана билетна система, част от проекта „Интегриран градски транспорт“ във Варна, беше представена вчера по пилотно задействаната линия №10, съобщи \"Черно море\". Не само в автобусите, но и по спирките на линията вече работят и машините за издаване на билети. Има стандартни хартиени билети за еднократно пътуване, както и карти, които могат да се ползват до съответното изчерпване на кредита в тях. Машините приемат монети и банкноти до 5 лв. , като при качане в автобуса е задължително валидирането на билета в апарата, разположени вътре. До преминаването само на електронно обслужване. паралелно ще важат и обикновените хартиени карти на „Градски транспорт“. Електронните карти обаче са най-удобни, защото могат да се зареждат многократно. Новост е също, че в рамките на един час, всеки пътник може да ползва градски автобуси по различни линии в определената от билета зона, без ограничения. Поетапно ще бъдат включени и останалите градски линии, докато напълно се обхване града, заяви ръководителят на проекта Биляна Якова. Тя лично показа как действа техниката и уточни, че по отношение на цената на билетчетата позицията на общината остава непроменена и те ще са по 1 лев. В помощ на гражданите са осигурени екипи, които да помагат на пътниците, като им обясняват как да ползват новите машини, как става закупуването на билети или карти и валидирането им. Консултантите носят баджове, каза още Якова. Тя коментира, че въвеждането на електронната билетна система е забавено, заради техническите параметри за фискализация на машините. С пълното задействане на новата транспортна схема във Варна, ще се осигури и началото на работата им за всички линии от градския транспорт, като най-вероятно това ще стане до 3 месеца.\n\n\n                    ", "date": "2017.11.23", "title": "Варненци купуват вече електронни билети за градския транспорт"}
{"url": "http://www.monitor.bg/a/view/83458-%D0%9A%D0%BC%D0%B5%D1%82-%D0%B8-%D0%BC%D0%B8%D1%82%D1%80%D0%BE%D0%BF%D0%BE%D0%BB%D0%B8%D1%82-%D0%BD%D0%B0-%D0%BE%D0%B3%D0%BB%D0%B5%D0%B4-%D0%B2-%D0%BD%D0%BE%D0%B2%D0%BE%D1%81%D1%82%D1%80%D0%BE%D1%8F%D1%89-%D1%81%D0%B5-%D0%B2%D0%B0%D1%80%D0%BD%D0%B5%D0%BD%D1%81%D0%BA%D0%B8-%D1%85%D1%80%D0%B0%D0%BC/", "text": "\n                    Кметът Иван Портних и Варненският и Великопреславски митрополит Йоан направиха оглед на довършителните строителни дейности на православния храм „Св. Прокопий Варненски“. В момента се работи по външната фасада, а за облицовка се използва врачански камък. На кубетата на камбанарията се поставя специална ламарина с нанопокритие, т.нар. златна ламарина. Във вътрешното пространство е направена подовата настилка с отопление, по стените е положена фина мазилка със специална основа за стенописите. Основната църковна сграда вече има идеална акустика, работи се и по иконостаса. В напреднал етап е градежът на енорийския център. Кметът Портних пое ангажимент за съдействие при облагородяването на територията около новия варненски храм. „Община Варна всяка година подпомага финансово изграждането на християнския комплекс. Включват се и много дарители“, заяви председателят на църковното настоятелство, отец Георги.Първата копка на „Св. Прокопий Варненски“ беше направена през октомври 2006 година, но реалните строителни дейности започнаха две години по-късно. По план към храма трябва да има параклис, кръщелна и многофункционална зала, детска занималня, стаи за обучение по иконопис, помещение за социални дейности, фоайе за отдих и игра на децата, библиотека, магазин-галерия, социална кухня и лекарски кабинет.\n\n\n                    ", "date": "2017.11.23", "title": "Кмет и митрополит на оглед в новостроящ се варненски храм "}
{"url": "http://www.monitor.bg/a/view/56393-%D0%A3%D1%87%D0%B5%D0%BD%D0%B8%D1%82%D0%B5-%D0%BE%D1%82-%D0%98%D0%A0%D0%93%D0%A0-%D0%9A-%D0%9C%D0%B0%D0%BB%D0%BA%D0%BE%D0%B2-%D0%B2-%D0%A1%D0%B0%D0%B4%D0%BE%D0%B2%D0%BE-%D1%81%D0%B5-%D1%80%D0%B0%D0%B7%D0%B3%D1%80%D0%B0%D0%BD%D0%B8%D1%87%D0%B8%D1%85%D0%B0-%D0%BE%D1%82-%D1%82%D0%B2%D1%8A%D1%80%D0%B4%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D0%B0%D1%81-%D0%90%D0%BB%D0%B5%D0%BA%D1%81%D0%B8%D0%B5%D0%B2-%D0%B7%D0%B0-%D0%BA%D0%B0%D1%87%D0%B5%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%85%D0%BB%D1%8F%D0%B1%D0%B0/", "text": "\n                    Учените от Института по растителни генетични ресурси „К. Малков” в Садово се разграничиха от твърденията на ръководителя отдел „Бюро за научно обслужване и маркетинг” в института ас. Иван Алексиев за качеството на произвеждания у нас бял и ръжен хляб. Позицията на ас. Алексиев не изразява становището на учените от целия институт, съобщи директорът на ИРГР „К. Малков” в Садово проф. д-р Тенчо Чолаков. „Заглавието на статията не отразява действителността. Останалите учени от Института не се ангажират с изказванията на гл.ас. Иван Алексиев, защото той изразява само свое лично мнение и не ангажира останалата част от научния колектив”. Това заяви проф. д-р Тенчо Чолаков по повод твърденията на гл. ас. Иван Алексиев, че хлябът в магазинната ни мрежа масово се прави от некачествена пшеница и че тя е произведена от вносни сортове, които дават високи добиви, но имат лоши хлебопекарни качества. \n\n\n                    ", "date": "2017.11.23", "title": "Учените от ИРГР „К. Малков” в Садово се разграничиха от изявленията на ас. Алексиев за качеството на хляба"}
{"url": "http://www.monitor.bg/a/view/30963-%D0%9A%D0%BE%D0%BB%D0%B0%D1%82%D0%B0-%D0%BD%D0%B0-%D1%82%D1%80%D1%83%D0%BF%D1%87%D0%B5%D1%82%D0%B0-%D0%BE%D1%89%D0%B5-%D0%BD%D0%B0-%D0%BF%D1%83%D0%BD%D0%BA%D1%82%D0%B0-%D0%B7%D0%B0-%D0%BF%D1%80%D0%B5%D0%B3%D0%BB%D0%B5%D0%B4/", "text": "При катастрофа система ще подава сигнал на 112\n                    Неизправните автомобили временно ще бъдат спирани от движение още в пункта, където са проверени. По сигнал на автомобилната инспекция \nкоито не са минали годишния технически преглед и ще се уведомява собствениците им. Това приеха окончателно депутатите с гласуването на второ четене на промените в Закона за МВР, които въвеждат изменения и в други закони.В случаите, когато при извършване на периодичен технически преглед се установи опасна неизправност, Изпълнителна агенция \"Автомобилна информация\" уведомява Министерството на вътрешните работи за временно отнемане на регистрацията на неизправното превозно средство, записа парламентът в Закона за движение по пътищата.\nСлед отстраняване на опасната техническа неизправност и след като превозното средство е преминало периодичен технически преглед, бившата ДАИ ще уведомява МВР и ползването на превозното средство ще се разрешава отново, като няма да се осъществява нова процедура за неговата регистрация. \nкъдето да бъде заложен по-голям контрол при техническите прегледи, обяви отново председателят на ПГ на ГЕРБ Цветан Цветанов пред журналисти в парламента, като се съгласи с упреците на опозицията, че промените са повече от належащи. „В промените за Закона на МВР даваме възможност базите данни за регистрацията на превозните средства да бъдат ползвани както от държавите - членки на Европейския съюз, така и между българските институции“, допълни Цветанов.  който, без да спазва установения ред, навлиза след пътен знак, забраняващ навлизането на подобно превозно средство с размери, маса или натоварване на ос над означените, реши oще парламентът.Чрез приетите промени се въвеждат и изменения в други закони, сред които е Законът за националната система за спешни повиквания с телефон 112. От следващата година се регламентира и тестовото внедряване на системата eCall. Това е \nнаправено от превозно средство при катастрофа. Системата подава спешен сигнал при задействане на въздушните възглавници на автомобила и подава автоматичен сигнал за точното време и място на катастрофата. В началото системата ще работи само с ново произведени автомобили, които вече задължително трябва да я имат, според регламент на ЕС. \n                    ", "date": "2017.11.23", "title": "Колата на трупчета още на пункта за преглед"}
{"url": "http://www.monitor.bg/a/view/71683-%D0%91%D0%BE%D1%80%D0%B8%D1%81%D0%BE%D0%B2-%D0%9F%D1%8A%D1%82%D0%B8%D1%89%D0%B0%D1%82%D0%B0-%D1%81%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D0%91%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D1%81%D0%B2%D0%B0%D0%BB%D1%8F%D0%BC%D0%B5-%D1%80%D0%BE%D1%83%D0%BC%D0%B8%D0%BD%D0%B3%D0%B0-%D0%B4%D0%BE-%D1%82%D1%80%D0%B8-%D0%BC%D0%B5%D1%81%D0%B5%D1%86%D0%B0/", "text": "Македония сваля роуминга до два месеца, стигаме до Струмица за час и половина\n                    \n\n\n                    ", "date": "2017.11.23", "title": "Борисов: Пътищата са бъдещето на Балканите (ОБНОВЕНА)"}
{"url": "http://www.monitor.bg/a/view/86895-%D0%9C%D0%B5%D0%B4%D0%B8%D0%B0%D1%82%D0%BE%D1%80%D0%B8-%D1%89%D0%B5-%D0%BA%D0%BE%D0%BD%D1%81%D1%83%D0%BB%D1%82%D0%B8%D1%80%D0%B0%D1%82-%D1%80%D0%BE%D0%B4%D0%B8%D1%82%D0%B5%D0%BB%D0%B8-%D0%BF%D1%80%D0%B8-%D1%80%D0%B0%D0%B7%D0%B2%D0%BE%D0%B4/", "text": "\n                    Медиатори да консултират семейни двойки, подали молби за развод, за да бъдат защитени правата на децата им, гласи една от идеите за промени в Семейния кодекс. Работна група от различни институции и неправителствени организации прецизира предложенията за промени в законодателството, касаещо децата, които ще представи в парламента на 12 декември. В София и във Варна в момента се провежда пилотен проект, като данните от софийския районен съд сочат, че от 100 семейства, които са подали молби за развод, 31 са се отказали след консултации с медиатор. Това съобщи председателят на комисията по въпросите на децата, младежта и спорта в НС Славчо Атанасов в рамките на национална конференция „Насилието и детето на 21-ви век”, проведена в Пловдив.Родителски конфликти и разводи са поставили в риск миналата година общо 17 000 малолетни и непълнолетни деца. От началото на 2017г. до края на октомври в Държавната агенция за закрила на детето са били получени 924 сигнала за физическо, психическо и сексуално насилие над деца, съобщи председателят на Държавната агенция за закрила на детето Офелия Кънева. Тя уточни, че информацията за деца в риск постъпва основно от физически лица и институции. Сигнали се подават и на националната телефонна линия за деца 111 и 116. Най-много информации за деца в риск са през тази година са били получени за деца на възраст от 12 до 16 години.„С 400 са се увеличили случаите на издевателства в училищата през 2016-а. Проучване на Института по криминалистика показва, че 60% от подрастващите не се чувстват сигурни, когато са на занятия”, каза председателят на комисията по въпросите на децата, младежта и спорта в НС Славчо Атанасов. По думите му е необходимо във всяко училище да има психолози, въпреки че данните сочат, че едва 964 от общо 4 300 школа в страната имат назначени такива специалисти.Конференцията „Насилието и детето на 21-ви век” е организирана от Държавната агенция за закрила на детето, ПУ „П. Хилендарски” и община Пловдив. \n\n\n                    ", "date": "2017.11.23", "title": "Медиатори ще консултират родители при развод "}
{"url": "http://www.monitor.bg/a/view/19921-%D0%A0%D1%83%D1%88%D0%B8-%D1%81%D0%B5-%D0%BD%D0%B0%D0%B9%D1%81%D1%82%D0%B0%D1%80%D0%B8%D1%8F%D1%82-%D0%BF%D0%B0%D0%BC%D0%B5%D1%82%D0%BD%D0%B8%D0%BA-%D0%BD%D0%B0-%D0%9A%D0%B8%D1%80%D0%B8%D0%BB-%D0%B8-%D0%9C%D0%B5%D1%82%D0%BE%D0%B4%D0%B8%D0%B9/", "text": "\n                     \n\n \n\nНай-старият паметник на светите братя Кирил и Методий се руши и се нуждае от спешна реконструкция и реставрация, алармираха  членовете на Ротари клуб в Казанлък.Те припомнят, че скулптурната композиция в цял ръст на двамата създатели на азбуката ни е била поставена в двора на местната хуманитарна гимназия през 1933 година. Автор на отлятата от мед  композиция е 27-годишният тогава учител Иван Топалов /1906-989/ , родом от близкото село Търничане.За отливането му негови ученици са събирали стари медни съдове, които са били претопени, разказват летописците\n\nСкулпторът  е възпитаник на проф. Жеко Спиридонов от някогашната държавна художествена академия , бил е приятел на писателя Димитър Чорбаджийски – Чудомир. Започва изработването му през лятото на 1932 г. когато е бил учител по рисуване в някогашното педагогическо училище. В основата на идеята му стои обобщеният израз на популярната иконографска схема, чиято пластична разработка той иска да внуши – от една страна святостта на образите, а от друга – историческата сила на духовната им мисия.Официалното откриване е станало на 24 май  1933 година. От няколко години пластиката е започнала да се руши, отлепени са отделните части, има опасност фигурите на братята да рухнат, коментират специалисти.\n\nОт Ротари клуб – Казанлък призовават за спешно набиране на средства и започване на реставрационни дейност, които да приключат догодина напролет, когато ще бъде отбелязана  135-та годишнина от построяването сградата на  школото.\n                    ", "date": "2017.11.23", "title": "Руши се най-старият паметник на Кирил и Методий      "}
{"url": "http://www.monitor.bg/a/view/74412-%D0%A1%D0%B0%D1%88%D0%BE-%D0%94%D0%BE%D0%BD%D1%87%D0%B5%D0%B2-%D0%90%D0%BD%D0%B3%D0%BB%D0%B8%D0%B9%D1%81%D0%BA%D0%B0%D1%82%D0%B0-%D0%B0%D1%84%D0%B5%D1%80%D0%B0-iii-%D0%B3%D0%BB%D0%B0%D0%B2%D0%B0-%D0%BE%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D0%93%D0%B0%D0%B7%D0%BE%D0%B2%D0%B8%D1%8F-%D0%B1%D0%B0%D1%80%D0%BE%D0%BD/", "text": "\n                    \n\n \n\n„Аз отдавна разбрах, че ще е така. Още през 1998 г. изнесох всичкия си бизнес в Англия и сега съм като английски инвеститор в България. В този смисъл и аз бях от тези, които отидоха някъде другаде и оттам се опитвам да бъда полезен тук.“ Да се прави на дисидент е новият номер в живота на газовия барон Сашо Дончев. Другото амплоа явно е на ясновидец. Цитираните мисли на ямболския олигарх са от интервю от април 2017 г. пред флагмана на медийния кръг на ортака му Иво Прокопиев „Капитал“. Под безкритичните погледи (и въпроси) на интервюиращите, сред които лично съпругата на Прокопиев Галя, Дончев си прави нова биография – на предприемчив човек, който е бил „изгонен да реализира себе си извън границата“. Кой го е прогонил в края на 90-те, когато Костов услужливо му предоставя всички възможности, за да превземе битовото газифициране на страната, не казва, а и не се налага - никой от интервюиращите дори не си отваря устата да зададе този въпрос. Не че, ако го беше задал, щеше да получи истинския отговор. А той иначе е прозаичен – единствената причина да изнесе бизнеса си зад граница е замаскирането на капитали и пестенето на данъци. Лондон, впрочем, е очаквана дестинация предвид факта, че е като магнит за парите на олигарси. Вярно – предимно руски, но не само.\n\n„За тези прииждащи момчета няма истинска отчетност. Те виждат столицата като най-сигурното и честно място, за да паркират кеша си и съдиите никога няма да ги екстрадират“, пише цитиран от „Венити феър“ съавторът на хита от 2009 г. „Лондонград“ Марк Холингсуърт. Книгата описва руската инвазия в британската столица и разказва не само за олигарсите, превзели Лондон, но и за местните адвокати, движещи делата им. Така закономерно сред „героите“ на Холингсуърт е и Алистър Тюлох – основател и съдружник в юридическата кантора „Тюлох и ко“, понастоящем водещ се секретар на общо 58 фирми и фондации. 23 от тях лъснали в офшорното международно разследване, коствало оставките на редица политици, „Панама пейпърс“.\n\nХолингсуърт разказва, че в средите на новоизлюпените лондончани Тюлох е описван като новия Стивън Къртис – загинал през 2004 г. в катастрофа с хеликоптер британски адвокат, който допреди смъртта си оглавява руската индустриална група МЕНАТЕП, държаща основния дял от ЮКОС. Тюлох, според съавтора на „Лондонград“ също е работил отблизо със собственика на ЮКОС Михаил Ходорковски, който допреди 2 години бе затворник. Представлява интересите и на друг руски олигарх – Александър Лебедев. Банкер, собственик на редица медии в Русия и във Великобритания, а също и на немалък дял от „Аерофлот“. Всъщност английските регистри показват, че Тюлох е секретар на „Фондация Ходорковски“ от 2003 г., както и на „Фондация Лебедев“ от 2008 г. Нито Лебедев, нито Ходорковски обаче са сред първите клиенти на прелюбопитния адвокат. Пионер в архивите на кантората „Тюлох и ко“, отворила врати през 1999 г., е не друг, а Сашо Дончев.\n\nГазовият барон наема британския юрист за специални поръчения през март 1999 г. като понастоящем „Хил стрийт“№4 - адресът на кантората на Тюлох, намираща се в баровския квартал Мейфеър, е и място за кореспонденция на две ключови звена в изнесения бизнес на Дончев. Това са DDI Holdings ltd – мажоритарният собственик на 98,4% от „Овергаз холдинг“, и „Dontchev Foundation“ - фондацията, държаща т.нар. благотворителност на газовия барон. Доколко става въпрос за благотворителност, ясно показват изнесените по-долу факти. Но да караме по хронология.\n\nСъздадена под името Energy Consultants Ltd в периода 1999 до 2007 г., когато е прекръстена на DDI Holdings Ltd, фирмата се води в британските регистри притежание все на офшорки. За времето от осем години като формални нейни собственици се изреждат „Емералд вейл”, (Пасау, Бахамите), „Саут Ийстърн Юръп Енерджи” (Британски Вирджински острови) и „Тридент чамбърс” (Британски Вирджински острови). Общото между т.нар. собственици е, че са все дестинации, използвани за препиране на нечисти капитали.\n\n„Откраднатите пари само вредителстват, защото те не могат да излязат на светло. Те не могат да построят училище, не могат да направят театър, защото ще се издадат. И тогава те работят само за тъмната страна“, теоретизира във въпросното интервю пред „Капитал“ Дончев. Премълчава обаче, че има уловка – тъмните капитали могат да излязат на светло, стига да са преминали през подходящите перални. Е, Британските Вирджински острови и Бахамите са предпочитани такива, а че въпросните фирми, сменящи се като притежатели на DDI Holdings Ltd, са само номинални собственици, говорят няколко ясни факта. Единият е, че директор на дружеството още от самото му основаване е освен Алистър Тюлох и софийският адвокат и основен играч в бизнесначинанията на Дончев Явор Маноилов. Вторият – че пълномощник на DDI Holdings Ltd в България става големият син на Сашо Дончев Даниел Михал. Сметките на фирмата впрочем са в швейцарска банка в кантора Цуг и именно натам отиват парите, инкасирани от „Овергаз холдинг“, държащо 51% от „Овергаз инк“. Играта на „чуждестранен инвеститор“ приключва в края на 2007 г., когато като мажоритарен собственик на DDI Holdings ltd e записано регистрираното в България дружество „Ди Ди Мениджмънт“, а Сашо Дончев вече е осветен като основен директор на лондонската фирма. Каква е причината? Най-вероятно фактът, че броени месеци по-рано парламентът одобрява въвеждането на плосък данък в държавата и за Дончев става по-изгодно да се направи на патриот и да върне капиталите в страната. При това с бонус – парите са лъснати почти до блясък след преминатото химическо чистене на Острова и в Швейцария.\n\nПрактиката ще покаже, че всички възходи и спадове в кариерата на Дончев ще се отразяват и върху активите му във Великобритания. Така след 2007 г., когато собствеността на DDI Holdings Ltd официално попада в ръцете на българско дружество, следващата ключова промяна е чак през 2013 г. Това е годината, от която газовият барон вече официално не е посредник по тръбата, трансферираща руското синьо гориво. Тогава собствеността на дружеството, макар и за малко, отново преминава през офшорен трансфер – в управата й влиза кипърска офшорка, преди мястото си пак да заеме „Ди Ди Мениджмънт”, а Сашо Дончев да се освети окончателно като собственик. Пак през 2013 г. дългогодишният одитор се оттегля и е заменен с нов, а капиталът на DDI Holdings Ltd е намален с 18 млн. паунда, за да стигне до скромните 275 000 паунда. Последното, впрочем, позволява дружеството да бъде записано в графата „малки“, с което получава редица преференции. Сред тях и по-облекчена отчетност.\n\n2013 г. се оказва ключова и за другото бизнесформирование на Дончев в лондонската столица – фондация „Дончев”. За разлика от DDI Holdings обаче именно в тази година сметките на фондацията не намаляват, а напротив - набъбват. С цели 30 млн. паунда. Създадена през 2003 г. от триото Алистър Тюлох, Явор Маноилов и Сашо Дончев, организацията вписва в обекта си на дейност, че ще упражнява благотворителност за подобряване на образователната сфера. Реално обаче започва да се занимава с това през 2010-2011 г., когато „Ренесанс“АД й прехвърля проекта на „Овергаз“ за детска градина, училище, гимназия и спортен център под логото „Българско школо“ с подписа на по-малкия син на Сашо Дончев Георги.\n\nТук е моментът да се подчертае, че лицензите за въпросните дейности са още от 1999 г., като идеята е да се изгради цялостна база за обучение на децата на служителите на „Овергаз“. Какво се случва на практика? Служителите все пак плащат за обучението на децата си, а в същото време във Великобритания фондацията собственик на „Българско школо“ получава данъчни облекчения и не плаща налози с мотива, че прави благотворителност у нас. Данъчното облекчение, впрочем, е двойно, защото освен във Великобритания, където икономическата й дейност не се проверява, защото не е на територията на Острова, фондация „Дончев“ не плаща налози и у нас, тъй като е регистрирана в Лондон. На този фон едва ли ще е изненада за някого, че веднага след като „БГ Школо“ става собственост на уж благотворителната организация, сметките му набъбват от 824 000 паунда на над 4 млн. паунда. През 2013 г. пък, когато газовият барон губи основната си хранилка – посредничеството си по тръбата, фондацията изведнъж се сдобива с допълнителни 30 млн. паунда и авоарите й набъбват на 34 562 000 паунда. Можете ли да се досетите колко от тях са декларирани като отишли за благотворителност? Едва 200 000 паунда. И макар да няма детайлна отчетност за перата, по които са отишли парите, твърде вероятно са похарчени са закупуване на консумативи и за доставка на ресурси, подсигурени от другите звена от бизнесимперията на Сашо Дончев. Или иначе казано – за затваряне на благотворителния цикъл в полза на семейния портфейл на газовия барон.\n                    ", "date": "2017.11.23", "title": "Сашо Дончев: Английската афера (III глава от книгата \"Газовия барон\")"}
