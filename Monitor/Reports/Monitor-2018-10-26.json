{"url": "https://www.monitor.bg/bg/a/view/albert-popov-shte-riskuvam-vsichko-na-pistata-147958", "text": "Утре Алберт Попов ще стартира в гигантския слалом за Световната купа при алпийците в Зьолден. Той е и единственият наш представител по време на откриването на сезона на Белия керван. Талантливият ни алпиец е зареден с енергия и хъс да мери сили с най-големите – Марсел Хиршер (Ав), Тед Лигети (САЩ), Ханкрик Кристоферсен (Нор) и др. Ето какво сподели Попов преди началото на сезона: - Отлично. Във форма съм и съм напълно готов за състезанието. Надявам се да направя добро каране и дано времето да го позволи, защото прогнозата не е много обнадеждаваща за неделя. - Тренирах много, но тази година имаше малко сняг и съответно много камъни. Потрошихме доста ски, но в крайна сметка съм подготвен. - Силно се надявам и това е моята цел. Нямаше да карам, ако не вярвах, че мога да съм сред първите 30. Тази година имам много големи шансове и ще се възползвам от тях. - Да, за последните три години не ми се е случвало нищо да не ме боли. - В момента има проблем със снега и не ни пуснаха на пистата и нямаше как да усетя терена, но карах на други стръмни писти, което ми беше от полза. - Козът ми е, че ще се раздам максимално. Ще рискувам всичко и с малко късмет ще се получат нещата. За Световната купа ще карам във всичките гигантски слаломи, а за саломите ще се реши допълнително. Така другите състезания ще останат на заден план, но мисля, че съм във форма и мога да покажа много. - Има много добри скиори, но мисля, че Хиршер няма да бъде свален от върха или поне доста трудно.", "date": "2018.10.26", "title": "Алберт Попов: Ще рискувам всичко на пистата"}
{"url": "https://www.monitor.bg/bg/a/view/oligarhyt-prokopiev-i-s-obvinenie-za-prane-na-pari-obzor-147975", "text": "Прокуратурата погна олигархията за бандитската приватизация, ужилила с милиони държавата. Бизнесменът Николай Банев и съпругата му Евгения бяха арестувани в Ница. Поводът е разследване, свързано с източването на завод „Полимери“. Междувременно разградският бос на „Капитал“ Иво Прокопиев, който натрупа несметно богатство покрай масовата приватизация при Иван Костов се сдоби с ново обвинение. Той е подведен под отговорност за пране на пари. Оказва се, че олигархът е цакал държавата с концесионните такси за „Каолин“, крил е добив, печалба и данъци. Обвинението, за което съобщиха от пресцентъра на прокуратурата, е второ срещу разградския бос и също разобличава и задкулисните му заигравания с хора от властта и разкрива механизмите, по които е забогатял незаконно. Прокопиев вече е подсъдим за аферата „ЕВН“ заедно с бившите министри Симеон Дянков и Трайчо Трайков. Новото дело срещу олигарха пак е свързано с лица, които са имали отговорни позиции във властта. От прессъобщението на прокуратурата става ясно, че разследването е стартирало като проверка за евентуални „престъпления по служба, извършени от служители на Министерство на икономиката, енергетиката и туризма (МИЕТ) във връзка с изпълнението на концесионните договори с „Каолин“ АД, гр. Сеново. В съобщението не се посочва конкретният период от време, за който се прави разследване, но икономиката, енергетиката и туризмът бяха обединени в едно министерство в годините от 2009 до 2013 г., а начело на ведомството в по-голямата част от този период бе именно съпроцесникът на Прокопиев – Трайчо Трайков. От прокуратурата посочват, че делото е прераснало в разследване на пране на пари, „касаещо продажбата на придобити от „Алфа Финанс Холдинг“ АД акции от капитала на „Каолин“ АД, представляващи 100% от капитала на „РМД  Каолин  98“ АД,  на регистрирано на 20.12.2012 г. в местния съд в гр. Кьолн, Германия, дружество „Кварцверке ГмбХ“.“ Освен Прокопиев, който ще отговаря пред Темида в качеството си на председател на Съвета на директорите на „Алфа Финанс Холдинг“ АД, по досъдебното производство като обвиняеми са привлечени още и двамата членове на Съвета на директорите на фирмата Константин Ненов и Иван Ненков. И тримата са пуснати на свобода срещу „подписка“, уточняват от прокуратурата. Сигналът за новото разследване пък е дошъл от комисия „Антикорупция“, която преди близо година поиска запор за близо 200 млн. лв. върху имуществото на Прокопиев и фамилията му. След като съдът уважи иска и реши да блокира имането на разградския бос, пред Темида беше внесен и иск за конфискацията му в полза на държавата, тъй като е придобито незаконно. Именно в иска на Комисията за противодействие на корупцията и отнемане на незаконно придобитото имущество (КПКОНПИ) пред Бургаския окръжен съд, който „Монитор“ получи по Закона за достъп до обществена информация, се появяват първите документи за укриването на концесионни такси, дължими за добитото количество каолин и други суровини, а също и неплащането на дължими данъци. „На 23.04.2018 г. е постъпил сигнал от председателя на КПКОНПИ ведно с материали от извършена проверка от комисията. В сигнала и приложените към него документи са посочени множество факти и обстоятелства, които са послужили като основание за започване на разследване и за престъпление по чл. 253 НК (пране на пари)“, посочват от прокуратурата. От иска на КПКОНПИ става ясно, че прането на пари всъщност е предшествано от две т.нар. предикатни или първични престъпления. Първото е незаконната продажба на дружеството по времето на ментора на Прокопиев – Иван Костов, на РМД-то на брата на Прокопиев – Александър. От документите става ясно, че Прокопиев-брат не е имал право да участва в работническото обединение, тъй като не е бил служител в дружеството и не е имал двугодишен стаж, както изисква законът. Освен това компанията е купена на драстично занижена от управляваното тогава от екипа на Командира министерство цена, която накрая дори не е била платена на държавата. Второто престъпление, прикрито с продажбата на „Каолин“, пък е именно занижаването по документи на добива на природни ресурси от компанията. Според назначените експертизи само за периода 2005 – 2009 г. укритият добив възлиза на над 93 млн. лв. Това означава, че на държавата не са платени концесионни такси за близо 5 млн. лв. и още поне над 8 млн. лв. данъци. В следващите години практиката по укриване на добив се е запазила. Назначените по делото експертизи са установили нарушения по 4 направления. Първото е изкуствено занижаване по документи на крайната продажна цена на суровината. При пазарна цена 150 – 200 долара на тон за пред държавата са декларирани стойности от 65 лв. за тон. Освен това е прикривано реалното количество на добитите природни ресурси и е декларирано на занижени стойности. Третото нарушение е добиването на суровини от по-голяма площ от тази, разписана в договора на „Каолин“ за концесия. Последното нарушение е свързано с технологията на добиване, разписана в контракта на „Каолин“ с държавата – използвани са многократно повече взривове за добив от разрешените в договора. От „Алфа финанс“ реагираха на новото обвинение срещу Прокопиев с вече познатата до болка защитна теза на разградския олигарх, че разследванията срещу него били тенденциозни и били свързани с издателската му дейност. Самият олигарх даде смехотворното обяснение пред bTV, че в последния брой на „Капитал“ имало страшно много разкрития за корупция и затова го атакували. Обвинението му обаче е повдигнато доста преди последния брой на бутиковото списание да бъде списан, а от съобщението на прокуратурата става ясно, че е обявено в петък заради многобройните запитвания от медии. Междувременно Банев и съпругата са били задържани във френския град Ница в 8,50 часа местно време в петък, съобщи зам.-главният прокурор Иван Гешев. Поводът е разследване на спецпрокуратурата в София и страната във връзка с дейността на приватизирания завод „Полимери“ АД, който беше собственост на семейството. Образувано е досъдебно производство за престъпно сдружение, длъжностни присвоявания, пране на пари, документни измами и данъчни престъпления. В момента Баневи са привлечени към наказателна отговорност задочно. „Те са арестувани след издадена у нас европейска заповед за арест и европейска заповед за разследване. Основният обект на разследване по това престъпление е източването на приватизираното предприятие „Полимери“. Резултатът за всички е ясен – от 1800 работници, които са 1800 семейства, в момента се изхранват нула семейства“, каза Гешев. Той изказа благодарност на компетентните френски власти, които в максимално кратък срок съдействали на българските в полза на разследването у нас. То е започнало преди около 2 месеца. В петък следователи от отдел „Следствен“ на Специализираната прокуратура извършиха процесуално-следствени действия на адреси в София и страната-претърсвания и изземвания, обиски на лица и разпити на свидетели в рамките на образуваното досъдебно производство. „Включително е поискано от френските ни партньори да проведат съответни действия – претърсвания и други, във Франция.“ „В бившия завод „Полимери“ в Девня е извършена една разбойническа приватизация, а резултатът е екологична бомба“, заяви през август 2017 гodina премиерът Бойко Борисов, който посети съоръжението. Тогава той изрази надежда, че разследването срещу неизвестен извършител ще стане срещу известен. „Всичко това е разграбено, унищожено, а пък собствениците имат „Мерцедес“ и „Майбах“. Премиерът не скри разочарованието си, че заводът е бил разграбен, активите са останали при частниците, а вредният отпадък е останал за данъкоплатците. По думите му разходите в момента за охрана на обекта, ток, вода и наблюдение са за сметка на държавата. Тогава стана ясно още, че 10 месеца ще бъдат необходими за пълното рециклиране на опасния трихлоретан, който продължава да се съхранява в корозирали цистерни на територията на завода. Кабинетът отпусна 15 млн. лв., за да бъде изнесено отровното вещество оттам и утилизирано в чужбина, тъй като нашата страна няма право да утилизира подобни силни отровни вещества. Баневи приватизираха предприятието през 1998 г., но през 2010 г. спря работа. „Каолин“, както и първата приватизационна далавера на Прокопиев - Винпром „Дамяница“, са ярък пример, достоен за учебник по антиикономика, за това как Иван Костов и назначените от него „приватизатори“ ограбиха труда на поколения българи. Приватизацията на „Каолин“ стартира през 1997 г., когато на власт идва правителството на Драгалевския лаборант, а шеф на икономическата комисия в НС и тартор на кръга „Агнешките главички” е митичният Никола Николов – родом от Разград. Сигурно е и съвпадение, че бащата на Прокопиев е бивш служител на УБО на ДС, а брат му Александър Прокопиев е служител на контраразузнаването в МВР-Разград. Първоначално предприятието е оценено на 31 млн. лв., като интерес проявява белгийската фирма Sibelco, която е световен лидер в този сектор. Преговорите, разбира се, набързо са преустановени въпреки готовността на белгийците, освен да платят приватизационната цена и да инвестират веднага 20 млн. долара за развитието на дружеството. През 1999 година се създава РМД „Каолин 98“ АД, в което участва братът на Прокопиев Александър, доскорошен служител на МВР и, разбира се, без да е спазил изискването по закон да е работил поне 2 години в „Каолин“. Друг член на съвета на директорите на РМД-то се оказва съпругата на директора на „Булброкърс“ Петко Шишков Даниела. „Булброкърс“ е лично дружество на Прокопиев, създадено, за да се занимава с инвестиционно посредничество. Изготвена е нова оценка на „Каолин“, направена не от някой друг, а от „Булброкърс“. Новата цена е 7,2 млн. лв., като е предвидено само 10% от нея да се платят ефективно, а остатъкът – с компенсаторни записи. След като плаща само 10% от стойността на „закъсалото“ според разградския бизнесмен предприятие, РМД-то, ръководено от брата на Прокопиев, тихомълком се оттегля от сцената, за да дойде „Алфа финанс“ на самия Иво Прокопиев. По изпитаната схема с увеличение на капитала, приложена и при Винпром „Дамяница“ – акции от увеличението записват не работниците в „Каолин“, а само фирмата на Прокопиев.", "date": "2018.10.26", "title": "Прокуратурата погна олигарси за бандитската приватизация (ОБЗОР)"}
{"url": "https://www.monitor.bg/bg/a/view/emigrantkata-rosica-e-chernata-ovca-na-fermata-147942", "text": "Емигрантката от Лондон Росица вече категорично е един от най-недолюбваните участници в  предаването „Фермата“. И ако доскоро негативните настроения на останалите се разпределяха между нея и сприхавата Христина, откакто софиянката напусна шоуто, Росица се оказва в центъра на повечето скандали. От няколко дни емигрантката още повече затвърди образа си на черна овца, след като стана ясно, че заради неадекватното й поведение, едно от зайчетата във „Фермата“ умря. Оказа се, че емигрантката е сложила в зайчарника неподходяща храна и това най-вероятно е причинило смъртта на животинчето. Желанието на Роси да бъде в опозиция на почти всичко, рядко да се съобразява с мнението и съветите на околните, я постави в сериозна изолация. Това доведе и до доста скандали с останалите фермери. Сериозни сблъсъци емигрантката имаше с IT търговеца Жоро, който в пристъп на ярост изсипа множество обиди по неин адрес. Поредното неразбирателство между тях тръгна от желанието на Роси Георги да й донесе вода и тъй като това не се случи веднага, даде старт на разговор на висок тон между тях. По време на скандала фермерът обяви, че Росица се държи като кроманьонец. Последваха още обиди като Самият Георги впоследствие коментира, че никога през живота си не е обиждал жена толкова много и че съжалява, че го е направил, защото не е хубаво. Разбира се, Роси също не му остана длъжна и го обяви за малоумен, тъй като той, подобно на голяма част от българите, не чува и нищо не прави. Самата тя не веднъж е споделяла, че в живота й винаги се случва така, че първоначално хората изобщо не я харесват, но след това с голяма част от тях стават приятели за цял живот. От „Фермата“, поне засега, няма изгледи да тръгнат подобни отношения, тъй като тя не буди никакви симпатии сред останалите участници. Рокаджията Дидо я определи като опасна жена, натрупала много гняв, а докато беше в шоуто ромът Цецо я наричаше високомерна. Именно поведението й стана причина тя вече два пъти да бъде избирана за дуелист, като и двата пъти фермерите на седмицата се надяваха, че ще я изхвърлят от играта. Сметките им обаче се казаха криви и Роси продължава щурма си напред към финала.", "date": "2018.10.26", "title": "Емигрантката Росица е черната овца на „Фермата“ "}
{"url": "https://www.monitor.bg/bg/a/view/levski-se-vyrna-na-vyrha-sled-razgrom-sys-sedem-gola-147977", "text": "\"Левски\" разпиля със 7:0 \"Верея\" пред около 9000 зрители на стадион \"Георги Аспарухов\" в мач от 13-ия кръг на Първа лига.  \"Сините\" пометоха аутсайдера в шампионата при истинско шоу на \"Герена\". Футболистите на домакините и феновете на отбора се забавляваха през всичките 90 минути, а накрая празнува завръщането, дори и временно, на първата позиция в първенството. Головете отбелязаха Нуно Рейш (10), Станислав Костов (20, 49), Давиде Мариани (44-дузпа, 57), Кали Тиам (74) и Холмар Ейолфсон (89). Пресилен червен картон при нарушението за дузпата в края на първата част получиГодердзи Мачадзе, което още повече улесни столичани.", "date": "2018.10.26", "title": "\"Левски\" се върна на върха след разгром със седем гола"}
{"url": "https://www.monitor.bg:443/bg/a/view/gdbop-tyrsi-izvyrshitelite-na-paleja-vyv-vidin-147965", "text": "ГДБОП и ГД \"Национална полиция\"  помагат на органите на реда във Видин да установят извършителите на снощния палеж, каза вътрешният министър Младен Маринов. Вчера бяха запалени автомобил на граничен - разследващ полицай и апартамента на служителка в Административния съд. „Първата версия, по която работим, е дали е свързано с работата на полицая. Проверяват се евентуални мотиви от страна на засегнати от дейността му“, обясни Маринов. Той подчерта, че е недопустимо посегателството над полицаии, журналисти или върху хора, които извършват значими дейности. ", "date": "2018.10.26", "title": "ГДБОП търси извършителите на палежа във Видин"}
{"url": "https://www.monitor.bg:443/bg/a/view/goranov-chaka-po-visok-rejting-za-stranata-dogodina-147964", "text": "Подобряване на кредитния рейтинг на страната догодина. Това очаква финансовият министър Владислав Горанов, стана ясно от думите му по време на заседанието на тристранката в Министерски съвет, където социалните партньори - синдикати, работодатели и управляващи обсъдиха държавния бюджет за 2019 година, както и тези за ДОО-то и НЗОК. \"От лятото имаме добра перспектива от кредитните агенции, ако всичко върви добре, би следвало и бихме могли да очакваме подобряване и на кредитния рейтинг\", каза той. Синдкитатите и работодателите одобриха с почти пълна подкрепа бюджета за догодина, въпреки някои забележки, а от КНСБ го определиха като най-добрият, който правителствата на Бойко Борисов, са правили от 2008 година десега. Въпреки това бизнесът и синдикатите се скараха за доходите. Работодателите не подкрепят идеята за скок на максималния осигурителен доход на 3000 лв, както е заложено в бюджета на ДОО. А според шефът КРИБ Кирил Домусчиев сме се превърнала в синдикална държава. По време на дебатите пък социалният министър Бисер Петков обяви, че средната пенсия ще достигне 386 лева от 1-ви юли, което е малко над линията за бедност. Синдикатите излязоха с идея как да реши проблемът с липсата на кадри. Те предложиха бизнесът да направи „мапинг“ какви специалисти са нужни, а общините да направят карта на изоставените къщи из страната, които държавата да закупи. Това според тях струва между 300 – 400 млн. лв, но като за начало може да се заделят между 50 и 100 млн. лв. След това там да бъдат заселени българи от нашата диаспора в Украйна и Молдова и при нужда да бъдат преквалифицирани. Според КНСБ между 100 000-120 000 души са нужни в момента на българската икономика.", "date": "2018.10.26", "title": "Горанов чака по-висок кредитен рейтинг за страната догодина"}
{"url": "https://www.monitor.bg:443/bg/a/view/kobrata-s-2-kg-po-tejyk-ot-furi-147968", "text": "Кубрат Пулев е с два килограма по-тежък от Хюи Фюри, показа официалният кантар преди сблъсъка между двамата утре вечер в „Арена Армеец“, проведен в софийски мол пред десетки насъбрали се фенове и на двамата боксьори. Кобрата тежи 109 км, а британският му опонент – 107. Те ще се срещнат в мач в тежка категория (над 90,6 кг), за да определят претендента за световната титла на Международната боксова федерация (IBF), притежание в момента на Антъни Джошуа. Кантарът показа, че Кубрат е свалил 3 км от обичайното си състезателно тегло, а Фюри е качил 2. Тервел Пулев пък е само с 0,5 кг по-тежък от италианеца Леонардо Брузесе, с когото ще определят носителя на пояса в първа тежка категория на Европейския боксов съюз на галата тази вечер. Тя започва в 19,30 ч., а всички мачове ще бъдат предавани по „Диема спорт 2“. Леко напрежение възникна между български и британски фенове след претеглянето на всички участници в галата, но охраната в мола бързо овладя ситуацията. Кубрат Пулев ще излезе с уникален халат за сблъсъка. „Екипът ми е ушит от една фирма, която прави традиционни български шевици и бродерии. Така че халатът ми ще е уникален, а и ще има голяма стойност“, разкри самият той в сутрешно предаване по „Нова“ тв. Кобрата допълни, че не знае дали приятелката му Андреа ще бъде в залата, за да го подкрепя. „Андреа сама решава дали ще дойде да ме гледа. Аз съм трениран и за мен не играе роля дали тя е на трибуните, поне така си мисля“, сподели Пулев. В същото време британските медии разкриха, че съперникът му Хюи Фюри ще излезе под звуците на шотландските гайди от филма „Смело сърце“ с Мел Гибсън. Именно на неговия герой таблоидите оприличиха 24-годишния британец, изхождайки от думите на Кубрат: „Докато други като Джарел Милър и Дилиън Уайт се уплашиха и отказаха да дойдат да боксират с мен в София, Хюи Фюри се съгласи и е тук. Той не се уплаши, за което го поздравявам”. Ден преди мача българският букмейкър определени Кубрат за фаворит като даде коефициент за негова победа 1.70, а за Фюри – 2.05. Разбра се и че веднага след мача двамата ще са заедно на парти в нощен бар към столичен хотел, където обещали да се снимат и да дават автографи на всеки желаещ от присъстващите.", "date": "2018.10.26", "title": "Кобрата с 2 кг по-тежък от Фюри"}
{"url": "https://www.monitor.bg:443/bg/a/view/sydiite-i-prezidentyt-izlychiha-chlenove-na-ks-147962", "text": "Общото събрание на върховните съдии избра своите двама представители в Конституционния съд. Те са заместник-председателите на двете върховни съдилища – Павлина Панова на ВКС и Надежда Джелепова на ВАС. Те са новите конституционни съдии от квотата на съдебната власт. 104 от 169 върховни съдии гласуваха за кандидатурата на Панова, а за тази на Джелепова – 90. Общото събрание на съдиите от ВАС и ВКС успя да направи избор от втория тур. След като изборната комисия извърши преброяването след първото гласуване, резултатите показаха, че нито един от 10-имата кандидати не е събрал нужните 87 гласа, за да се реализира изборът му. При втория вот изборът беше между първите четирима, събрали най-много гласове – Надежда Джелепова, Павлина Панова, Емануела Балевска и Дария Проданова. По-късно през деня президентът Румен Радев номинира проф. Атанас Семов за съдия в КС, с което ротацията на конституционни съдии приключи. В началото на месеца НС избра върховния съдия Красимир Влахов за конституционен съдия от парламентарната квота.", "date": "2018.10.26", "title": "Съдиите и президентът излъчиха членове на КС "}
{"url": "https://www.monitor.bg:443/bg/a/view/kriza-za-protivogripni-vaksini-v-stranata-147963", "text": "Противогрипните ваксини привършват в складовите бази, сигнализират фармацевти и пациенти. Най-сериозна е ситуацията в Пловдивска област, където и двете ваксини са изчерпани още преди две седмици, съобщи bTV. Изчерпано е количеството им и във Враца, потвърдиха от Фармацевтичния съюз в града. Пациентите трудно откриват ваксините и в аптеките в Кюстендил и Видин. В Бургас и Варна все още има налични количества, но не достатъчно. Фармацевти в Пловдив обясниха, че ваксините,които тази година са двойно по-скъпи, защото са четиривалентни, се изчерпали още преди две седмици. В някои аптеки дори правят списъци с чакащи пациенти, ако доставка все пак има. Крайният срок, до който пациентите могат да си поставят ваксини,които да бъдат ефективни, е краят на ноември.", "date": "2018.10.26", "title": "Криза за противогрипни ваксини в страната"}
{"url": "https://www.monitor.bg:443/bg/a/view/jivakyt-stiga-26-utre-dyjd-vyv-vtornik-147976", "text": "Утре ще е предимно слънчево с разкъсана висока облачност. Ще духа слаб до умерен вятър от юг-югозапад. Затоплянето ще продължи, като минималните температури ще са от 4° до 9°, а максималните ще са между 21° и 26°. Такава е прогнозата за времето на Националния институт по метеорология и хидрология, дежурният синоптик Боряна Маркова пред „Фокус“. По Черноморието ще бъде предимно слънчево със слаб до умерен вятър от юг-югозапад. Максималните температури ще са 20-23°. В планините също ще е предимно слънчево, а сутринта по билата временно мъгливо. Ще духа умерен, временно силен вятър от запад-югозапад. Максималната температура на височина 1200 метра ще е около 16°, на 2000 метра – около 9°. През следващите дни до вторник вятърът ще остане югозападен, слаб до умерен, в Източна България - и временно силен. Затоплянето ще продължи и дневните температури ще надхвърлят 20°, на места в припланинските райони и в Източна България ще достигат 26°-27°. Минималните също ще се повишат. В неделя и понеделник над Западна България ще има разкъсана облачност, предимно висока и средна, а на отделни места в югоизточните райони и по Черноморието преди обяд ще бъде с ниска облачност или мъгла. През нощта срещу вторник и във вторник на отделни места ще превали слаб дъжд, но впоследствие облачността ще намалее.", "date": "2018.10.26", "title": "Живакът стига 26° утре, дъжд във вторник "}
{"url": "https://www.monitor.bg:443/bg/a/view/praznuvame-semejno-helouin-za-250-leva-147971", "text": "Четвърт хилядарка ще ни струва семеен маскарад с „пакост или лакомство“ за католическия празник Вси светии, известен още като Хелоуин. Най-скъпо ще ни излезе да се нагласи с костюм под наем главата на семейството, докато за най-малките разходите са най-малки, показа проверка на „Монитор“ дни преди последния ден на октомври. Редовна практика при празнуващите на 31-ви е вместо сами да шият дрехи, да наемат костюми от онлайн сайтове или магазини. Сумата е за двама родители с две деца, ако решат да посетят специално организирано парти, облечени с костюми за повода. Разбира се, бюджетът може да се намали, ако само един от наставниците присъства с малките. За таткото костюмите под наем започват от 60 лева и могат да стигнат до над 70, докато за мама максимумът да е „страшна“ на празника е 55 лева. За децата костюмите за кратко ползване са с начална цена от 20 лева, но за тези пари ще вземем само наметало и рокля на Червената шапчица. За момчетата две десетачки стигат за магическа пръчка и наметало за магьосник или пелерина и меч на пират. За разлика от минали години момичета искат костюми на скелети, а не Рапунцел и Елза и избягват да са приказни герои и искат да са „зловещи поне малко“. Костюмът за едно дете обаче трудно би излязъл под 40 лв. Ако искате да облечете дъщеря си като малка вещица, то това би струвало 30 лв. в един сайт, а в друг - 45 лв., като в цената доставката не е включена. Костюм на принцеса пък, който включва рокля, перука и коронка, може да стигне и 66 лв. във физически магазин. Най-скъпо – близо 50 лв. без доставката, излиза мечтата на едно момче да е мускетар. При наемане родителите трябва да предвидят и възможността детето да нацапа костюма. Повечето сайтове изрично посочват, че почистването е задължение на фирмата и влиза в наемната цена, но в случай на необратима повреда като скъсване или изгаряне, трябва да заплати тройно цената на наема.", "date": "2018.10.26", "title": "Празнуваме семейно Хелоуин за 250 лева"}
{"url": "https://www.monitor.bg:443/bg/a/view/vylchev-otreche-propovjadvaneto-na-djendyr-ideologija-147960", "text": "Образователния министър Красимир Вълчев отрече, че в училищата се преподава „джендър идеология“. Ако все пак бъдат открити текстовете на тази тематика в училище, той ще предприеме необходимите действия. Това обясни Вълчев в отговор на въпрос на депутата от „Воля“ Елена Алексива относно съдържание в учебник по биология за 9-и клас, в което се срещала джендър идеология и внушения. Просветният министър обясни, че чрез образователната система децата трябва да бъдат обучени на определени знания, умения и ценности, сред които не спада т .нар. „джендър идеология“. „Аз не смятам, че трябва да е проповядвана по какъвто и да е било начин в училище. Ако има текстове в учебниците, които проповядват „джендър идеология“, ще предприема действия за преустановяването им, било то за искане за промяна на съдържанието на учебник“, обясни Вълчев, като подчерта, че в случая не вижда внушаване в дадения учебник. Според ресорния министър има нужда от обществен разговор за това на какви ценности трябва бъдат възпитани децата, защото има риск антиджендър говоренето да прерасне в история или цензура.„Ако възприемем вашата логика да осъждаме и забраняваме всичко, което е периферно, звуково или по някакъв начин кореспондира с „джендър идеологита“, заяви Вълчев. По искане на народни представители била сформирана не само комисия, а и механизъм за преглед за съдържанието и текстовете в учебниците, за спорни моменти, в който участват над 3500 учители, учени от научните организации и преподаватели в университетите. „Ще поискам от комисията да обърне специално внимание на тези текстове като проведе дискусия. Ако те кажат, че има текстове с „джендър идеология“, готов съм да се съобразя с тяхното мнение.“, каза още Вълчев.", "date": "2018.10.26", "title": "Вълчев: „Джендър идеологията“ не трябва да бъде проповядвана в училище"}
{"url": "https://www.monitor.bg:443/bg/a/view/sblysyk-helouin-da-ni-e-problemyt-147972", "text": "Всяка година около 31 октомври едни хорица у нас са обзети от истерия. Имам чувството, че преживяват истински културен шок. Заклеймяват, поругават, пишат гневни статуси. Видиш ли, те, християните. Същите моралисти, които уж са много вярващи, но всъщност не правят разлика между вяра и суеверие. Ходят на врачки, хвърлят карти и т.н...Тези, които почти не влизат в църква, не знаят дори „Отче, наш!“, похапват тайно саламче по време на пост, защото според тях храната не била най-важното. Така е, истината е в това душата ти да е чиста. Затова се чудя защо тогава заклеймяваш като сатанинско нещо, на което децата се радват. Нима светещите тикви и фенерите, обикалянето по къщите, за да измъкнеш лакомство от съседите е най-голямото ни зло? Допреди време и аз спорех, когато ставаше дума дали трябва да празнуваме Хелоуин. Нали си имаме Ден на будителите! Така е. И никой не отрича това. Защото ако си съвестен родител и искаш да изградиш ценности в детето си, ти ще си си поговорил с него на тази тема. И едва ли толкова ще му попречи да се изгради като достойна личност това, че иска да пообикаля квартала, облечено, като тиква, например. Защото ако същите тези псевдоморалисти се постараят да почетат малко по темата, едва ли ще намерят нещо сатанинско в самия празник. Било поклонение към злото, видиш ли, заради Хелоуин децата нямало да вярват в Христос и Възкресението. Та драги псевдоморалисти, ако не сте се постарали да си поговорите с детето си по въпроса за вярата, ако не сте стъпвали с него в храма и не сте палили свещичка, едва ли за това ви е виновен Хелоуин. Ако не знае какво празнуваме на 1 ноември, също едва ли за това е виновен Хелоуин. Ако вие и детето ви не вярвате във Възкресението, в доброто и Христос, също едва ли причината за това се крие в Хелоуин. Та май ще имате доста работа да свършите. И доста гневни статуси да напишете. Хелоуин да ни е кусурът. Призраци, вампири, вещици и върколаци тръгват през последните години през нощта на 31 октомври по улиците на българските градове в чест на празника Хелоуин. Деца със страховити маски, вампирски зъби и омазани с бутафорна кръв лица обикалят и ритуално питат: „Номер или лакомство?” Празникът е разпространен предимно сред по-младите хора, но все повече в него се включват и майките и татковците на хлапетата. Смята се, че тази традиция е американска. В действителност обаче маскарадът води началото си от келтските езически ритуали, свързани с личността на жреците друиди. Затова и никога не съм приемал неговите прояви у нас по няколко причини. Първо българските народни обреди нямат нищо общо с келтската. Ако е въпрос, ние си имаме не по-малко екзотични и страховити персонажи като змейове, лами, хали, самодиви и вили самовили, но нито един от тях няма ден, в който да се почита, нали? На второ място празнуването на Хелоуин някак си не е в унисон с християнството, което е наша религия вече почти 1200 години. И ако за американците като за потомци на англичани и келти празнуването на Хелоуин може и да мине за естествено, то за нас като за потомци на Тангра, Перун и Залмоксис, боговете на нашите прадеди: прабългари, славяни и траки, това почитане е повече от неоснователно и най-малкото според мен показва неуважение към нашите предци и техните религии, макар и езически. Впрочем празнуването на Хелоуин ме препраща и към празнуването и на един друг чужд празник Св. Валентин, вместо далеч по-народния и разбираем Трифон Зарезан. Но това вече е друга тема.", "date": "2018.10.26", "title": "СБЛЪСЪК: Хелоуин да ни е проблемът!"}
{"url": "https://www.monitor.bg:443/bg/a/view/tajbe-usein-dano-tazi-titla-da-e-samo-nachaloto-147951", "text": "„След 10 години чакане, най-после дойде и моят миг – каза световната шампионка по борба Тайбе Юсеин. - И дано тази титла да е само началото. Като всеки спортист и аз мечтая да стъпя на олимпийския подиум, но стъпка по стъпка. Сега ми предстои първо да спечеля квота за Токио 2020“. На първенството в Будапеща националката постигна 5 победи, като на финала срази и японката Юкаку Кавай с 6:2. До момента Тайбе имаше два сребърни и два бронзови медала от шампионати на планетата, но никога досега не бе покорявала световния връх. „Да, на финала поведох с 6:0, но винаги има притеснение нещо да не се обърка в последния момент – призна шампионката за сайта на федерацията по борба. - А край тепиха винаги чувам наставленията на моя треньор Петър Касабов. Не си спомням точно, какво ми казваше, но бяха от рода: всичко е наред, справяш се добре.“ Юсеин разкри, че до момента все по нещичко й е липсвало, за да стигне по-рано до този триумф. „Сега вече имам съвсем различно усещане, имам по-голяма увереност в това, което правя и това си проличава на самите състезания.“ По-рано през годината Тайбе ликува и с европейската титла, като призна че 2018-а е най-успешната й досега. „Не ме притесняват съперничките, че ще ме разучават и ще искат да ме победят от тук нататък – продължи тя. - Все пак аз трябва да се развивам, да научавам нови неща и да ставам още по-добра.“ Тайбе посвети титлата на всички треньори, близки и приятели.", "date": "2018.10.26", "title": "Тайбе Юсеин: Дано тази титла да е само началото"}
{"url": "https://www.monitor.bg:443/bg/a/view/aleksandyr-skarsgard-sledi-dvuboja-godzila-sreshtu-kong-147974", "text": "Актьорът Александър Скарсгард ще проследи внимателно зрелищната битка на Годзила срещу Кинг Конг в предстоящия едноименен филм. От екипа на продукцията съобщиха, че той вече се е присъединил към актьорския състав. 42 -годишния мъж с шведски корени, който обра овациите на критиците като екранен съпруг на Никол Кидман в хитовия сериал на НВО „Големи малки лъжи“, ще има ключова роля в четвъртия филм от поредицата. Новата продукция на режисьора Адам Уингард идва след \"Годзила\" (2014) на Гарет Едуардс и \"Конг: Островът на черепа\" (2017) на Джордан Вогт-Робъртс, докато \"Годзила: Царят на чудовищата\" се очаква да се появи в кината през 2019 г. Скарсгард ще си партнира с Джулиън Денисън, разписал се с участие в в \"Дедпул 2\", Брайън Тайри Хенри и номинирания за \"Оскар\" Демиан Бишир. Предполага се, че актьорите Мили Боби Браун, Кайл Чандлър и Чжан Цзъи отново ще изпълнят ролите, които им бяха поверени в предишни филми от поредицата. По план \"Годзила срещу Конг\" трябва да излезе на голям екран на 22 май 2020 г.", "date": "2018.10.26", "title": "Александър Скарсгард следи двубоя \"Годзила срещу Конг\""}
{"url": "https://www.monitor.bg:443/bg/a/view/sedmichen-monitoring-22-26-oktomvri-147954", "text": "Има хора и хора. Някои никога не се извиняват. Други го правят „по настояване“. Трети – от лицемерие. Четвърти злоупотребяват с извинителните бележки. Пети – със забележките. Каквито и скрити мотиви да има зад извиненията, важна е интонацията. В някои случаи стига и сведен поглед. В други – извинението трябва да кънти. Понеделнишки държавата ври и кипи в очакване на едно публично извинение, а един вицепремиер губи и своето време, и това на останалите, да обяснява какво уж е искал да каже. Най-точното определение за ситуацията е на омбудсмана Мая Манолова, която подсети задочно този, от когото всички очакваха извинение, че той е служител на народа и няма право да обижда началника си. Жителите на столичните квартали “Казичене“, „Кривина“, „Бусманци“, „Горубляне“, „Панчарево“ и „Кокаляне“ не искат извинения, а решения. Те протестират заради липсата на канализация и честите спирания на тока. Второто е проблем и за хората от Бобошево. Те твърдят, че проблемът съществува от две години, от ЧЕЗ отговарят, че каквото било – било, сегашните спирания на тока били заради планов ремонт. Дано и след още две години не обясняват пак същото, че не само бобошевци ще се усъмнят, че от ЧЕЗ лъжат. Нюйоркски хотел организира кампания за номофоби. Не знаете какво е това? Цъкнете в „гуглето“ и веднага ще разберете. Опа, метрото бъка от номофоби. Те са буквално навсякъде. Направо епидемия. Номофобът е човек, който го тресе див ужас да не остане без мобилния си телефон или таблет. Апокалипсис сега! И да изпуснеш редкия шанс да си направиш последното селфи на фона на разрухата... Минута да се отплеснеш, и апокалипсисът вече ситни ръченица пред вратата. „Дигитална дезинтоксикация“ - така са нарекли от хотелската администрация кампанията. Гостите на гостилница „Санктюъри“ получават 10-процентна отстъпка, ако си оставят на отговорно пазане в касата смартфоните, таблетите и лаптопите. В края на почивката ще си получат електронните джаджи обратно. Идеята била да се „откачат от мрежата“ и да се свържат помежду си. За бъговете в „мрежата“ обаче никой не отговаря. Никакви извинения! Съдийската колегия на ВСС залага на сигурно. Лозан Панов и другари от сой пожелаха да си вържат гащите със „стандарти за независимост“. Ама естествено, че критиките към работата на отделни магистрати или работата на Темида като цяло, са грубо вмешателство. Действията на магистратите не подлежат на съмнение. Всички критици – в затвора. С доживотна присъда без право на отмяна даже. Да им е за урок на останалите. Да знаят кого и как критикуват. Какво ограничаване на свободата на словото виждат някои? Всеки може да хвали магистратите от сутрин до вечер, без каквито и да е ограничения. Няма никаква връзка със следващата новина. Просто така се получи. Като естествена нужда. Жител на Сан Франциско създал мобилно приложение за геолокализиране на кучешки и човешки екскременти. Настъпваш ла*ното, локализираш го. И пращаш сигнал на общинските служби да дойдат да го почистят. На създателя на приложението му Шон Милър му писнало да заобикаля заложени мини и предприел мерки. То и в съдебната власт е така. Като ти писне да заобикаляш мините, ги локализираш и съобщаваш. Но да не звучи като критика. Критиците на съдебната власт на общ режим ли ще са в затвора или в специални килии на строг режим? Както стана ясно, осъденият на 20 години затвор убиец Джок Полфрийман бил спипан с порно в компютъра в затворническото общежитие Казичене. За изтърпяващите присъди за критики към Лозан порно ще има ли? Аз си държа на турските и индийските сериали, за останалите не знам. Извинение искано, извинение дадено. Вицепремиерът и лидер на НФСБ Валери Симеонов се извини така, че не се чу. Отзвукът от думите му обаче е оглушителен. Каквото извинението, такива и реакциите. За извиняването всъщност се отнася и правилото за „първите седем години“. Ако човек не е научен да се извинява и да приема извинения тогава, когато е трябвало, трудна работа. Извинете за следващата новина! По навик настръхваме, когато чуем, че Европейскят съюз забранява едно или друго. Така стана и с пластмасовите прибори за хранене и сламките. Хванахме се за тях, заогъвахме ги, завъзмущавахме се как ЕС няма друга работа, та до това е опрял. Тази фекална новина с днешна дата обаче може да ни накара малко да се замислим. От време оно е известна сентенцията „Човек е това, което яде“. Учени от Виенския медицински университет и Австрийската федерална агенция по околна среда за пръв път откриха миниатюрни частици пластмаса в човешки изпражнения, предаде ДПА. В изследването им участвали 8 доброволци от Австрия, Великобритания, Финландия, Италия, Холандия, Полша, Русия и Япония. Те консумирали храна, съхранявана в пластмасови опаковки, и пили течности от пластмасови бутилки. След което в изпражненията на всички участници била открита микропластмаса. С други думи, внимавайте с какво се храните! Десертът – във вид на вилички и сламки, може и да го пропуснете. Седи си кака Мара в кварталната кръчма, жули биричка и псува всички власти у нас, без съдебната, щото не й се седи в Сливенския затвор. Заведението е на ниво, има си сервитьорка. Носи й тя първата бира, слага отдолу сламена подложка. Надига кака Мара бирата, подхваща подложката, схрусква я на две като вафличка. Втора бира, втора подложка, кака Мара пак си замезва. На петата бира сервитьорката се усеща и слага халбата директно върху масата. Кака Мара извисява дрезгав глас: - А вафличката що я пропусна? „Иване, кажи им. Те ще те разберат!“. Една историческа фраза, която остана без отговор... Иване, Стояне, Петре – демек звателният падеж, се използва все по-рядко в българския език и след време може почти да изчезне, алармира доц. д-р Татяна Александрова, ръководител на Секцията за съвременен български език към Института за български език на БАН. За сметка на това все повече хора използвали изрази като „Добро утро, Иван“. Не че Иван ще си каже, както и когато и да го питаме, но въпросът е принципен. Българският език се оказа поле, в което всичко чуждо вирее. Даже дава реколта. Докато скърбим за изчезващия звателен падеж, езикът се напълни с плевели. Топ, стринг, смути, тренчкот, редингот, кликвам, клипвам, екзитпол, флашмоб, фабинг, фейк нюз, тиймбилдинг, селфи, мъфин, къпкейк, пудинг, суфле – след време тези думи ще са толкова естествени, че никой няма да се замисля над произхода им. Да се отрича новото е демоде. А в някои случаи няма и как да се случи. По логиката на категоричното отхвърляне на всички нови изрази и думи, нахлули в езика ни, ще изглеждаме нелепо, когато се опитваме да заменим термина Брекзит, който няма аналог. Ще се изгубим и в превода на джендъра. Безспорно е дразнещо привнасянето на чуждици в езика. В повечето реклами те изглеждат като на свинче звънче. Като чуя за хидратиране, ми иде да оскубя лицето от екрана. Всъщност то няма никаква вина, че декламира текстове, написани в някоя голяма агенция от експерти, които трябва да хидратират както мозъка, така и познанията си по български език. Буквалните преводи звучат идиотски. А най-лошото е, че всяка следваща реклама се наслагва върху предишната. По този начин идиотизмът се размножава. Също така се пъпкува, възпроизвежда, репродуцира. Медийната градинка също се напълни с бурени. Трите най-упорити са школо, возило и даскал. Някога, преди много години, може и да са звучали адекватно, но днес са израз на словесно безсилие. Ако искаш да обогатиш речника си наистина, не ровичкай в онова чекмедже, което, макар и натъпкано с думи, по навик вади последните употребявани дрешки. Така рискуваш всичко надолу да бъде проядено от молци. Това, което можем да направим за младите, е да ги оставим да говорят така, както си знаят, за да не ни дадат „шът даун“ и да не ни „дискънектнат“ като родители и приятели. Но в същото време трябва да им помогнем да не се чувстват като попаднали в чужда страна, когато се запознават с творчеството на Елин Пелин, Вазов, Ботев, Пенчо Славейков. Архаизмите в българския език трябва да са заложени по програма в училище, за да може учениците да разбират това, което четат. Успеем ли да провокираме интереса им, ще сме сигурни, че българският език ще оцелее. Иначе не ни остава друго, освен да се примирим с новите тенденции. Човек трябва да чете между редовете. Това важи и за медиите на хапчета. От „Сега“ са кръстили четвъртъчния си опит за летене над печата „Скрита лимонка“. Четеш с любопитство, да научиш коя е лимонката в управляващата коалиция. Тя се оказва продуктово позиционирана по средата. Направо са я скрили от себе си. За заблуда на противника даже са скрили една буквичка, че да е още по-мистериозно. Седиш и се чудиш - „скитата“ лимонка ли са търсили или скитите? Абе, нямаш си дработа. Каквото са търсили летящите субекти, са си го намерили. На какви ли хапчета са тия хора? В следващия коментар ако може да ги позиционират продуктово на третия и четвъртия ред. От Демократична България се хванали за г*за. Една скрита буквичка и кой за каквото си мисли. Каква опасност ги дебне изотзадзе демократите, те си знаят. Не им е лесно, във всеки случай. Преди хората на Огнян Донев да са тръгнали да пърхат край политическите аутсайдери, да си припомнят репликата на колегата олигарх „Гъз и газ са в мъжки род“. Да не объркат посоката, не за друго.", "date": "2018.10.26", "title": "Седмичен мониtоринг  (22 – 26 октомври)"}
{"url": "https://www.monitor.bg:443/bg/a/view/uspeshen-kantar-za-boksiorite-v-burgas-147950", "text": "Без изненади премина кантарът на боксьорите, които ще вземат участие във втория кръг на Националната боксова лига. Надпреварата е тази вечер от 19:30 ч. в спортна зала „Младост“ в Бургас. Тегленето на състезателите се проведе в мол „Галерия“ – Бургас в присъствието на главния съдия на събитието Август Иванов и на председателя на Лигата Атанас Николов. Те установиха, че всички боксьори покриват изискванията на тегловите категории, за които са заявени. На ринга тази вечер ще излязат едни от най-добрите боксьори у нас. Те ще се състезават в девет двубоя по олимпийските правила за отборите на “Лъвовете” и на “Багатурите”. Ще има и две срещи от професионалния бокс. За “Багатурите”, водени от треньора Александър Александров, ще боксират носителят на купа “Странджа” за 2018 Петър Белберов (кат. +91 кг), световният и олимпийски шампион за младежи от 2014-а Благой Найденов (81 кг), както и двама представители на бургаския клуб Победа – Якуб Чиновлиев и Иван Атанасов. За „Лъвововете“ с треньор Жоел-Солер Арате на ринга ще се качат националите Тинко Банабаков (52 кг), Боян Асенов (56 кг) и др. За тях това ще е втори мач от веригата след победата им с 5-4 над „Хановете“ в първия кръг през юни в Плевен.", "date": "2018.10.26", "title": "Успешен кантар за боксьорите в Бургас"}
{"url": "https://www.monitor.bg:443/bg/a/view/komisar-marija-gabriel-do-2020-ta-evropejskite-investicii-v-blokchejn-stigat-300-mln-147949", "text": "Българският еврокомисар по цифровата икономика и общество Мария Габриел откри конференцията CEE BLOCK, която има амбицията да се превърне в най-големия блокчейн форум за региона. При откриването тя посочи, че блокчейн технологията променя начина, по който гражданите и фирмите си сътрудничат, обменят информация, правят сделки и предоставят услуги. „Блокчейн е възможност, която не трябва да пропускаме. Това е възможност за европейския бизнес да въведе нови надеждни бизнес модели, а за публичните власти да предоставят по-иновативни и сигурни услуги за гражданите. Това е възможност и за страните членки да преосмислят начина на работа на своите информационни системи и начина, по който потребителите и техните лични данни са защитени“, отбеляза Мария Габриел. Тя информира, че в европейската обсерватория за блокчейн, която започна работа през февруари, вече има включени над хиляда организации с над 400 проекта. През април, 26 страни членки, сред които и България, се обединиха в съвместна декларация за създаването на надеждна европейска инфраструктура за блокчейн услуги. Тя ще подпомогне предоставянето на трансгранични цифрови публични услуги по най-високите стандарти за сигурност, защита на данните и енергийна ефективност. „Доверието е най-ценния ресурс в цифровата икономика и общество. То става все по-важно и за гражданите, които искат да защитят своите лични данни, и за компаниите, които искат да увеличат своята продуктивност чрез цифровизиране на техните услуги, процедури и продукти. То е важно и за правителствата, които трябва да предоставят услуги и на гражданите, и на бизнеса. Блокчейн ще създаде нови възможности за бизнес, ще стимулира иновативността и ще донесе ползи на гражданите“, каза българският еврокомисар. Мария Габриел отбеляза още, че приложенията на блокчейн могат да бъдат видени както в държавната администрация и митниците, така и в банковия сектор, финансите, енергетиката и дори при гарантиране на сигурността на системите за гласуване на изборите. В бъдещият многогодишен бюджет на ЕС за периода след 2021 година тя предложи създаването на нова програма „Цифрова Европа“, в която са предвидени средства за подкрепа развитието на блокчейн. Еврокомисарят по цифровата икономика и общество днес взе участие и откриването на еднодневната международна конференция DigitAll Bulgaria 2018, организирана от Siemens България. На нея бяха обсъдени глобалните процеси на цифровизация и тяхното отражение върху дигиталната трансформация на индустриите. Във форума участва и кметът на Столична община Йорданка Фандъкова.", "date": "2018.10.26", "title": "Мария Габриел: До 2020-та европейските инвестиции в блокчейн стигат €300 млн."}
{"url": "https://www.monitor.bg:443/bg/a/view/dps-prizova-za-obsht-front-sreshtu-upravlenieto-147955", "text": "ДПС призова за общ фронт срещу управлението. Това стана ясно от думите на лидера на движението Мустафа Карадайъ след заседанието на Централния съвет на партията. Карадайъ обясни, че управлението е вредно за страната и всички „национално отговорни“ партии, организации и институции трябва да обединят усилия, за да прекратят заплахата за държавността. каза лидерът на партията. Според него промяната е неизбежна и всяко забавяне ще има тежки последици и висока цена. Карадайъ обясни, че участието на националистите във властта нанася огромни щети на демокрацията, генерира криза и хаос и е заплаха за стабилността. По думите му това „популистко -националистическо“ управление е пълен провал, а ГЕРБ носи отговорността, че го легитимира. ДПС даде заявка за предсрочни избори, за оставка на кабинета и призова за национално отговорните партии за обединение около алтернатива на формата за управление на базата на ясна програма за ускорено развитие на страната. И какво от това, като ще има ново правителство в рамките на този парламент или след нови предсрочни избори?“, каза Карадайъ и допълни: Карадайъ обаче не посочи конкретно с кои формации биха работили заедно.  Той обеща тактически действия на партията в защита на демокрацията, но не разкри какви. \"Те ще бъдат видими и за онези, които година и половина не искаха да ни чуят\", каза лидерът на ДПС и обясни, че става въпрос за демократични политически инструменти. Карадайъ отново повтори, че според ДПС че има три изхода ситуацията - или оставка на Валери Симеонов, или оставка на правителството, или позор за цялата страна. ДПС заподозря, че сме свидетели на нов възродителен процес, а поводът е смяната на имената на местности. Именно затова ДПС ще иска срещи с главния прокурор и ръководителите на върховните съдилища.", "date": "2018.10.26", "title": "ДПС призова за общ фронт срещу управлението"}
{"url": "https://www.monitor.bg:443/bg/a/view/otlojiha-za-noemvri-deloto-za-falita-na-olimpik-147956", "text": "Окръжният съд в Никозия отложи за пореден път делото за обявяване в ликвидация на застрахователното дружество „Олимпик“. Сега то вече е насрочено за 2 ноември, като тогава ще могат да бъдат подадени възражения. Междувременно втори кредитор е отправил претенции към компанията. Решението е било взето от магистратите на днешното им заседание. „Олимпик“ обяви принудително ликвидация през август, като засегнатите български клиенти бяха около 200 хил. Това доведе до оставката на зам.-председателя на Комисията за финансов надзор (КФН) Ралица Агайн, отговаряща за застрахователния сектор, а на извънредно заседание за временно изпълняващ длъжността беше избран Владимир Савов. Лицензът на кипърската застрахователна компания беше отнет на 8 май тази година, а процедурата по принудителната ликвидация на дружеството беше задействана през втората половина на август. Дължимите суми ще бъдат изплатени в края на ликвидацията, но процедурата ще отнеме повече от 5 години, смятат експерти.", "date": "2018.10.26", "title": "Отложиха за ноември делото за фалита на „Олимпик“"}
{"url": "https://www.monitor.bg:443/bg/a/view/novi-dva-paketa-otkriti-v-sa-sht-147953", "text": "Федералните власти на САЩ арестуваха мъж във връзка с изпратените по пощата самоделни бомби, съобщава Си Ен Ен. Американската медия се позовава на множество източници от правораздавателните служби. Задържаният е 56-годишният Сезар Сайок, писа Heavy.com. Той е член на републиканската партия от март  2016 г.Вече са му повдигнати обвинения. Грози го 58 годни затвор, съобщи генералният прокурор наСАЩ Джеф Сешънс. До момента 12 бомби са адресирани до политици и сподвижници на Демократическата партия. Колети с тръбни бомби получиха бившият президент Барак Обама, бившият държавен секретар Хилари Клинтън, бившият главен прокурор Ерик Холдър, Джордж Сорос, бившият вицепрезидент Джо Байдън, конгресменът Максин Уотърс, бившият директор на националното разузнаване Джеймс Клапър, сенатор Кори Букър. Междувременно президентът на САЩ Доналд Тръмп заяви, че медийното отразяване на подозрителните пакети, адресирани до високопоставени демократи и критици на държавния глава, е забавило инерцията на кандидатите на Републиканската партия преди изборите за Конгрес, информира \"Ройтерс\".", "date": "2018.10.26", "title": "Арестуваха заподозрян за бомбите в САЩ (обновена + снимка)"}
{"url": "https://www.monitor.bg:443/bg/a/view/niki-mihajlov-zapochna-sys-slavija-147952", "text": "Бившият национал Николай Михайлов започна тренировки със „Славия“. Стражът е свободен агент от юни, като се подготвяше индивидуално в столицата през последните месеци. На този етап не е ясно дали Михайлов се бори за договор с клуба. Преди няколко месеца той бе спряган за трансфер в родния му „Левски“, но сам отхвърли възможността за завръщане отбелязвайки, че предпочита да играе зад граница. С „белите“ форма поддържат още Павел Виданов и Атанас Курдов.", "date": "2018.10.26", "title": "Ники Михайлов започна със „Славия“"}
{"url": "https://www.monitor.bg:443/bg/a/view/obshtina-otpusna-stipendija-na-studentka-sirak-147948", "text": "Общинският съвет в Пазарджик одобри молбата на студентката по медицина Мария Папазова, останала без родители, да получава стипендия от 300 лв. месечно за целия срок на следването си в Медицински университет в Пловдив. Мария е родена през 1999 г. По стечение на обстоятелствата остава кръгъл сирак и за нея се грижи баба ѝ по майчина линия. През октомври 2016 г. органът по настойничество и попечителство при община Пазарджик определя Мария Симонова за попечител на Мария Папазова. Г-ца Папазова записва и успешно завършва през май 2018 г. Езикова гимназия „Б.Брехт” в гр. Пазарджик с интензивно изучаване на немски и втори език-английски. Полага успешно изпит по биология и химия. Записва да следва редовно обучение през 2018/2019г. в  Медицински университет  гр. Пловдив. С писмо от 29 август т.г. Мария се обръща с молба до кмета на общината и председателя на Общински съвет Пазарджик за финансова подкрепа, тъй като живее сама с баба си ( която е единствената и роднина, полагаща грижи за нея), а обучението по медицина е непосилно да се съчетае с работа.", "date": "2018.10.26", "title": "Община отпусна стипендия на студентка-сирак"}
{"url": "https://www.monitor.bg:443/bg/a/view/borisov-bylgarija-vodi-balansirana-politika-147957", "text": "България води балансирана политика. Това заяви премиерът Бойко Борисов, който заедно с посланици и военни аташета в петък наблюдава на полигона „Ново село“ демонстрации в рамките на учението \"Тракийски меч 2018\" на Силите за специални операции на страните-членки от инициативата В-9 от Югоизточна Европа. \"За първи път на обучението участват всичките държави, които трябва да участват САЩ и всичките 9 балкански държави. България води една действително балансирана политика - на мир, на сътрудничество. Мисля, че е едно добро учение, в екипите участват всички държави, което показва много добра координация. Останахме доволни от начина, по който са тренирани и най-важното е, че нямаме никакви произшествия при такива учения с бойни патрони, с взривове\", констатира Борисов след антитерористичното учение, което бе наблюдавано и от вицепремиера и военен министър Красимир Каракачанов, началникът на отбраната ген. Андрей Боцев и председателят на парламентарната комисия по сигурност и отбрана Константин Попов. И добави: \"Пази боже от терористични нападения и актове.“ Той разкри, че се подготвят законови промени, свързани с армията. „Подготвя се промяна в закона, така че силите да имат единно командване, да увеличим щата, така и така се дават толкова пари за въоръжаване и заплати, да им вземем допълнителна техника\", каза той. Борисов даде обаче пример за това как държавата понякога отпуска средства, които не се оползотворяват. \"За съжаление миналата година им бяхме дали пари за казармата в Црънча, но какво проектираха, какво направиха, накрая върнаха парите в бюджета. Така че новото формирование, ако стане бързо, парите директно ще ги дадем на тях да си направят една казарма, каквато сме им обещали. Обещали сме им казарма, а казарма няма\", възмути се премиерът след тренировката на полигона край Сливен, в която над 200 военнослужещи участваха в неутрализиране на терористични лидери с въздушна подкрепа от американските сили, освобождаване на заложници и медицинска евакуация. Той коментира и темата за протестиращите майки на деца с увреждания и поисканата от тях оставка на вицепремиера Валери Симеонов, заради думите му „група кресливи жени“ с „уж болни деца“. „В парламента приеха първия закон, върви вторият закон за хората с увреждания. Видяхте бюджета - 150 млн. повече. Така че което сме поели като ангажимент, се прави. Аз в рамките на демокрацията не мога да кажа на никой да не протестира. Като ангажимент това, което поехме Министерският съвет и парламентът, е изпълнено в пълен обем в пъти повече, отколкото по време на управление на БСП, толкова мога да кажа\", завърши премиерът Борисов.", "date": "2018.10.26", "title": "Борисов: България води балансирана политика"}
{"url": "https://www.monitor.bg:443/bg/a/view/2416-migranti-s-opit-za-nezakonno-preminavane-na-granicata-147940", "text": "2416 мигранти са опитали да преминат незаконно границата ни с Турция и Гърция или са задържани впоследствие от началото на август до 24 октомври. Това обясни министърът на вътрешните работи по време на парламентарния контрол. По думите му това увеличение било нормално за този период. Заради това били предприети и действия за командироване на полицаии и средства от други дирекции на гранична полиция по границите с южните ни съседки. От данните, които представи Маринов стана ясно, че от януари до юли 2018година 1 864 души са се опитали да преминат незаконно границите, като органите на реда са предотвратили навлизането на повечето – 1375. Останалите 160 били задържани след навлизането си, а 329 били хванати от съседните гранични власти. За сравнение за същия период на миналата година броят им е бил 3 122, а до края на 2017г. опитите за незаконно преминаване се били удвоили- 6904. Вътрешният министър подчерта, че родните полицаии имат добро взаимодействие с турските гранични власти. В отговор на депутатите от ГЕРБ Димитър Петров и Диана Саватева, Маринов заяви, че се наблюдава намаляване на регистрираните престъпления през лятото. Същевременно и разкриваемостта бележела напредък. През настоящата година за периода май-септември в районните управления на Несебър, Поморие, Созопол, Приморско и Царево били регистрирани 1607 престъпления. За същия период през 2017г. те са били с 438 повече. В морските курорти през този сезон били командировани допълнително 933 полицейски служители, като нам-много били в област Бургас – 759. Министър Маринов отчете още и увеличаване на разкриваемостта на престъпленията, свъразни с наркотични вещества. Освен това стана ясно, че е разработена и програма за работа на полицията в училищата във връзка с разпространението на „дизайнерска дрога“. Служителите на реда провеждали срещи и лекции с учениците за вредата на наркотиците. Създадена е и междуведомствена работна група, която трябва да разработи национална стратегия за противодействие на разпространението и употребата на дрога за периода 2019-2023г.", "date": "2018.10.26", "title": "2416 мигранти опитали незаконно преминаване на границата"}
{"url": "https://www.monitor.bg:443/bg/a/view/nzok-se-izdyljava-na-chujdite-fondove-do-3-godini-147939", "text": "Надзорният съвет на Националната здравноосигурителна каса (НЗОК) е обсъдил възможността задълженията към чуждите осигурителни фондове да се изплатят в тригодишен период, след което плащанията да се извършват ритмично в рамките на европейските регламенти. Това съобщиха от касата и уточниха, че тази възможност е отразена и в проектобюджета за 2019 г., който предстои да бъде приет. Ръководството на НЗОК се е срещнало в четвъртък с Петер Винигер - ръководител на Департамента по международни и европейски въпроси на Главната асоциация на институциите за социална сигурност на Австрия по този въпрос. По информация от касата той е изразил благодарност за коректното спазване на плана за разпращане през тази година. Постигнато е споразумение за параметрите на плана за разплащанията през 2019 г. по австрийските искове. Към края на следващата година просрочени ще останат само искове, които са получени през първото полугодие на 2018 г. По време на срещата Петер Вингер е разяснил реформата, която се извършва в момента там. Функциониращите в момента 21 социални осигурителни института ще централизират дейността си в 5 структури. Деветте провинционални каси ще се обединят в една. ГАИСС се преобразува във Върховна асоциация на институциите за социална сигурност на Австрия.", "date": "2018.10.26", "title": "НЗОК се издължава на чуждите фондове до 3 години "}
{"url": "https://www.monitor.bg:443/bg/a/view/makron-predupredi-es-ne-e-supermarket-147937", "text": "Френският президент Еманюел Макрон отново отправи предупреждение към страните, незачитащи принципите на ЕС и по-специално Полша и Унгария, предаде Франс прес.   По време на първия ден от обиколката си в Братислава и Прага, в интервю за 4 издания - чешко, полско, словашко и унгарско, той повтори, че \"Европа не е супермаркет\", и изрази тревога във връзка с антимигрантски позиции и отклонения от правните принципи в Полша и Унгария. Макрон потвърди отново позицията си седем месеца преди европейските избори, на които очаква двубой: \"прогресисти\" срещу националисти, отбелязва АФП. Унгария, Словакия, Чехия и Полша - страните от Вишеградската четворка, категорично отхвърлят задължителните квоти за разпределение на мигранти между държавите от ЕС. \"Имаме общо изискване за единство и солидарност. Не може да извличаш ползи от европейския бюджет, без да признаваш солидарността например по мигрантските въпроси\", заяви Еманюел Макрон. \"Не може и да търсиш начин за намаляване на вноската си в европейския бюджет, без да разбираш какво ни дава единният пазар. Ако искаме да убием Европа, ще продължаваме все така. Европа не е с еднопосочно движение - става дума за взаимен ангажимент\", продължи той. По повод правните реформи в Полша френският президент изрази надежда, че правителството във Варшава \"ще направи необходимото, за да отвърне на безпокойството на (Европейската) комисия и на партньорите си\". Помолен да коментира изявления на унгарския премиер Виктор Орбан, който го смята за свой основен противник в европейските избори, Макрон заяви, че \"развитието на положението с правовата държава в Унгария буди тревога\", застрашавайки баланса между властите и дейността на неправителствените организации. По повод убийството на словашкия разследващ журналист Ян Куциак през февруари той подчерта, че \"заплахите, нападенията и убийствата на журналисти накърняват основите на нашите демокрации\". Макрон трябваше да се срещне с чешкия президент Милош Земан, известен с антимигрантските си позиции и редовните нападки срещу печата, примесени с черен хумор. През октомври 2017 г. той пристигна на пресконференция, носейки макет на автомат \"Калашников\" с надпис \"За журналистите\".", "date": "2018.10.26", "title": " Макрон предупреди: ЕС не е супермаркет"}
{"url": "https://www.monitor.bg:443/bg/a/view/shiniyd-o-konyr-prie-isljama-147927", "text": "Известната ирландска певица Шиниъд О' Конър прегърна исляма. Изпълнителката на Nothing Compares 2 U заяви пред феновете си, че това е „естественият край на всяко интелигентно теологическо пътешествие\". Благодаря на всички братя и сестри мюсюлмани, които ме посрещнаха днес. Не можете да си представите колко много значи за мен вашата нежност.“, написа в социалните мрежи тя. О`Конър избра не само нова религия, но и се прекръсти. Шиниъд вече е Шухада. Тя не пропусна да сподели и свое селфи с хиджаб. „Вие взехте тялото ми, взехте разума ми, взехте децата ми, но никога няма да вземете гласа ми.“, допълни към кадъра певицата. Във видео, публикувано в социалната платформа, тя изпя ислямска молитва, след което се извини за грешките в произношението.", "date": "2018.10.26", "title": "Шиниъд О`Конър прие исляма"}
{"url": "https://www.monitor.bg:443/bg/a/view/toto-pechalbi-tiraj-85-147945", "text": "„6 от 49“: Числа - 1, 5, 9, 12, 44, 48. Печалби: 6 – няма, 5 – 11 по 2124,00 лв., 4 – 487 по 48,00 лв., 3 – 8700 по 3,70 лв. ДЖАКПОТ: 3 133 551,28 лв.  Числа - 6, 8, 13, 15, 30, 37. Печалби: 6 – няма, 5 – 11 по 830,10 лв., 4 – 263 по 34,70 лв., 3 – 3726 по 3,50 лв. ДЖАКПОТ: 315 653,47 лв.  I теглене: 5, 7, 9, 28, 31. Печалби: 5 – 1 по 22 174,30 лв., 4 – 232 по 83,60 лв., 3 – 6974 по 4,00 лв. II теглене: Числа - 5, 16, 19, 31, 32. Печалби: 5 – няма, 4 – 228 по 133,70 лв., 3 – 6456 по 6,00 лв.  Числа - 7, 15, 25, 31, 48; зодия: 6 – Дева. Печалби: 5+1 – няма, 5 – няма, 4+1 – няма, 4 – 6 по 500,00 лв., 3+1 – 11 по 100,00 лв., 3 – 186 по 10,00 лв., 2+1 – 222 по 5,00 лв., 1+1 – 1111 по 1,50 лв., 2 – 2648 по 0,80 лв., 0+1 – 1817 по 1,00 лв. ДЖАКПОТ: 3 000 000,00 лв.  Позиции - 3, 4, 9; цифри - 4, 9, 8. Печалби: 3 – няма, 2 – 659 по 31,30 лв. ДЖАКПОТ: 20 604,45 лв.  Година 94, месец 12, дата 07, ден 2. Печалби: I група – няма, II група – няма, III група – няма, IV група – няма, V група – 6 по 36,80 лв., VI група – 2 по 88,30 лв., VII група – 8 по 27,60 лв., VIII група – 20 по 8,80 лв., IX група – 34 по 7,80 лв., X група – 67 по 4,60 лв., XI група – 117 по 3,00 лв., XII група – 167 по 2,60 лв., XIII група – 438 по 2,10 лв., XIV група – 1198 по 1,30 лв., XV група – 2045 по 1,20 лв. ДЖАКПОТ: 19 366,22 лв. Печалба Игра Фиш № Район Форд Фиеста 6/49 019896738 Перник 5000 лв. 5/35 911508001 Петрич 5000 лв. 5/35 317483709 София", "date": "2018.10.26", "title": "Тото печалби, тираж №85"}
{"url": "https://www.monitor.bg:443/bg/a/view/sydebni-medici-otkazvat-ogledi-na-prestyplenija-147946", "text": "Съдебни медици от цялата страна се събират в Пловдив в събота, за да обсъдят проблема с липсата на пари от МВР за техния труд. Колегите им от града на тепетата вече спряха да ходят по огледи, освен ако не става дума за много тежки престъпления, като убийства или катастрофи с жертви. Това съобщи началникът на Съдебна медицина в Пловдив д-р Марин Балтов. „На вещи лица от областната дирекция на МВР в Пловдив дължат 460 000 лева за различни експертизи на вещи лица от началото на тази година. Не са плащали и на нас, съдебните медици. На нас ни дължат за тази година 100 000 лева. Те на всички не плащат. И на автоекспертите не плащат, на психиатри, на никой”, каза д-р Балтов. Той уточни, че обяснението, което му е било дадено е, че няма пари. „Автоекспертите имат по 50 000 лева да взимат. Казват ни от дирекцията, че нямат перо в бюджета, което е заложено за вещи лица и че трябвало от другия бюджет да заделят за нас, от който плащат тока, горивата, заплати”, каза още съдебният медик. Докторите са на основни заплати от по 620-640 лева и за разлика от колегите си от другите специалности, не ползват заплащане по клинични пътеки. Именно заради това, единственият начин да си осигурят допълнителни доходи, е да работят, като вещи лица. От МВР обаче бавели възнагражденията им с месеци, което провокирало патолозите да обсъдят проблема на 27 октомври, когато ще се проведе годишната им среща. Проблемът не е само за Пловдив, но и за останалите населени места в страната. Ако съдебните медици откажат да ходят по огледи, ще блокират досъдебните производства, твърдят те. ОТ МВР в Пловдив съобщиха, че 65 217 лева са изплатени на патолозите от Пловдив през януари, април, юни и август т.г. Д-р Балтов обаче контрира, че тези суми са били натрупани за миналата и по-миналата години и им ги плащат чак сега. „Към настоящия момент в съответствие с разполагаемите  финансови средства за издръжка по бюджета ОДМВР Пловдив предвижда 23 804 лв. да бъдат разплатени за извършени експертизи от вещи лица до края на месец октомври”, уточниха от областната дирекция на полицията в Пловдив.", "date": "2018.10.26", "title": "Съдебни медици отказват огледи на престъпления"}
{"url": "https://www.monitor.bg:443/bg/a/view/richard-i-lora-karadjova-demonstriraha-prostotijata-si-147938", "text": "По време на импровизираните матури във „ВИП Брадър“ фитнес инструкторът Ричард Величков и певицата Лора Караджова изумиха зрителите с отговорите си. Въпросите в играта бяха на ниво четвърти клас, което се оказа твърде висока летва за Мистър София и изпълнителката на „Виждам те“. Ричи, който вдъхнови хита на съквартирантите „Супер жалък“, не знае какво е подлог. Още по-шокиращ беше отговорът му на въпроса кой е написал „Малкият принц“. отсече надменния мъжага от Мадан, който чете книги само в сферта на личностното развитие. Щерката на Данчо Караджов пък дори не успя да пресметне правилно 9х8. Чаровната блондинка не знаеше и какъв празник честваме на 22 септември. Най-голямата й изцепка е относно кой приема законите в България. След уточнение на Големия брат, че питанката касае днешно време, тя получи подсказка „жълтите павета“ от Петко Димитров. След това тя заяви, че в такъв случай е Тодор Живков. Рапърът Атанас Колев, който е най-младият участник в предаването, единствен успя да отговори правилно на всички зададени му въпроси.", "date": "2018.10.26", "title": "Скъсаха Ричард и Лора Караджова на матурата за 4-и клас "}
{"url": "https://www.monitor.bg:443/bg/a/view/obviniha-prokopiev-v-prane-na-pari-147943", "text": "Олигархът Иво Прокопиев е бил обвинен в пране на пари, става ясно от съобщение на прокуратурата. В Софийска градска прокуратура се провежда разследване за престъпления по служба, извършени от служители на Министерство на икономиката, енергетиката и туризма във връзка с изпълнението на концесионните договори с „Каолин“ АД, гр. Сеново. В хода на разследването са назначени множество експертизи, заключенията на които са в процес на изготвяне, съобщава прокуратурата. На 23.04.2018 г. е постъпил сигнал от председателя на КПКОНПИ, ведно с материали от извършена проверка от Комисията. В сигнала и приложените към него документи са посочени множество факти и обстоятелства, които са послужили като основание за започване на разследване и за престъпление по чл. 253 НК /пране на пари/, касаещо продажбата на придобити от „Алфа Финанс Холдинг“ АД акции от капитала на „Каолин“ АД, представляващи 100% от капитала на „РМД  Каолин  98“ АД,  на регистрирано на 20.12.2012 г. в местния съд в гр. Кьолн, Германия дружество „Кварцверке ГмбХ“. Въз основа на проведените допълнителни действия по разследването са събрани доказателства, обосноваващи ангажиране на наказателната отговорност на Иво Прокопиев за пране на пари, в качеството на председател на Съвета на директорите на „Алфа Финанс Холдинг“ АД. Към наказателна отговорност за пране на пари са привлечени и членовете на Съвета на директорите на „Алфа Финанс Холдинг“ АД Константин Ненов и Иван Ненков. Обвиняемите Прокопиев, Ненов и Ненков са с мерки за неотклонение „Подписка“, се уточнява в съобщението на прокуратурата.", "date": "2018.10.26", "title": "Обвиниха Прокопиев в пране на пари "}
{"url": "https://www.monitor.bg:443/bg/a/view/nad-4-mln-lv-natrupani-zadyljenija-kym-sydebni-lekari-147936", "text": "Над 4 млн. лв. са натрупаните задължения към съдебни лекари. Това каза в парламента министърът на вътрешните работи Младен Маринов по повод протеста на съдебни лекари в Пловдив заради неизплатени хонорари. „Има проблем и е натрупан с годините. Правим всичко възможно с наличния бюджет да изплащаме постепенно и равномерно в цялата страна. Проблемът не е само в Пловдив“, обясни Маринов. Той допълни, че се надява с новия бюджет и допълнително отпуснатите средства проблемът да бъде разрешен. „Уверявам ви, че това не е проблем, свързан с организацията, а с това, че финансите са до там“, каза още вътрешният министър", "date": "2018.10.26", "title": "Над 4 млн. лв. натрупани задължения към съдебни лекари"}
{"url": "https://www.monitor.bg:443/bg/a/view/stroitel-zagina-pri-trudova-zlopoluka-147932", "text": "28-годишен строителен работник от Добрич падна от скеле и почина в линейката на път за болница „Света Анна” във Варна. Трудовата злополука е станала на ул. „Вардар“. Според очевидци, мъжът бил на височина около 10 метра и извършвал дейности по саниране на жилищен блок. В момента се изяснява причината за падането. Според една от версиите, строителят се е наранил още на скелето и не е могъл да се задържи, затова е паднал. Младият мъж бил откаран в болницата в Добрич. Оказало се, че е получил тежка съчетана травма, затова било решено да бъде транспортиран до Травмацентъра на болница „Света Анна“ във Варна. 28-годишниат добричлия починал в линейката на път за лечебното заведение. Три дружества извършват строителни дейности по сградата. Инспекцията по труда прави проверка и на трите. Съставен е акт за спиране на скелето.", "date": "2018.10.26", "title": "Строител загина при трудова злополука"}
{"url": "https://www.monitor.bg:443/bg/a/view/cveti-pironkova-pusna-oficialno-svojata-modna-marka-pironetic-147931", "text": "Цвети Пиронкова даде официален старт на модната марка Pironetic с откриването на онлаин платформата на адрес www.pironetic.com. Цвети посвети последните две години на активна работа по проекта за създаване на модната линия Pironetic, за която загатна през 2016 година, когато игра на Уимбълдън в собствен екип от едноименния бранд. “Имам удоволствието да Ви представя дебютната ни колекция на Pironetic за дамска спортна и ежедневна мода. Добре дошли в света на дрехите Pironetic, създадени в Пловдив с много любов! Пожелавам Ви много радост и вдъхновение от спорта и движението с нашия нов бранд”, заяви в социалните медии Цвети Пиронкова. “След дълъг период на усилена работа, скици, дизаин, материи, цветове и много отдаденост, екипът ни има повод да се гордее със срещата, която дадохме на две от големите ми страсти в живота - спорта и модата”, каза още Пиронкова. Модният бранд е насочен към дамите с активен начин на живот и олицетворява баланса, която всяка жена търси в живота сред множеството ангажименти и времето за спорт. Моделите са вдъхновени от спортната кариера на Цвети Пиронкова и желанието й да създаде облекло, в което от сутрин до вечер да може да се чувства комфортно, свободно и в същото време елегантна и стилна. Колекцията ще се продава онлайн на адрес www.pironetic.com. Първата колекция идва с послание към дамите да направят смело първата крачка към движението и има за цел да ги мотивира и провокира към любов към спорта с почерка на елегантния стил. Посланието звучи в атлетичния дух на спортистката и апелира към съвременните жени да не се страхуват да бъдат себе си, да направят дръзка крачка, дори да сбъркат, да не спират, а да продължат с поглед напред. Линиите са класически, но с интересни и артистични дизаинерски хрумвания, съчетаващи последно поколение технологични материи и традиционен памук, завършени с много внимание към детайлите.", "date": "2018.10.26", "title": "Цвети Пиронкова пусна официално своята модна марка Pironetic"}
{"url": "https://www.monitor.bg:443/bg/a/view/sydii-v-plovdiv-s-deklaracija-protiv-namalenite-im-pari-za-obleklo-147924", "text": "Съдии и съдебни служители не са съгласни с готвените законодателни промени, с които им се намаляват предвидените годишни пари за покупка на дрехи. За целта на 26 октомври 323 съдии и служебни служители – общо 438 души на щат, приеха на общо събрание декларация. На безпрецедентното събрание са присъствали съдии и съдебни служители от апелативния съд, окръжния съд и районния съд в Пловдив. Те са обсъдили изменението на на чл. 352 от Закона за съдебната власт, касаещо намаляване размера на средствата за облекло за съдебните служители, предвидено в параграф § 15 от ПЗР на Проект на Закон за държавния бюджет на Република България за 2019 г., съобщиха от Съдебната палата в Пловдив. С единодушно гласуване присъствалите на общото събрание са приели декларация, която ще бъде изпратена на министъра  на правосъдието,  министъра на финансите и на пленума на Висшия съдебен съвет, уточниха от пресслужбата на Съдебната палата в Пловдив. Ето и пълния текст на декларацията, която публикуваме без редакционни промени: Д Е К Л А Р А Ц И Я НИЕ – СЪДИИ И СЪДЕБНИ СЛУЖИТЕЛИ ПРИ АПЕЛАТИВЕН СЪД – ПЛОВДИВ, ОКРЪЖЕН СЪД – ПЛОВДИВ И РАЙОНЕН СЪД ПЛОВДИВ, след обсъждане на § 15 т. 2 от Преходните и заключителни разпоредби на Проекта на Закон за държавния бюджет на Република България за 2019 г. за изменение на чл. 352 от Закона за съдебната власт, който предвижда намаляване размера на средствата за облекло на съдебните служители от „до две средномесечни заплати на заетите в бюджетната сфера“ с „до 450 лв.“, единодушно заявяваме следната позиция: Разделението на властите е една от трите функции на държавно управление - законодателна, изпълнителна и съдебна. Правораздаването е една от основните дейности на Държавата, като съдебната независимост е ядрото на върховенството на закона. Съдът като институция е съвкупност от съдии и съдебни служители, като всеки от тях има своята роля в правораздавателната дейност. Предвид особената значимост на правосъдната дейност на конституционно ниво е разписано, че съдебната власт разполага със самостоятелен бюджет, което е основна гаранция за независимостта на работещите в нея. Поради това и изначално в Закона за съдебната власт е предвидена разпоредба, според която на съдебните служители да бъдат изплащани средства за облекло в максимален размер до определения за магистратите, в зависимост от наличието на средства в бюджета на съдебната власт. Служителите са лицето на съда и при осъществяване на ежедневните им трудови задължения, свързани с предоставяне на услуги на гражданите, е наложително да им бъдат осигурени адекватни финансови средства, позволяващи поддържането им в приличен външен вид. Това няма как да бъде постигнато ако средствата им за облекло бъдат намалени в размер три пъти по-нисък от изплащания им до момента. Обществото вижда съда и съдебната администрация, не като централен аспект на държавността, а като още един вид публична услуга, така, както образованието, здравеопазването и инфраструктурата са публични услуги. Във време, когато се упражнява натиск по отношение на разходите, ползите от финансиране на образованието, здравеопазването и инфраструктурата е очевидна, но ползите от инвестиране в правосъдието не са. Законодателят трябва да е активен по отношение на решения, свързани с адекватното ресурсно осигуряване на съда и съдебната администрация, тъй като те са взаимосвързани с отстояване на съдебната независимост и защитата на върховенството на закона. Имайки предвид идеята на законодателя за приравняване статута на съдебния служител с този на държавния служител, считаме, че този подход е крайно неадекватен и несправедлив, отчитайки обстоятелството, че държавните служители на всяко тримесечие от отчетната година получават бонуси, докато при съдебните служители такъв материален стимул липсва. Всички ние считаме, че Съдебната власт служи на обществото и е отговорна за правилното и безпристрастно прилагане на законите. Нейната основна функция, основана на върховенство на закона и независимостта е да осигурява на гражданите състояние на свобода, сигурност и достойнство при условията на равнопоставеност и ефективна защита на основните им човешки права. Етичните правила за поведение, както и задължението на съдебните служители да поддържат добър външен вид при изпълнение на трудовите си функции ангажират моралния дълг на работещите в съдебната администрация. Всеки служител, осъществявайки своите професионални задължения в услуга на обществото и неговите граждани, допринася за формирането на облика на цялата съдебна система, като несъобразяването с етичните норми на поведение, в частност неподдържането на приличен външен вид води до уронване престижа на съдебната власт и загубата на доверие в нея и в държавността. Предвид гореизложеното заявяваме, че сме категорично против предложеното в § 15 т. 2 от Преходните и заключителни разпоредби на Проекта на Закон за държавния бюджет на Република България за 2019 г. изменение на чл. 352 от Закона за съдебната власт, което считаме за крайно несправедливо спрямо съдебните служители.", "date": "2018.10.26", "title": "Съдии с декларация против намалените им пари за облекло"}
{"url": "https://www.monitor.bg:443/bg/a/view/beroe-poiska-pylna-mobilizacija-sreshtu-cska-147947", "text": "Ръководството, треньорите и футболистите на „Берое“ излязоха с призив към феновете на тима да напълнят стадиона за предстоящия днес домакински мач срещу ЦСКА. При успех „заралии“ ще се доближат на само две точки от „червените“. „Нашият отбор показва огромен характер и мъжество от началото на сезона и се нуждае от подкрепа във всеки един мач. „Берое“ е отбор, който заслужава да играе пред пълен стадион. Присъствието на всеки един е важно за отбора, феновете и победата! Нека отново докажем, че и Стара Загора заслужава своя отбор! Проявете максимална отговорност към любимия клуб, мобилизирайте свои приятели и близки, защото „Берое“ е нищо без феновете си. Всички на стадиона!“, призоваха от „Берое“. Привържениците на ЦСКА също се готвят за масирано посещение на двубоя, като в Стара Загора се очакват около 2000 „червени“.", "date": "2018.10.26", "title": "„Берое“ поиска пълна мобилизация срещу ЦСКА"}
{"url": "https://www.monitor.bg:443/bg/a/view/el-klasiko-barsa-real-m-prjako-po-max-sport-3-i-live-a1-bg-v-nedelja-147930", "text": "Спортните канали на А1 ще предложат на футболните фенове три големи европейски дербита през уикенда. Безспорно най-очаквано ще бъде издание №238 на срещите между грандовете на испанския футбол \"Барселона\" и \"Реал\" (Мадрид). Сблъсъкът между два от най-популярните клубове в световен мащаб привлича вниманието на всички футболни фенове, а запалянковците в България ще могат да го проследят на живо по MAX Sport 3. Първото Ел класико за сезона ще се изиграе тази неделя от 17:15 часа, като двубоят ще се предава и на онлайн платформата live.a1.bg. Неделният ден предлага на футболните фенове и още едно класическо дерби – холандското Де Класикер, между съставите на \"Аякс\" и \"Фейенорд\". Сблъсък №191 намира двата тима в отлична форма. Те са съседи в класирането, като домакините от Амстердам имат крехка преднина от две точки. Гостите от Ротердам пък ще гонят първа победа в Де Класикер от точно 3 години насам – 28 октомври 2015 г. \"Аякс\" – \"Фейенорд\" ще може да се проследи на живо тази неделя от 15:30 часа по MAX Sport 2. Неделната програма на X кръг на Серия А също ще предложи на феновете два интригуващи двубоя. От 19:00 часа намиращият се в криза състав на \"Милан\" ще се опита да вземе четвъртата си победа през сезона срещу представящия се много силно тим на \"Сампдория\". Двубоят ще се излъчва пряко по MAX Sport 2. От 21:30 часа по MAX Sport 3 \"Наполи\" приема \"Рома\" в най-интересния мач от кръга. В събота и неделя MAX Sport 1 и MAX Sport 2 ще излъчват директно развръзката на два ATP 500 турнира – този във Виена и този в Базел. В неделя от 04:00 часа сутринта започват състезанията за Гран при на Австралия по мотоциклетизъм, като стартът в клас MotoGP е от 07:00 часа и ще се предава по MAX Sport 1. От 20:30 часа отново в неделя, и отново по MAX Sport 1, ще бъде даден старта на състезанието от NASCAR на пистата в Мартинсвил.", "date": "2018.10.26", "title": "Ел Класико \"Барса\" – \"Реал\" (М) пряко по MAX Sport 3 и live.a1.bg в неделя "}
{"url": "https://www.monitor.bg:443/bg/a/view/blysnaha-baba-presichala-na-cherveno-v-plovdiv-147928", "text": "70-годишна влезе в болница, след като бе помляна на кръстовище в Пловдив. Възрастната жена обаче пресичала на червен за пешеходците сигнал на светофара. Катастрофата станала около 12 часа на придобилото фатална слава кръстовище на бул. „Руски” с ул. „Янко Сакъзов” от южната страна на моста на Герджика. Пенсионерката тръгнала да пресича натоварения участък, но не изчакала светофарът да светне в зелено за пешеходците. Тя явно била решила, че ще успее да притича преди колите да я доближат. Решението й да наруши Закона за движение по пътищата се оказало с лош край за нея. Била ударена, докато пресича в нарушение, от лека кола „Рено” с 27-годишен шофьор. Пробата с дрегер за алкохол на младия шофьор била отрицателна, съобщиха от полицията в Пловдив. Движението в района на кръстовището бе затруднено заради станалата катастрофа. Друга катастрофа в Пловдив в ранната петъчна утрин събра погледите на минувачи и шофьори, преминаващи покрай кръговото на Водната палата в града. Около 5 часа сутринта лека кола „Мазда” не успяла да вземе завоя на кръговото и се метнала в отсрещната цветна леха, изкъртвайки бордюри и пътни знаци. Като по чудо маздата не се хвърлила в река Марица. Фаталният й полет бил спрян от парапета на моста. Тримата в колата се отървали само с уплаха от лупинга. ", "date": "2018.10.26", "title": "Блъснаха баба, пресичала на червено в Пловдив"}
{"url": "https://www.monitor.bg:443/bg/a/view/smjanata-na-vremeto-spira-za-chas-13-pytnicheski-vlaka-147933", "text": "Предстоящата смяна на часовото време, в нощта срещу неделя, ще наложи промени във пътуването на 13 пътнически влака, съобщиха от националният жп превозвач БДЖ. При преминаването от лятно към астрономическо часово време е необходимо някои пътнически влакове да престоят в различни железопътни гари в нощта между 27.10.2018 г. и 28.10.2018 г. Това се налага, за да не бъде нарушен графикът за движение на влаковете. Преминаването от лятно към астрономическо часово време тази година ще засегне следните влакове с изчакване в най-близката жп гара, които са: - Международният бърз влак №492, пътуващ по маршрута Истанбул-София ще престои в гара Свиленград; Бързият влак №2626, пътуващ по маршрута Варна-София (през Горна Оряховица) ще престои в гара Роман; - Бързият влак №2627, пътуващ по маршрута София-Варна (през Горна Оряховица) ще престои в гара Търговище; - Бързият влак №3636, пътуващ по маршрута Варна-София (през Карлово) ще престои в гара Стряма; - Бързият влак №3637, пътуващ по маршрута София–Варна (през Карлово) ще престои в гара Сливен; - Бързият влак №8626, пътуващ по маршрута Бургас–София (през Пловдив) ще престои в гара Белово; - Бързият влак №8627, пътуващ по маршрута София–Бургас (през Пловдив) ще престои в гара Коньово; - Бързият влак №8636, пътуващ по маршрута Варна–Пловдив ще престои в гара Чирпан; - Бързият влак №8637, пътуващ по маршрута Пловдив–Варна ще престои в гара Търнак; - Бързият влак №9647, пътуващ по маршрута София–Силистра ще престои в гара Разград; - Пътническият влак №16101, пътуващ по маршрута Септември–Велинград ще престои в гара Велинград; - Пътническият влак №30151, пътуващ по маршрута Карнобат–Варна ще престои в гара Завет; - Крайградският пътнически влак №20200, пътуващ по маршрута Мездра–София ще престои в гара Лакатник; В железопътните превози е наложена обичайната практика, влаковете да спрат в първата железопътна гара по маршрута си при наближаване на 04:00 ч. и да изчакат 60 минути. (Например, ако влакът по разписание трябва да тръгне от дадена гара по маршрута в 05:00 ч., пътниците го очакват съответно в този час, така че той няма как да мине с един час по-рано и затова изчаква). По този начин не се нарушава графикът за движение на влаковете и се избягва по-ранно от обявеното им преминаване през съответните гари. Подробна информация за разписанията на влаковете клиентите на националния железопътен превозвач могат да получат на телефон 0700 10 200.", "date": "2018.10.26", "title": "Смяната на времето спира за час 13 пътнически влака"}
{"url": "https://www.monitor.bg:443/bg/a/view/magda-ima-nujda-ot-pomosht-za-bebeto-147919", "text": "Поп-фолк звездата Магда разчита единствено на любимия си – бизнесменът Владимир, за грижите на първородната им рожба. „Засега я гледаме двамата с баща й. Но разстоянието е голямо, те работят и няма как. Не мога да се сърдя на никого.“, разказа пред Планета тв тя. Междувременно момиченцето е установило най-силна връзка с татко си. „Благодаря и на баща й, защото той страшно много ми помага. Ако нямах неговата помощ, не бих се справила, защото майчинството не е лесно. А той се справя прекрасно. допълни тя. Магда разкри още, че детето й много рядко плаче. Никол още не казва „мама“, но много обича да похапва и затова “ам“ е първата й думичка.", "date": "2018.10.26", "title": "Поп-фолк звездата Магда има нужда от помощ за бебето"}
{"url": "https://www.monitor.bg:443/bg/a/view/v-kanada-lekuvat-s-poseshtenie-na-muzej-147934", "text": "Визита в музей като допълнение към традиционните лечения на болестите ще могат да предписват лекарите в Канада в рамките на пилотен безпрецедентен, според инициаторите му, в света проект. Проектът е плод на партньорството между асоциацията \"Лекари франкофони\" от Канада и Музея на изящните изкуства в Монреал. Той ще позволи на пациенти, страдащи от различни здравни и ментални проблеми, както и на техните близки, да се възползват от положителния ефект на изкуството върху здравето в рамките на безплатни визити. В първа фаза на проекта медиците, които участват в него, ще могат да предписват до 50 рецепти за визити на колекциите и на експозициите на музея в Монреал. Всяка една от визитите ще е за максимум двама възрастни и двама непълнолетни. Досега около 100 лекари са се записали, за да бъдат част от проекта. Според специалистите ползите от гледането на произведения на изкуството в музея са върху \"нивата на неврохормоните, които се отделят при физическа дейност\". Ползите следователно могат да се усетят при неврохормоните, замесени в депресията, стреса и страха, казват специалистите.", "date": "2018.10.26", "title": "В Канада лекуват с посещение на музей "}
{"url": "https://www.monitor.bg:443/bg/a/view/sgyvaem-dron-na-dostypna-cena-147935", "text": "Новия дрон Hubsan Zino разполага със спецификациите на DJI Mavic Air, но е на цена по-малка от половината на DJI. Zino притежава 4K широкоъгълна камера снимаща с 30 кадъра в секунда и стабилизирана с гимбел, а предлаганите автоматизирани функции включват режими за визуално проследяване и следване. DJI несъмнено е лидер в сегмента с интегрирани дронове, като Mavic 2 Pro, които предлагат функционалност от на ново ниво със много солиден потребителски интерфейс. Hubsan се опитва да се включи в най-желания сегмент при потребителските дронове в момента, а именно сгъваемите преносими дронове с камери, олицетворявани от серията Mavic на DJI. Zino предава на разстоянието от само около 1 километър, но се справя с повечето обстоятелства при правене на снимки. Върховото оборудване от DJI предава седем пъти по-далеч при идеални условия, но изпускането от поглед на дрон за хиляди долари е опасно. Камерата е 4K с прилично широк отвор от F2.2 и зрителния ъгъл е 89 градуса, с малко по-широк от Mavic Air. Максималната разделителна способност е 3.840 x 2.160 при 30 кадъра в секунда, но спецификациите не показват колко голяма снимка ще може да направи или дали може да снима с по-висока скорост на кадрите при по-ниски резолюции, като повечето подобни дронове. Фактът, че Hubsan посочва, че има „режим на поддържане на височината”, показва че е насочен към любителите, защото почти всеки, който лети с дрон с камера, се надява, че ще поддържа височината си. Zino направи повечето от това да се върне вкъщи, ако има проблеми с връзката, автоматичното управление на излитането и кацането и режима „headless”, позволяват на потребителите да летите с дрона, без да се притесняват за ориентацията. На цена от $ 369 при ограничена оферта за предварителна поръчка директно от Hubsan, Zino изглежда предлага функционалност на Mavic Air на значително по-ниска цена. Когато достигне до масовия пазар, цената ще бъде $ 399.  ", "date": "2018.10.26", "title": "Сгъваем дрон на достъпна цена"}
{"url": "https://www.monitor.bg:443/bg/a/view/mramorna-glava-na-drevna-krasavica-izleze-v-drevnata-herakleja-sintika-147916", "text": "Преди няколко дни мраморна глава на древна красавица извадиха археолозите на доцент д-р Людмил Вагалински при разкопките на античния град Хераклея Синтика до село Рупите, Петричко. На новия уникален арте факт археолозите се натъкнаха изпод градеж на форума в близост до намерената през август мъжка статуя без глава.  Новата находка е открита под сондаж в източната част на форума. А това поставя въпроса не само коя може да е красавицата с прическа melon frisure, но и защо са заравяни части от скулптури под строежи в този край на империята. Прическата на главата напомня линиите по кората на пъпеша. Археолозите са амбицирани скоро да намерят и тялото на жената. Наскоро археолозите от екипа на доц. д-р Людмил Вагалински се натъкнаха и на още един гроб без инвентар под настилката на форума в Хераклея Синтика. Вероятно става дума за погребение от V век, а дали костите са на мъж или на жена ще стане ясно, след като ги анализира антрополог. Намериха и костна игла с тънък златен лист, усукан в края й? „Вероятно става дума за дама с вкус, живяла през втори век в Хераклея Синтика“, допълни информацията доцент д-р Людмил Вагалински.", "date": "2018.10.26", "title": "Мраморна глава на красавица излезе в древната Хераклея Синтика"}
{"url": "https://www.monitor.bg:443/bg/a/view/7-godishen-se-blysna-v-kola-na-parking-147914", "text": "7-годишно дете е пострадало при пътен инцидент в района на паркинг на бензиностанция и с черепно-мозъчна травма, но без опасност за живота, е настанено в болницата в Пазарджик. Случаят е регистриран в четвъртък малко преди 10 часа в района на паркинг на бензиностанция, намираща се на 73-ти километър от АМ „Тракия“. Автобус превозвал ученици и пътувал по направлението Самоков -Копривщица. Децата били тръгнали на екскурзия, организирана от училище. На една от бензиностанциите по маршрута шофьорът на автобуса паркирал в района на петролния обект и отворил вратата, за да може децата да слязат до тоалетната. Тогава 7-годишно момче излязло навън и без да се огледа, бягайки, преминало пред спрялото возило. Така обаче детето се ударило в преминаващ покрай автобуса лек автомобил „Шевролет“ с водач 45-годишната Н.Р. от София. На мястото незабавно били изпратени екипи на „Спешна помощ“ и „Пътна полиция“. Първокласникът е транспортиран с линейка до МБАЛ-Пазарджик, където е настанен с черепно-мозъчна травма и фрактура на крака, по първоначални данни без опасност за живота. На мястото е извършен оглед от дежурна група при Районното управление на МВР в Септември и е образувано дознание.  ", "date": "2018.10.26", "title": "7-годишен се блъсна в кола на паркинг"}
{"url": "https://www.monitor.bg:443/bg/a/view/blokirat-ulici-i-benzinostancii-v-pazardjik-zaradi-skypite-goriva-147921", "text": "Блокади на възлови булеварди и улици, както и на бензиностанции в Пазарджик и Велико Търново, готвят недоволни от високите цени на горивата.  В Пазарджик недоволните ще се съберат на Битака/автопазара до стадиона в града/.  Началният час на протеста е 15 ч. до 16 ч.,  след което протестиращите ще тръгнат из града с колите. „Ще направим блокада на няколко булеварди, както и на някои бензиностанции. Нека се обединим всички“, апелираха организаторите. Масово повишение на цените на горивата се наблюдава в повечето бензиностанции в Пазарджик и областта. Към момента цената на бензин в града А-95  е 2.38 лв./л, а на газта – 1.11 лв./л. Дизелът е на цена от 2.42 лв./л, а бензин А-98 се търгува за 2.64 лв./л. Най-високите цени на горивата в Пазарджик в някои обекти са: за бензин А-95 – 2.44лв./л, за бензин A-98 – 2.73 лв./л, дизел – 2.46 лв./л, за газ – 1.14 лв./л и метан – 1.40 лв./л. В по-малките градове бензин А-95 струва 2.10 лв./л. Във Велико Търново също ще се проведе протест срещу високите цени на горивата. Недоволството е породено от това, че дизелът и бензинът в старата столица са с до 30 стотинки за литър по-скъпи от горивата по бензиностанциите в останалите градове. Протестът е граждански и се подготвя през социалните мрежи. Организаторите призовават да се носят касовите бележки от последните зареждания в града. Целта е да се внесе жалба в Комисията за защита на конкуренцията.", "date": "2018.10.26", "title": "Излизат на протести срещу скъпите горива в Пазарджик и Велико Търново"}
{"url": "https://www.monitor.bg:443/bg/a/view/hristo-bonev-dari-100-kashona-kroasani-na-bolni-hora-147922", "text": "Футболната легенда Христо Бонев направи поредното дарение за няколко клиники в УМБАЛ „Св. Георги” в Пловдив. 100  кашона с лакомства – кроасани и бейк ролс, си разпределиха пациентите на клиниките по: педиатрия и генетични заболявания, по детска хирургия, кардиохирургия и Втора клиника по хирургия. По своя дългогодишна традиция Бонев изненадва пациентите на УМБАЛ „Свети Георги“ както за празници, така и без определен повод. Дарението му на 26 октомври е по повод Димитровден. Предишното дарение, което направи Христо Бонев, бе на 16 авуст и включваше 200 кашона с пакетирани сладки и солени закуски, разпределени между 9 клинични звена на болницата. По-рано през годината, през юли, Христо Бонев дари 100 кашона на 4 клиники, преди това на 1 юни, Деня на детето, още 100 кашона с лакомства бяха раздадени на всички малки пациенти. За националния празник 3 март Бонев дари 77 кашона с опаковани лакомства, а за Цветница – 60 кашона.  ", "date": "2018.10.26", "title": "Христо Бонев дари 100 кашона кроасани на болни хора"}
{"url": "https://www.monitor.bg:443/bg/a/view/samoletyt-na-hari-kacna-ot-vtori-opit-147917", "text": "Самолетът на австралийските авиолинии \"Кантас\" с принц Хари и съпругата му Меган на борда, кацна на летището в Сидни на идване от островното кралство Tонга едва при втори опит, съобщи агенция Ройтерс. Пилотът на аероплана взел решение да направи втори кръг над летището, след като приземилия се преди тях самолет не успял навреме да освободи пистата. След като полетът на херцозите на Съсекс неочаквано променил посоката си, вместо да пристъпи към кацане, пилотът се извинил на пътниците. Той проявил и чувство за хумор, като обявил, че пасажерите ще имат още една чудесна възможност да се насладят на гледката при повторния кръг над естественото пристанище на Сидни - Порт Джаксън. Десет минути след първия опит за приземяване самолетът на кралските особи благополучно кацнал на летището в най-големия град на Австралия. Херцозите на Съсекс са на посещение в Сидни във връзка с провеждането от 20 до 27 октомври на игрите \"Инвиктус\", на които внукът на кралица Елизабет Втора е основател.", "date": "2018.10.26", "title": "Самолетът на Хари кацна от втори опит "}
{"url": "https://www.monitor.bg:443/bg/a/view/bg-fen-pravi-duet-s-enrike-iglesias-147918", "text": "Да припява рамо до рамо с Енрике Иглесиас по време на концерта му у нас – тази възможност ще получи един български фен. Латино идолът по традиция ощастливява по този начин един от най-близо намиращите се свои почитатели във фен зоната на терен. Изпълнителят на Hero отправя следното предизвикателство към родните меломани: да изработят най-красивия и оригинален плакат, да го вдигнат във въздуха и да привлекат вниманието на звездата чрез възгласи. Късметлията, чието творение най-много допадне на Енрике като послание и изпълнение, ще бъде избраният да излезе с него на сцената. 43-годишният певец е подготвил „интимна“ обстановка за концерта си All The Hits Live в зала „Арена Армеец“ на 6 ноември. Той пристига с уникална сцена, благодарение на която почитателите му не само ще могат физически да са близо до него, а дори да го докоснат. От основната сцена ще излизат два „езика“, които ще достигат трибуните и звездата ще преминава по тях, за да се здрависа с феновете. Чрез коридор пък ще стига до платформа в другия край на залата, където да могат да му се порадват и по-задните редове и дори да си направят селфи с него.  Билети може да намерите в мрежата на Eventim.", "date": "2018.10.26", "title": "БГ фен прави дует с Енрике Иглесиас"}
{"url": "https://www.monitor.bg:443/bg/a/view/prokuraturata-vleze-v-zavod-polimeri-147925", "text": "Бизнесменът Николай Банев и съпругата му Евгения са задържани във френския град Ница в 8,50 ч. местно време в петък, съобщи зам.-главният прокурор Иван Гешев. Поводът е разследване на спецпрокуратурата в София и страната във връзка с дейността на приватизирания завод „Полимери“ АД, който беше собственост на семейството. Образувано е досъдебно производство за престъпно сдружение, длъжностни присвоявания, пране на пари, документни измами и данъчни престъпления. В момента Баневи са привлечени към наказателна отговорност задочно. „Те са арестувани след издадена у нас европейска заповед за арест и европейска заповед за разследване. Основният обект на разследване по това престъпление е източването на приватизираното предприятие „Полимери“. Резултатът за всички е ясен – от 1800 работници, които са 1800 семейства, в момента се изхранват нула семейства“, каза Гешев. Той изказа благодарност на компетентните френски власти, които в максимално кратък срок съдействали на българските в полза на разследването у нас. То е започнало преди около 2 месеца. В петък следователи от Отдел „Следствен“ на Специализираната прокуратура извършиха процесуално-следствени действия на адреси в София и страната - претърсвания и изземвания, обиски на лица и разпити на свидетели в рамките на образуваното досъдебно производство. „Включително е поискано от френските ни партньори да проведат съответни действия – претърсвания и други, във Франция. „В бившия завод „Полимери“ в Девня е извършена една разбойническа приватизация, а резултатът е екологична бомба“, заяви през август 2017 г. премиерът Бойко Борисов, който посети съоръжението. Тогава той изрази надежда, че разследването срещу неизвестен извършител ще стане срещу известен. „Всичко това е разграбено, унищожено, а пък собствениците имат „Мерцедес“ и „Майбах“. Премиерът не скри разочарованието си, че заводът е бил разграбен, активите са останали при частниците, а вредният отпадък е останал за данъкоплатците. По думите му разходите в момента за охрана на обекта, ток, вода и наблюдение са за сметка на държавата. Тогава стана ясно още, че 10 месеца ще бъдат необходими за пълното рециклиране на опасния трихлоретан, който продължава да се съхранява в корозирали цистерни на територията на завода. Кабинетът отпусна 15 млн.лв., за да бъде изнесено отровното вещество оттам и утилизирано в чужбина, тъй като нашата страна няма право да утилизира подобни силни отровни вещества. Баневи приватизираха предприятието през 1998 г., но през 2010 г. спря работа.", "date": "2018.10.26", "title": "Арестуваха Николай и Евгения Баневи във Франция (ОБНОВЕНА)"}
{"url": "https://www.monitor.bg:443/bg/a/view/lili-ivanova-potopi-v-strast-4000-v-ndk-snimki-147926", "text": "Любов, това беше вдъхновението на примата Лили Иванова в четвъртък вечер за първия от трите й големи концерта в София, които слагат точка на тазгодишното й национално турне, подкрепено от Лидл. Във всяка песен, във всеки жест звучеше тази любов – ту изпепеляваща, ту меланхолична, на моменти несподелена, в други неприлична, но най-вече – в парчетата от новия й репертоар. Именно те бяха акцентът в спектакъла. Без шлагери – една нова Лили, потопи препълнената зала 1 на НДК в страст. Първата дама на родната естрада стъпваше ситно като гейша по сцената, а гърба й пазеха отбор от най-добрите млади музиканти - Ангел Дюлгеров, Огнян Енев, Веселин Веселинов-Еко, Орлин Цветанов, Росен Ватев и вокално трио ЛаТиДа. Стартът беше неочакван, леко джази и много семпъл. Нямаше и помен от излишество по сцената. Само инструменти и микрофон. За миг извика асоциация в мен с Ерик Клептън, който в центъра на една от най-престижните зали - „Роял Албърт Хол“, беше постлал само едно килимче 1х2 м и това беше достатъчно, за да омагьоса публиката. Изрично подчертавам, че не сравнявам Лили Иванова с Ерик Клептън, а по-скоро подхода към себеизявата на доказаните музиканти с опит и самочувствие. Въпреки че новите композиции бяха основна част в репертоара и логично публиката нямаше как да ги пее заедно с примата, 4000-те хиляди в залата посрещаха и изпращаха песните с бурни аплодисменти и ентусиазъм. Като диаманти сред цирконии се отличаваха песните, по които – „Дали“, „Обичай ме!“, „Този миг“. На глед странна комбинация не само поколенчески, но и стилово – симбиозата между неговите текстове и чувствеността на изпълнителя обаче беше пълна и завладяваща. Няма как да не се отбележи и цялостният облик на концерта, който е дело на аранжиментите на талантливия Ангел Дюлгеров. Музикантът, който стои зад едни от най-успешните нови български проекти, като последния албум на Любо Киров „Както преди“, беше прекроил дори популярните нови парчета на Иванова от последното десетилетие в неузнаваеми нови одежди. Смуут джаз преливаше на моменти в и всичко водеше винаги към поантата на парчето, където гласът на Лили да разгърне потенциала си. Прозвучаха и три чисто нови песни, които Лили Иванова призна, че дори още не е записала, но иска да подари на публиката - „Мигът и любовта, „Бурната река“ и „Главна роля“. И докато през почти целия двучасов концерт певицата ограничаваше движенията си, фокусирана основно върху вокалната си изява, с изключение на 1-2 кратки претичвания заради проблем със слушалките, то на финала неочаквано поведението й драстично се смени. Дали провокирана от изпълнението на единствения шлагер в репертоара за вечерта – „Щурче“, или заредена от емоцията на публиката, Лили кръстоса два пъти сцената, след което поиска и беше свалена в публиката. поспря за миг да поздрави един от основните си текстописци Иван Тенев и буквално на спринт се върне при музикантите си. Разбира се феновете я върнаха на бис, за който тя беше избрала „Присъда“ и въпреки молбите за „още“, примата прибра музикантите си и сложи точка, за да продължи с концерт в петък и събота вечер, които бяха напълно разпродадени дни предварително.", "date": "2018.10.26", "title": "Лили Иванова потопи в страст 4000 в НДК (СНИМКИ)"}
{"url": "https://www.monitor.bg:443/bg/a/view/samo-31-ot-kupuvachite-iskat-jilishte-na-shpaklovka-i-zamazka-147920", "text": "Повечето клиенти предпочитат жилище, закупено с готови настилки - 46% от всички, а на шпакловка и замазка - 31%. 45% от търсещите имот искат паркомясто или гараж към него, сочи анкета на една от строително-инвестиционните компании. 39% пък от хората декларират намерението и да купят гараж отделно, а 59% - да потърсят паркомясто. Друга отчетлива тенденция сред купувачите на ново строителство е свързана с разпределението на помещенията и площта на желания имот. Да се сдобият със собствено жилище - това е водещият мотив за покупка за преобладаващата част от запитаните. Промяна в семейния статус или желание за подобряване на качеството на живот чрез покупка на по-ново или по-голямо жилище също е сред факторите, които подпомагат решението за сделка. Въпреки това едва 20% от тези купувачи възнамеряват да продадат стария си апартамент, посочва се още в проучването. Инвестиция на средствата вместо съхранението им в банка е мотив за около 15% от запитаните. Такъв е и делът на желаещите да се преместят в по-хубав квартал. Смяната на района се оказва безпроблемна за повечето купувачи, стига да намерят имот, който да отговаря на изискванията им. Едва 37% от хората предпочитат да останат в квартала, в който живеят, като от тях непреклонни са едва 9%. За повечето от тези хора водещ е навикът, близостта до близки и роднини, както и до работното място. По-голямата част от запитаните обаче нямат против да заменят настоящите си район срещу по-престижен и комуникативен или по-тих и с повече зеленина. Между 60 000 и 100 000 евро е стойността на по-голямата част от покупките на потребителите, вече сключили сделка. Те представляват 55% от всички. С по-скъп имот - над 100 000 евро, са се сдобили 10% от хората, а с по-евтин - под 60 000 евро, останалите 35%. Сходна е ситуацията при хората, планиращи в краткосрочен план да купят имот ново строителство. Около 65% са определили бюджет между 60 000 и 100 000 евро, малко над 30% смятат да похарчат до 60 000 евро, а едва 5% възнамеряват да платят над 100 000 евро за желаното жилище.", "date": "2018.10.26", "title": "Само 31% от купувачите искат жилище на шпакловка и замазка"}
{"url": "https://www.monitor.bg:443/bg/a/view/angelkova-chaka-po-milion-nemski-turisti-godishno-147915", "text": "В близките години можем да посрещаме над 1 млн. германски туристи годишно. Германия е трета в топ 10 на целевите ни входящи пазари през тази година с над 640 хил. посещения за периода януари-август. Това заяви министърът на туризма Николина Ангелкова на работна среща с членове и партньори на Германо-българската индустриално-търговска камара. Министърът представи резултатите от летния сезон 2018 г., законодателната политика на министерството и най-важните цели пред сектора. Домакин на работната среща бе главният управител на Германо-българската индустриално–търговска камара д-р Митко Василев, в разговора участваха Торстен Гайслер, ръководител на фондация „Конрад Аденауер“ за България, Хубертус Клинк, ръководител на Икономическия отдел в посолството на Германия у нас, както и представители на водещи германски фирми, работещи в България. За последните три години беше формиран възходящ тренд в туризма със значими ръстове на туристи и приходи, каза министър Ангелкова. Сериозен принос за това има фактът, че правителството постави сектора като приоритет и от края на 2014 г. бе създадено самостоятелно министерство. Очакваме тази година да достигнем 9,5 млн. посетители от входящите пазари,  приходите от международен туризъм само за периода януари–август 2018 г. възлизат на над 2,8 млрд. евро, което е над 7% ръст спрямо същия период на 2017-а, посочи министър Ангелкова. Тя открои доброто взаимодействие между министерството и големите туроператори, работещи на пазар Германия. През 2018 г. отново се провежда интегрирана кампания за целеви пазари, включително и за ФРГ, в която са включени печатна, онлайн и дигитална реклама, както и социалните мрежи. Министър Ангелкова подчерта, че Германия е устойчив пазар с голям потенциал за растеж. Анализи на качеството сред туристите показват, че 83% от германските гости, посетили страната ни през 2016 г., са се върнали и през 2017, и през 2018 г. В рамките на 3 до 5 год. можем да достигнем 1-1,5 млн. германски туристи годишно, прогнозира министър Ангелкова.", "date": "2018.10.26", "title": "Ангелкова чака по милион немски туристи годишно"}
{"url": "https://www.monitor.bg:443/bg/a/view/uikend-vinetkite-shte-vajat-ot-ot-petyk-po-objad-147908", "text": "Винетката за почивните дни ще важи от 12.00 часа на обяд в петък до 23.59 часа в неделя. Шофьорите, които пътуват само събота и неделя, ще могат да се възползват от новата възможност от началото на годината, обяви в регионалният министър Петя Аврамова. От 5 на 7 години ще бъде удължен срока за гаранция при строителството на магистрали, потвърди Аврамова обявеното от предшественика й Николай Нанков намерение за промяна в нормативната уредба. Така ще има по-ефективен контрол по време на целия инвестиционен процес - и при оценката на проекта, и при строителните дейности. Строителството от магистрала \"Струма\" от Кресна до Сандански е в много напреднала фаза, това ще позволи отсечката да бъде пусната предсрочно с 5 месеца. Шофьорите ще пътуват от Благоевград към границата ни с Гърция по-бърза около Коледа. Въпреки възможното забавяне, министърът увери по bTB, че не очаква забавяне на самото строителство на тунел \"Железница\" и на цялата магистрала \"Струма\", която трябва да е готова до 2023 г. В момента се строи лот 3.1, който е готов на 30%, каза още тя. Аврамова потвърди и идеята да се отнема лиценза на компании за строителен надзор при констатирани 2 нарушения. Глобите пък се предвижда да станат от 30 хил. до 150 хил. лева.", "date": "2018.10.26", "title": "Уикенд винетките ще важат от петък по обяд"}
{"url": "https://www.monitor.bg:443/bg/a/view/evrokomisar-nareche-evrodeputat-fashist-147923", "text": "Еврокомисарят по финансовите и икономическите въпроси Пиер Московиси нарече фашист италианския евродепутат Анджело Чока, който стъпка с обувка бележките му, предаде АФП. \"Той е кретен, провокатор и фашист. Действието му е гротескно\", заяви Московиси пред френската телевизия CNews, визирайки депутата от крайнодясната партия \"Лига\" във вторник, след като еврокомисарят по икономическите и финансовите въпроси обяви, че отхвърля италианския бюджет. \"Когато започне да се използва насилие срещу институциите, когато правилата започнат да се потъпкват, включително с обувки, имаме нещо като бавно насочване към това, което се нарича нелиберална демокрация, с други думи незачитане на свободата на медиите, свободата на съда и на политическите институции\", добави Московиси. \"Това е политика, която наистина мразя и това са хората, с които ще се боря до последния си дъх\", обеща той, припомняйки, че Матео Салвини, лидер на партията \"Лига\", се разграничи от провокацията. \"Европа няма да бъде променена с провокации\", заяви Салвини по повод жеста на Чока. Във вторник италианският евродепутат отиде на пресконференция на Московиси, взе бележките му от масата и свали обувката си, с която ги смачка. Първоначално еврокомисарят говореше за липса на уважение, но по-късно определи случилото се като гротескно. \"В началото се усмихваме и го пренебрегваме, защото е смешно, после свикваме на глухо символично насилие и един ден се събуждаме с фашизъм. Да запазим бдителност! Демокрацията е крехко достояние\", призова еврокомисарят. Московиси заяви, че не вижда признаци други страни да са повлияни от проблемите, свързани с икономическата и политическа ситуация в Италия, предаде Ройтерс.  \"Не сме на път да създадем следващата криза\", подчерта еврокомисарят по икономическите и финансовите въпроси пред френската телевизия CNews. Той добави, че води конструктивни и твърди разговори за ситуацията в Италия, но европейската икономика не е в криза.", "date": "2018.10.26", "title": "Еврокомисар нарече евродепутат \"фашист\""}
{"url": "https://www.monitor.bg:443/bg/a/view/vijte-vsichki-rezultati-ot-grupite-na-liga-evropa-147929", "text": "Снощи се игриграха мачовете от третия кръг на груповата фаза на Лига Европа. Ето всички резултати и класирания: Група \"А\" АЕК Ларнака (Кипър) - Лудогорец Разград (България) 1:1 Цюрих (Швейцария) - Байер Леверкузен (Германия) 3:2 Класиране: 1. Цюрих 3 3 0 0 5:2 9 точки 2. Байер Леверкузен 3 2 0 1 9:7 6 3. Лудогорец 3 0 1 2 3:5 1 4. АЕК Ларнака 3 0 1 2 3:6 1 Група \"В\" РБ Лайпциг (Германия) - Селтик (Шотландия) 2:0 Залцбург (Австрия) - Розенборг (Норвегия) 3:0 Класиране: 1. Залцбург 3 3 0 0 9:3 9 точки 2. РБ Лайпциг 3 2 0 1 7:4 6 3. Селтик 3 1 0 2 2:5 3 4. Розенборг 3 0 0 3 1:7 0 Група \"С\" Копенхаген (Дания) - Славия Прага (Чехия) 0:1 Зенит (Русия) - Бордо (Франция) 2:1 Класиране: 1. Зенит 3 2 1 0 4:2 7 точки 2. Славия 3 2 0 1 2:1 6 3. Копенхаген 3 1 1 1 3:3 4 4. Бордо 3 0 0 3 2:5 0 Група \"D\" Андерлехт (Белгия) - Фенербахче (Турция) 2:2 Спартак Търнава (Словакия) - Динамо Загреб (Хърватия) 1:2 Класиране: 1. Динамо 3 3 0 0 8:2 9 точки 2. Фенербахче 3 1 1 1 5:6 4 3. Спартак 3 1 0 2 2:4 3 4. Андерлехт 3 0 1 2 2:5 1 Група \"Е\" Карабах (Азербайджан) - Ворскла (Украйна) 0:1 Спортинг Лисабон (Португалия) - Арсенал (Англия) 0:1 Класиране: 1. Арсенал 3 3 0 0 8:2 9 точки 2. Спортинг 3 2 0 1 4:2 6 3. Ворскла 3 1 0 2 4:6 3 4. Карабах 3 0 0 3 0:6 0 Група \"F\" Милан (Италия) - Бетис (Испания) 1:2 Дюделанж (Люксембург) - Олимпиакос (Гърция) 0:2 Класиране: 1. Бетис 3 2 1 0 5:1 7 точки 2. Милан 3 2 0 1 5:3 6 3. Олимпиакос 3 1 1 1 3:3 4 4. Дюделанж 3 0 0 3 0:6 0", "date": "2018.10.26", "title": "Вижте всички резултати от групите на Лига Европа"}
{"url": "https://www.monitor.bg:443/bg/a/view/nap-njama-da-ima-otsrochka-za-podmjana-na-kasovite-aparati-147907", "text": "Не обсъждаме отсрочка за подмяна на касовите апарати, каза в ефира на bTV Росен Бъчваров, говорител на НАП. Общите разходите за бизнеса ще са значителни, от Националната агенция по приходите (НАП) обаче твърдят, че време за отлагане няма. След промяна в наредба, която влезе в сила през септември, старите фискални устройства трябва да излязат от употреба до края на март догодина 2019 г., а целта на промените е оборотът на фирмите да излезе на светло. Бизнесът обаче поиска от приходната агенция срокът за смяна на касови апарати да се удължи поне до началото на 2020 г. По думите на Бъчваров, годишно държавата губи приход от 330 млн. лв. заради липсата на регулация на софтуера на апаратите в търговските обекти. „До март месец догодина има време да се смени софтуера или целия апарат на 190 хил. устройства, колкото са регистрирани по ДДС“, смята говорителят на НАП. Според Ясен Танев, председател на управителния съвет на Българската асоциация за развитие на бизнес софтуер, срокът трябва да бъде удължен, за да се прецизират изискванията към бизнеса. По думите му съгласно изискванията в момента достъпът до данни на НАП е твърде широк. Танев допълни, че подмяната на софтуера на едно устройство става за дни, а не за 15 минути.", "date": "2018.10.26", "title": "НАП: Няма да има отсрочка за подмяна на касовите апарати"}
{"url": "https://www.monitor.bg:443/bg/a/view/e-uslugite-na-mvr-spirat-do-ponedelnik-147909", "text": "От 17.00 часа днес до 8.00 часа в понеделник част от услугите, предоставяни от МВР по електронен път, няма да бъдат достъпни. В това число влиза и регистрацията на договори за продажба на автомобилите, свързани с Националния регистър на превозните средства и техните собственици. Възможно е да има затруднения и в услугите, предоставяни от ведомството към застрахователните дружества при сключване на застраховки. Причина за това е извършването дейности по системния софтуер и хардуер, на които функционира Регистъра на пътните превозни средства и собствениците им, уточняват от МВР.", "date": "2018.10.26", "title": "Е-услугите на МВР спират до понеделник"}
{"url": "https://www.monitor.bg:443/bg/a/view/svetoven-lider-v-opakovychnija-biznes-prouchva-bylgarija-za-investicii-147911", "text": "Компания, която е сред глобалните лидери в опаковъчния бизнес, проучва възможности за инвестиция в България. Заместник-министърът на икономиката Александър Манолев е провел среща с представители на мениджмънта, които подготвят анализ за финалното решение. Към този момент страната ни се конкурира с Полша и Унгария, а планираната инвестиция ще варира между 15 и 20 млн. долара, съобщиха от икономическото министерство, но без да споменават името на евентуалния инвеститор. „Можете да разчитате на пълна подкрепа от Министерството на икономиката и всички ангажирани институции, ако изберете страната ни за Вашата инвестиция“, е подчертал Александър Манолев. Той е представил и насърчителните мерки, които страната ни може да предложи на инвеститори от такъв клас. Зам. министърът е посочил, че в страната ни има икономическа и политическа стабилност, което се оценява много високо от чуждестранния бизнес. Сред темите на срещата са били развитието на транспортната инфраструктура и възможностите за бързо придвижване на товари от България до Централна и Западна Европа. Зам.-министър Манолев е акцентирал и че основен приоритет за правителството е намаляването на административната тежест за бизнеса и гражданите. Той е представил и индустриалните зони, които се оперират от Министерството на икономиката като локации за инвестиция с добавена стойност. „Редица външни проучвания показват, че чуждият бизнес се чувства добре в страната ни, а не малко компании планират разширение на своята дейност“, е посочил още Александър Манолев.", "date": "2018.10.26", "title": "Световен лидер в опаковъчния бизнес проучва България за инвестиции"}
{"url": "https://www.monitor.bg:443/bg/a/view/djystin-timbyrlejk-izneverjaval-na-djesika-bijl-147889", "text": "Поп идолът Джъстин Тимбърлейк неведнъж е слагал рога на съпругата си – актрисата Джесика Бийл. Това стана ясно, след като част от мемоарите му станаха публично достояние. Забежките на носителя на „Грами“ обаче били в началото на връзката му със звездата от „Денят на влюбените“. При старта на отношенията им двамата били привлечени един към друг и просто се срещали от време на време. заяви той. Искрата между Тимбърлейк и Бийл пламва през 2007-а, а пет години по-късно си казаха заветното „да“. Звездите възпитават един син – Сайлъс Рандъл. Джей Ти неведнъж споделя, че се надява на още много наследници. Междувременно изпълнителят на Say Something отложи свое шоу в Ню Йорк след лекарска заръка, обяснявайки, че гласните му струни са получили сериозни увреждания.", "date": "2018.10.26", "title": "Джъстин Тимбърлейк изневерявал на Джесика Бийл"}
{"url": "https://www.monitor.bg:443/bg/a/view/rusija-globjava-google-za-nepodchinenie-147912", "text": "Руските надзорни органи ще глобят Google със 700 000 рубли или с близо 9500 евро заради неизпълнение на местното законодателство, предават агенциите. Въпреки нормативните изисквания, търсачката не се е присъединила към федералната държавна информационна система, която съдържа списък със забранени на територията на страната интернет ресурси. Това стана ясно в петък от официално съобщение на Роскомнадзор. От контролния орган поясниха, че по закон блокираните сайтове трябва да бъдат изключени от търсачките, като Google не е изпълнил това изискване. Компанията е имала 30 дни на разположение, за да се включи към информационната система, но не е спазила срока, заявиха от Роскомнадзор. Съответният акт за налагане на глоба ще бъде внесен в съда, който от своя страна ще даде на Google възможност за възражение, и чак след това ще излезе с окончателно решение, уточниха юристи.  ", "date": "2018.10.26", "title": "Русия глобява Google за неподчинение "}
{"url": "https://www.monitor.bg:443/bg/a/view/elektromobil-za-domashnija-socialen-patronaj-i-v-blagoevgrad-147899", "text": "След Гоце Делчев и община Благоевград закупи електромобил за нуждите на Домашния социален патронаж. Това е поредна стъпка за постигане на по-чиста околна среда. С него ще бъде доставяна храната на хората, ползващи услугата. Използването на електромобил цели намаляване на вредните емисии във въздуха. Над 260 са адресите, които ще бъдат обслужвани ежедневно с новата кола. Те се намират, както в Благоевград, така и в селата наоколо. Колата е закупена по Програмата за насърчаване използването на електрически превозни средства в рамките на Инвестиционната програма за климата на Националния доверителен екофонд, а част от финансирането е от Община Благоевград.", "date": "2018.10.26", "title": "Електромобил за Домашния социален патронаж и в Благоевград"}
{"url": "https://www.monitor.bg:443/bg/a/view/bombite-za-politicite-v-sa-sht-idvali-ot-florida-147910", "text": "Разследването, свързано с 10 тръбни бомби, които бяха изпратени на високопоставени демократи и критици на президента на САЩ Доналд Тръмп, се е съсредоточило върху следи във Флорида, обяви източник от федералните правораздавателни служби, цитиран от \"Ройтерс\". Друг източник пък разкри, че следователите вярват, че самоделните бомби са направени с помощта на инструкции в интернет. Смята се, че всички подозрителни пакети са преминали през американската пощенска система в даден момент, добави източникът. Много от пакетите са върнати на адреса на офиса на американския конгресмен Деби Шулц във Флорида, бивш председател на Националния комитет на Демократическата партия, според ФБР. Инструкциите за направата на такива самоделни бомби са достъпни в интернет сайтове и в пропаганда, разпространена от екстремистки организации като ДАЕШ (\"Ислямска държава\") и \"Ал Кайда\", обявиха източниците. Бившият вицепрезидент Джо Байдън и актьорът Робърт де Ниро са последните мишени вчера. Бомбите са изпратени няколко седмици преди междинните избори на 6 ноември. Тръмп осъди възникналата ситуация. Никой не е поел отговорност и ФБР призова американците да подадат сигнал, ако имат информация. Първият колет с бомба беше изпратен на милиардера Джордж Сорос в Ню Йорк в понеделник, а във вторник и сряда получиха бившият държавен секретар Хилари Клинтън и бившият президент Барак Обама.", "date": "2018.10.26", "title": "Бомбите за политиците в САЩ идвали от Флорида"}
{"url": "https://www.monitor.bg:443/bg/a/view/parlamentyt-odobri-zakona-za-horata-s-uvrejdanija-147913", "text": "Парламентът одобри единодушно законопроектите за хората с увреждания и за личната помощ на първо четене. Депутатите се обединиха в изказванията си, че те няма да решат всички проблеми на инвалидите, но са стъпка в правилната посока. Председателят на парламентарната социална комисия Хасан Адемов отбеляза три основни стълба в законопроектите. Единият е реалната индивидуална оценка на потребностите, извършена от квалифицирани социално работници. Другият са единните критерии при сключване на договори със социалното министерство за лични асистенти. Адемов подчерта и предимството на възможността инвалидът сам да избира кои да се грижи за него. Светлана Ангелова от ГЕРБ пък заяви, че социалистите не са прави с критиката, че реформата се е случила, заради протеста. Тя посочи, че увеличението на средствата за инвалиди е приоритет на правителството и допълни, че през тази година те са с 86 млн. лв. повече, а през 2019г. с 150 млн. лв. повече. Управляващи и опозиция се обединиха около твърдението, че нужда от поправки между първо и второ четене ще има. „Безспорно законопректът за хората с увреждания не е съвършен, но дискусиите ще помогнат да се подобри“, заяви социалния министър Бисер Петков. ГЕРБ ще предложи. Националният съвет за интеграция на хората с увреждания да бъде председателстван не от ресорния вицепремиер Валери Симеонов, а от Бисер Петков, обясни Светлана Ангелова. Протестиращите майки обаче, не са съгласни. „Идеята е съветът да се води от вицепремиер, защото решаването на проблемите не е само в компетенциите на социалното министерство, а и на МОН и МЗ“, припомни Вера Иванова. Тя заяви още, че продължават с протестите с искане за оставка на Валери Симеонов. Междувременно след Националния съвет за тристранно сътрудничество вицепремиерът заяви категорично, че няма да подаде оставка.", "date": "2018.10.26", "title": "Парламентът одобри законопроектите за инвалидите"}
{"url": "https://www.monitor.bg:443/bg/a/view/6-8-udari-gyrcija-147900", "text": "Силно земетресение с магнитуд 6,8 по Рихтер бе регистрирано край бреговете на Гърция в Йонийско море, предадоха световните агенции. Според американския Геофизичен институт трусът е бил усетен най-силно на популярния за туристите остров Закинтос (Занте), предаде Асошиейтед прес. Няма информация за жертви и ранени. Според последни данни на гръцката Обсерватория трусът е бил на дълбочина 5 километра, като епицентърът е бил на 287 километра западно от Атина и на 44 километра в морето край Закинтос, предаде Франс прес. Последвали седем силни вторични труса със сила до 5,4. Засегната е електрическата мрежа в главния град на Закинтос, има щети по пътната мрежа и на основното пристанище, образували са се и свлачища. Първоначално беше издадено предупреждение за цунами, но приливна вълна не се е образувала. Трусът разлюлял много места в Гърция, а хората излезли по улиците. Според специалисти след силното земетресение през тази нощ край гръцкия остров Закинтос явленията постепенно ще затихват, съобщава \"Катимерини\". Въпреки това не е изключен нов силен трус с магнитуд от около 5 - 5,5 по скалата на Рихтер, казва председателят на Организацията за антисеизмично планиране и защита професор Евтимиос Лекас, който с група учени днес ще посети Закинтос. Силното земетресение, което беше регистрирано в морето край Закинтос в 1:54 тази нощ, беше с магнитуд от 6,8 по Рихтер според Европейско-средиземноморския сеизмологичен център и от 6,4 според гръцките източници. Земетресението е било последвано от два вторични труса с магнитуд от 5,1 и 5,2 по Рихтер и от още 10 с магнитуд от над 4, съобщава агенция АНА-МПА. Земетресението причини ограничени материални щети на острова. Няма данни за пострадали хора. Междувременно, според гръцката противопожарна служба вече няма активни фронтове на големия пожар, който избухна вчера рано сутринта на средния ръкав на Халкидическия полуостров - Ситония, съобщава агенция АНА-МПА. Усилията на пожарникарите бяха подпомогнати от спадането на силата на вятъра през нощта. Вчера някои от жителите на град Сарти напуснаха домовете си, въпреки че не беше обявена евакуация, но днес много от тях са се завърнали. Въпреки това днес в града са отменени учебните занятия заради гъстия дим, който все още остава в района. В потушаването на пожара продължават да участват 2 самолета, 2 хеликоптера, 70 пожарни коли, 160 пожарникари и части на армията.  Пожарът започна сутринта в четвъртък в борова гора в района на къмпинг Арменистис. Според данни от снощи, цитирани от \"Прото тема\", са изгорели около 3 - 4 хиляди декара. Пожарът е започнал, след като сухо дърво е паднало върху електрически стълб и се е подпалило.", "date": "2018.10.26", "title": "Земетресение от 6,8 по Рихтер удари Гърция"}
{"url": "https://www.monitor.bg:443/bg/a/view/semejstvoto-na-slaj-mu-prashta-koleti-u-nas-snimki-147884", "text": "Най-голямата пречка за холивудския ас Силвестър Сталоун по време на престоя му у нас е, че той е далеч от семейството си. „Това бяха много тежки снимки. написа в социалните мрежи той. Близките му обаче го зарадваха с колет на сета на филма „Рамбо 5“, чиито снимки стартираха в България преди около месец. Във видео в официалния си профил в Инстаграм 72-годишният актьор съобщава, че е получил яке по пощата и позира с него. „Коледа дойде по-рано“, намигна той. Якето е в зелен цвят и на гърба има череп с барета и надпис Рамбо. Слай не пропусна да спомене, че се намира на на български терен. Суперзвездата често публикува снимки и видеа от визитата си у нас, независимо дали става въпрос за писане на сценарий върху багер, яздене на кон в полите на Витоша, кадър на „умислен Рамбо“ или „пещерата на Рамбо“.", "date": "2018.10.26", "title": "Семейството на Слай му праща колети у нас  (СНИМКИ)"}
{"url": "https://www.monitor.bg:443/bg/a/view/kipyrskijat-syd-reshava-za-likvidacijata-na-olimpik-147904", "text": "2000 български клиенти на закъсалия застраховател „Олимпик” очакват днес да започне ликвидацията на кипърската компания.   Очаква се днес съдът в Никозия да обяви обяви началото на процедурата. Така ще се даде възможност на ликвидатора реално да започне работа, а на кипърския и българския гаранционни фондове да изчистат въпросите около това как ще се покриват щетите на пострадалите след катастрофи с автомолили, застраховани в „Олимпик”. Пред bTV ликвидаторът Павлос Накузи коментира, че ще минат години, докато се установи на колко хора компанията дължи пари, заради прекратените полици и с какви капитали разполага компанията. Около 200 хил. са клиентите на кипърската компания, чиито застраховки се оказаха невалидни след отнемането на лиценза ѝ от властите в Никозия.", "date": "2018.10.26", "title": "Кипърският съд решава за ликвидацията на \"Олимпик\""}
{"url": "https://www.monitor.bg:443/bg/a/view/gugyl-uvolni-48-choveka-zaradi-seks-tormoz-147901", "text": "Американският интернет гигант Гугъл е уволнил 48 служители заради сексуален тормоз през последните две години. Това признава директорът на компанията Сундар Пичай във вътрешен документ до служителите, изготвен в отговор на разследване на в. \"Ню Йорк таймс\", което твърди, че гигантът е премълчал и потушил няколко подобни случая, предаде Франс прес. В документа, адресиран до служителите, с който се е запознал Франс прес, Пичай уточнява, че сред уволнените е имало 13 високопоставени кадри. Нито един от тези кадри не е получил обезщетение за това уволнение, допълва Пичай. Но в. \"Ню Йорк таймс\" съобщава в своето разследване вчера, че Гугъл е премълчал няколко случая на тормоз, касаещи високопоставени представители, сред които и Анди Рубин, създателят на операционната система за мобилни устройства Андроид. Според изданието Рубин е бил принуден от шефа на компанията да я напусне през 2014 г. заради обвинение за сексуален тормоз. Той обаче е получил обезщетение от 90 милиона долара. Изданието се позовава на вътрешни документи на компанията, както и на съдебни документи и на разкази на служители на Гугъл. Според вестника Гугъл е укрил умишлено факта, че служителка, поддържала връзка с Рубин, го е обвинила в неуместно сексуално поведение, тоест в принудителен сексуален контакт през 2013 г. Този епизод сложил край на техните отношения, а предполагаемата жертва подала сигнал срещу Рубин следващата година. Според изданието вътрешно разследване оценило като достоверни обвиненията на служителката. Говорител на Гугъл в имейла до Франс прес каза, че Рубин е напуснал компанията през 2014 г. по собствено желание, за да основе Плейграунд - инвестиционен фонд и инкубатор за технологични стартиращи компании. Той никога не е имал неуместно поведение, докато е работел в Гугъл или на други места и никой не му е казвал подобно нещо, се посочва в изявлението на говорителя на Гугъл. Той допълва, че всяка връзка, която Рубин е имал по време на престоя си в Гугъл е била по взаимно съгласие и не е касаела хора под неговите преки заповеди. Нито едно вътрешно правило по това време не е забранявало подобни връзки между служители, добави говорителят Сам Сингър", "date": "2018.10.26", "title": "Гугъл уволни 48 човека заради секс тормоз"}
{"url": "https://www.monitor.bg:443/bg/a/view/kitajka-napadna-14-deca-s-kuhnenski-noj-147902", "text": " 39-годишна жена рани 14 деца в детска градина в Китай с кухненски нож, съобщава Би Би Си.  Нападателката атакувала жертвите си, докато те си играели на детската площадка в градината.  Нападенията срещу деца с нож са много чести в Китай. Обикновено се извършват то болни хора, които търсят вендета срещу системата, отбелязва Би Би Си.", "date": "2018.10.26", "title": "Китайка нападна 14 деца с кухненски нож"}
{"url": "https://www.monitor.bg:443/bg/a/view/british-airways-syobshti-za-hakerska-ataka-147903", "text": "За мащабна хакерска атака призна British Airways. Възможно е засегнатите да са 200 000 души, предаде Sky News. Води се разследване, което трябва да установи колко са точно. С много от тях вече са се свързали представители на авиопревозвача. На тях е било препоръчано да блокират картите си. Става въпрос за клиентите, заявили и платили места за полети с кредитни карти между април и юли тази година. Възможно е да са били откраднати данните им. Въпреки първоначалните съобщения, се оказва, че щетите са много по-големи от предвижданията.", "date": "2018.10.26", "title": "British Airways съобщи за хакерска атака"}
{"url": "https://www.monitor.bg:443/bg/a/view/vremeto-vjatyryt-utihva-slynchevo-v-cjalata-strana-147898", "text": "Днес в цялата страна ще бъде слънчево. Вятърът ще бъде умерен, а температурите ще се повишат до 22° в някои части на страната. В планините и над Черноморието температурите също ще се повишат. През нощта ще е предимно ясно, но до сутринта на отделни места в котловините видимостта ще е намалена. Утре ще е предимно слънчево. Ще духа умерен северозападен вятър, който до вечерта ще отслабне и ще се ориентира от югозапад. Минималните температура ще са предимно между 4° и 9°, дневните ще се повишат чувствително и ще са между 17° и 22°. Атмосферното налягане е близко до средното за месеца и ще остане без съществена промяна. Над Черноморието ще бъде предимно слънчево. Преди обяд ще духа умерен вятър от запад, който след обяд ще се ориентира от югозапад и малко ще отслабне. Максималните температури ще са 16-18°, колкото на морската вода. Вълнението на морето ще е 2 бала. Над планините ще е предимно слънчево. Ще духа силен, преди обяд временно бурен северозападен вятър. Бързо ще се затопли и максималната температура на височина 1200 метра ще е около 12°, на 2000 метра – около 6°.", "date": "2018.10.26", "title": "Времето: Вятърът утихва, слънчево в цялата страна"}
{"url": "https://www.monitor.bg:443/bg/a/view/zimata-idva-praznuvame-dimitrovden-147906", "text": "Димитровден е народен и православен празник, който отбелязваме на 26 октомври в памет на свети Димитър Солунски. Той е роден през 3 в. в гр. Солун, а баща му е тогавашният градоначалник. След неговата смърт император Максимиан Херкул възлага този пост на Димитър, който е приет с голяма радост и почит. Като управител на Солун Димитър открито изповядва и слави християнската вяра. Недоволен от неговото поведение, император Галерий го хвърля в тъмница. Преди да го осъдят, войници влизат в килията му и го убиват с копие по време на молитва. Тогава християнската църква го провъзгласява за мъченик на вярата и светец, а жителите на Солун започват да го почитат като покровител на града. Народна поговорка гласи: \"Георги носи лято, Димитър - зима\". Според легендата св. Димитър е покровител на зимата и студа и е по-голям брат на св. Георги. Той язди на червен кон, а от дългата му бяла брада се изсипват първите снежинки. На времето границата между годишните сезони имала селскостопански характер. Около Димитровден завършвали строежите на нови къщи. Обичаят изисквал стопаните на новата къща да заколят бял овен и да поканят цялото село за освещаването на дома. Поради тази причина на този ден празнуват и строителите. Ако месечината е пълна - пълен ще бъде и кошерът с мед и ще се роят пчелите. Вечерта срещу празника, овчарите хвърлят в кошарата една тояга. Ако на сутринта овцете са лежали на нея, се смята, че зимата ще е дълга, тежка и студена. Характерно е и обредното гадаене по първия гост, стъпил в дома - добър и заможен ли е гостът, такава ще е и годината. Като предвестник на зимата и студа, св. Димитър се свързва със света на мъртвите. Затова около празника е една от най-големите Задушници. На Димитровден на трапезата се приготвя курбан или гювеч от овнешко, яхния с петел, ако именикът е мъж, и с кокошка - ако е жена. Сервират се и зеленчуци. Също на масата се слага варена царевица, пестил, пита с ябълки или печени ябълки, рачел, тиква.", "date": "2018.10.26", "title": "Зимата идва, празнуваме Димитровден"}
{"url": "https://www.monitor.bg:443/bg/a/view/pravjat-arheologicheska-ploshtadka-za-deca-v-episkopskata-bazilika-147905", "text": "Възможност на място да се учат на разкопки, археология и история ще имат децата на Пловдив. За целта в уникалната Епископска базилика на Филипопол ще бъде създадена археологическа площадка за хлапета. Това стана ясно на организираната от БТА 14-а световна среща на българските медии, провеждаща се в македонската столица Скопие. На нея изпълнителният директор на „Америка за България“ Десислава Тальокова представи проекта за реставрация на Епископската базилика на древния Филипопол, финансиран от организацията и откри изложба, представяща уникалните римски мозайки на древен Пловдив в българския културно-информационен център в града. През април стана ясно, че римските мозайки на древен Пловдив вече са в индикативния списък на ЮНЕСКО, като се очаква официалната кандидатура да бъде разгледана следващата година. Кандидатурата на България е за цялото мозаечно наследство на Филипопол, като само в Епископската базилика майсторските мозайки заемат близо 2000 кв.м. Счита се, че раннохристиянският храм е бил най-големият и богатият на Балканите. Самата базилика е трикорабна, с размери 86 метра дължина и 38 метра широчина.  ", "date": "2018.10.26", "title": "Правят археологическа площадка за деца в Епископската базилика"}
{"url": "https://www.monitor.bg:443/bg/a/view/andrej-kovachev-nepriemlivo-e-7-godini-da-njama-reshenie-za-shengen-147887", "text": "Пътят към евроинтеграцията на всички страни от Западните Балкани ще е трънлив, казва в интервю пред \"Монитор\" евродепутатът от ЕНП/ГЕРБ. - От 7 години Съветът не намира смелост, време и кураж да вземе това справедливо решение. За мен това не е добър сигнал. Затова поставих въпроса пред г-н Доналд Туск. Надявам се, че най-сетне ще бъдем приети в Шенгенското пространството, разбира се, първо по въздух и вода. Всички експерти по сигурност, които се занимават с темата, споделят това мнение.  - Оказва се, че наистина има резерви от някои страни за приемането ни, но и неразбиране, че това е свързано със свободното придвижване на европейски граждани. Дори се учудвам, че при разговори мои колеги твърдят, че настроенията в момента са границите да не се отварят. А Шенген няма нищо общо с това. Затова се изисква смелост от съответните политици да вземат решение по въпроса. За мен това отлагане не е справедливо.  - Такива сигнали се появят от седем години и затова вече не приемам всяка информация за достоверна. Накрая все нещо ни пречи. Затова не ми се иска да давам прогнози. Освен това трябва да разделим нещата на две. Имаме оценката на експерти, че България е покрила всички критерии. Проблемът е в настроенията в някои страни, които не желаят да ни приемат в Шенгенското пространство. Така че трябва да е ясно, че свободното придвижване на граждани няма нищо общо с Шенген. - Няма как да не е притеснително, ако ситуацията при съседите ти е нестабилна. Особено що се отнася до Македония. Надяваме се страната наистина да тръгне по европейски път, да стане член на НАТО и границите, които са ни разделяли, да станат символични. Трябва да преодолеем омразата, която се е насаждала с десетилетия, виждате обаче колко е трудно това. Затова и подписахме Договора за добросъседство. Призоваваме за преодоляване на говора на омразата. - Така е, и забележете, става дума за партия, която заявява, че е наследник на историческата организация на българите в Македония и Одринско, останали под османска власт през 1893 година, която се нарича Български македоно-одрински революционни комитети. През 1919 година е преименувана на ВМРО. Кощунство е да чуем такива думи от хора, които се самоопределят като наследници на ВМРО. Само чрез познанието ще успеем да преодолеем това, което ни е разделяно. Младите хора трябва да знаят реалните факти от историята. - Много. Ще бъде трънлив за всички страни от Западните Балкани. Проблемът е дали в Македония ще стъпят на истината или на неща, които не са академично доказани. Първоизточникът на проблемите там е точно това - че хората не се обръщат към своите корени. Право на всеки е да се самоопределя както пожелае, но не може за целите на някаква идеология да се опитваш да променяш историята. Надявам се ситуацията в Македония да се подобри, защото в противен случай се питам каква е алтернативата. Защото когато не искаш да приемеш договора с Гърция, трябва да предложиш нещо друго. Това важеше и за подписването на договора с България, за който тези хора твърдяха, че също е вреден. Трябва да имаме добри отношения и да си помагаме. Що се отнася до това какво тепърва предстои в Македония, не ми се ще да давам прогнози. Има както добър, така и лош сценарий за Македония. Виждаме, че като че ли добрият започва да се реализира с набирането на мнозинство, за да се осъществят промени в конституцията. Имаме въпросителна и за Гърция, където договорът трябва да бъде ратифициран, но с обикновено мнозинство. Това отваря пътя на Македония първо към членство в НАТО, което може да се случи бързо, и през следващата година да започне преговори с Европейския съюз. По този начин Македония може да навакса своето голямо забавяне по отношение на други страни. - Всяка страна трябва да бъде оценявана според това какво е постигнала и групирането на държави не е правилно. Всеки трябва да тича в собствената си лента. Аз съм на мнение, че корупция има навсякъде, затова подобни престъпления трябва да бъдат следени в целия Европейски съюз, а не само в Българи и Румъния. - Не мисля, но се надявам гражданите на Великобритания да кажат своята последна дума.  - Засега 29 март е датата, на която Великобритания със или без договорка няма да бъде член на ЕС. Този период може да бъде увеличен, но само с няколко седмици - най-много до европейските избори. Сега се преговаря за преходния период, който за момента е 21 месеца, да бъде удължен на една година. Но независимо от изхода на преговорите, правата на гражданите на ЕС трябва да бъдат гарантирани. И не бива да има пречки пред тези, които са в заварено положение. - Така е. За мен Брекзит е безумно решение. Няма как да бъде добър резултатът от това - налага се бизнесът да оттегля дейността си, да се назначават нови митнически служители, не може да вземеш всичко, което ти харесва. Няма как да искаш да запазиш сътрудничество в определени области, при условие че си решил да напуснеш. Вече ставаш трета страна. Роден е на 13 декември 1967 г. в София Завършил е Университета в Саарланд, Германия, доктор на природните науки Член на Комисията по външни работи Член на делегацията за връзки със Съединените американски щати Заместник-член на Комисията по околна среда, обществено здраве и безопасност на храните Заместник-член на делегацията в Съвместния парламентарен комитет ЕС - Бивша югославска република Македония Бил е търговски директор за България на шведската фирма „Алфа Лавал Агри/Тетра Пак”, директор за ОНД на американската компания “Джон Дир Интернешънъл”", "date": "2018.10.26", "title": "Андрей Ковачев: Неприемливо е 7 години да няма решение за Шенген"}
{"url": "https://www.monitor.bg:443/bg/a/view/sanja-borisova-i-esil-duran-izuchavat-myjkata-moda-147876", "text": "Световноизвестният италиански дизайнер и стилист Алберто Веделаго изнесе мултимедиен урок на тема „Модерният мъж: персоналният стил за успеха“. Маестрото на елегантността слушаха с особен интерес и известни личности, сред които актрисата Саня Борисова и поп-фолк певицата Есил Дюран. . На лекцията присъстваха и дизайнери от България, Сърбия и Македония. Веделаго, който определя себе си като Personalitailor (б. а. - шивач на личността), акцентира на въпроса как елегантността придава стойност на мъжа и му носи повече успех в личен и професионален план. Понякога е еднакво или малко по-скъпо отолкото да отидем в хубав магазин, но разликата е съществена.“, обясни той. „Благодарение на творци и стилисти като Алберто Веделаго, облеклото изпълнява своята свещена функция – да е удобно, да изпраща точното послание и да играе ролята на незаменим фактор за успеха – човешки и професионален.”, сподели проф. Любомир Стойков, който бе организатор и модератор на лекцията. Италианският дизайнер е любител на нашите ширини и често изнася лекции тук. Веднъж месечно Веделаго идва в ателието си в София. Днес, когато имам късмета да пътувам по цял свят, мога смело да заявя, че България има огромен потенциал, защото има хилядолетната си история назад във времето, религиозна култура и нация, която все още има морални ценности, които на много други места са изгубени.\", заяви в интервю за „Монитор“ наскоро Алберто.", "date": "2018.10.26", "title": "Саня Борисова и Есил Дюран изучават мъжката мода"}
