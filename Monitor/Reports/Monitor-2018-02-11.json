{"url": "http://www.monitor.bg/a/view/55963-%D0%92%D1%81%D0%B5%D0%BA%D0%B8-%D1%81%D0%B5%D0%B4%D0%BC%D0%B8-%D1%87%D1%83%D0%B6%D0%B4-%D1%81%D1%82%D1%83%D0%B4%D0%B5%D0%BD%D1%82-%D1%83-%D0%BD%D0%B0%D1%81-%D0%BE%D1%82-%D0%92%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F/", "text": "Най-много са следващите от Гърция, медицинските вузове пък най-предпочитани\n                    Приблизително всеки седми чужд студент, записан в наш университет идва от Великобритания. Това показва справка на образователното министерство, предоставена на „Монитор“. Чуждестранните курсисти у нас са общо 13 388, като 1917 са от Острова. И макар Великобритания да е топдестинация за нашите кандидат-студенти, се оказва и че българските университети са привлекателни за част от британците. Те следват основно в медицинските университети в Плевен, Пловдив и София.Курсисти от общо 114 държави се обучават в родините вузове, като именно висшите училища, които подготвят лекари, са най-предпочитани.При този демографски срив българските университетитрябва да работят в посока привличане на чужди студенти и да са отворени навънкоментира шефът на Съвета на ректорите проф. Любен Тотев. Според него следването на медицина у нас е евтино за младежите от други държави и затова те идват да учат в България. „Нашето образование не е за подценяване“, коментира той. Проф. Тотев добави още, че някои вузове имат проблем с привличането на студенти от чужбина, защото нямат програми на английски език.Най-голям дял сред курсистите отвън у насзаемат гърците, които са 3057. Те се обучават в различни сфери, като преобладаващи са „Медицина“ в Софийския университет (СУ), „Ветеринарна медицина“ в Тракийския университет в Стара Загора, „Педагогика“ и „Педагогика на обучението по…“ в СУ.Гръцки студенти следват още в Югозападния университет, Академията за музикално, танцово и изобразително изкуство в Пловдив, Нов български университет, Техническия университет в София, УНСС и др.\"\n                    ", "date": "2018.02.11", "title": "Всеки седми чужд  студент у нас от Великобритания"}
{"url": "http://www.monitor.bg/a/view/70349-%D0%95%D0%B2%D0%B0%D0%BA%D1%83%D0%B8%D1%80%D0%B0%D1%82-%D0%BA%D1%8A%D1%89%D0%B8-%D0%B2-%D0%91%D0%B0%D0%BD%D0%BA%D1%8F-%D0%B7%D0%B0%D1%80%D0%B0%D0%B4%D0%B8-%D1%81%D0%B2%D0%BB%D0%B0%D1%87%D0%B8%D1%89%D0%B5/", "text": "Съборен електрически стълб в Неделино, 300 домакинства са без ток\n                    Жители на столичния квартал „Банкя“ са предупредени да се изнесат от домовете си заради свлачище. Гражданите призовават общината към предприемане на незабавни мерки, съобщи Нова тв вчера.\n\n, което само за дни се е разраснало с няколко метра. То създава опасност за къщите в района. Към момента от общината само информират хората, че трябва да напуснат домовете си.\n\nЧаст от гражданите, които искат\n\n\n\nна къщите им, казват, че са потърсили експертно мнение, след като свлачището . Жена, живееща на ул. „Окол“, се оплака, че вече има пукнатини в двора ѝ. Застрашеният район е с площ от около 10 дка. \n\nДнес ще бъде възложено хидро-геоложко проучване. Очаква се на база на неговите данни да бъде дадено предписание за необходимите аварийни действия. Това ще отнеме 30 дни. Живеещите смятат, че може и да нямат толкова време заради лошите климатични условия.\n\nМеждувременно о\n\nкоето събори електрически стълб в град Неделино, Смолянска област. Пострадали хора няма, но около 300 домакинства останаха без ток.\n\nВследствие на обилните валежи от дъжд и сняг земята тръгна надолу, каза Севдалин Чандъров, който живее на пропадналата улица в града. „Миналата нощ към осем-девет часа пропадна стълб в резултат на свлачище на улица „Бор“, квартал „Черешките“ в град Неделино. Стълбът пропадна и голямо щастие е, че по това време нямаше хора на това място. Страдаме всички потърпевши в квартала - зимно време без ток. Много е лошо времето, продължава да вали сняг и дъжд. Земята е подгизнала. Още два стълба са застрашени да паднат на същата улица „Бор“, разказа той. Кметът на Неделино Боян Кехайов увери, че са взети мерки. В момента го възстановяват екипи на енергото. В същото време от селата Згурово и Гарвач сигнализирали, че има прекъсване на тока. До часове всичко ще бъде нормализирано, увери кметът.\n                    ", "date": "2018.02.11", "title": "Свлачище евакуира жители на „Банкя“"}
{"url": "http://www.monitor.bg/a/view/24904-%D0%9E%D1%82%D0%B1%D0%B5%D0%BB%D1%8F%D0%B7%D0%B2%D0%B0%D0%BC%D0%B5-%D0%9C%D0%B5%D1%81%D1%82%D0%BD%D0%B8-%D0%97%D0%B0%D0%B3%D0%BE%D0%B2%D0%B5%D0%B7%D0%BD%D0%B8/", "text": "\n                    Християните отбелязват днес църковният празник Неделя месопустна, наричан още Месни заговезни. Празникът е винаги в неделвя - осем седмици преди Великден и получава названието си от традиционната вечеря с месни ястия, след която е забранено да се яде месо до края на Великия /Великденския/ пост. Думата \"заговезни\" идва от заговявам, започвам да постя.\n\nВ съботата преди Месни заговезни е Задушница, когато се прави помен за мъртвите. Седмицата между Месни и Сирни заговезни се нарича Сирница, защото е подготовка за Великия пост.\n\nДо Сирни заговезни трябва да приключат всички сватби, защото през Великия пост до вторник на Светлата седмица не се позволява венчаване.\n\nПрез тази година Великият пост, наричан още Света четиридесетница, започва на 19 февруари.\n                    ", "date": "2018.02.11", "title": "Отбелязваме Местни Заговезни"}
{"url": "http://www.monitor.bg/a/view/82413-%D0%A1%D0%BD%D1%8F%D0%B3-%D0%B8-%D0%B2%D1%8F%D1%82%D1%8A%D1%80-%D0%B7%D0%B0%D1%82%D0%B2%D0%BE%D1%80%D0%B8%D1%85%D0%B0-%D0%BF%D1%8A%D1%82%D0%B8%D1%89%D0%B0-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0/", "text": "\n                    Затварят се някои пътища в страната поради снегонавявания и силен вятър, съобщиха от пресцентъра на Агенция \"Пътна инфраструктура\".\nШофьорите да се движат с повишено внимание в областите Шумен и Разград, поради интензивен снеговалеж, призовават от Агенция \"Пътна инфраструктура\" /АПИ/.\nШофьорите, на които им предстои пътуване, е необходимо да тръгват на път с автомобили подготвени за зимни условия, спазвайки указанията на \"Пътна полиция\".\n\nЗа днес е обявен жълт код за опасно време в 22 области в страната.\n\nВременно се затварят пътят Нови Пазар - Тръница, пътят Нови Пазар - Секулово, пътят Никола Козлево - Пет могили, пътят Никола Козлево - Цани Гинчево, пътят Векилски - Орляк, пътят Мадара - Нови Пазар, пътят Каспичан - Златна Нива. \n\nОт АПИ препоръчват на водачите на автомобили да избягват движението в тези участъци и да се съобразяват с ограниченията и действията на пътна полиция.\n\nПроходът \"Печинско\" е забранен за автомобили над 12 т. Временно се ограничава движението в активната и изпреварваща лента на автомагистрала \"Тракия\" при км 21 в посока София, поради пътен инцидент. Движението се осъществява в аварийната лента. Шофьорите да се движат с повишено внимание и съобразена скорост, спазвайки указанията на \"Пътна Полиция\", съветват от АПИ.\n\nЗадължително с вериги трябва да бъдат автомобилите, преминаващи през прохода \"Превала\", съобщиха от Областното пътно управление в Смолян. До 15-20 см достига снежната покривка, натрупана през нощта в област Смолян, слаб снеговалеж продължава и в ранните часове на неделния ден. За товарните автомобили над 12 тона е въведено ограничение да бъдат без ремаркета и полуремаркета, преминавайки през проходите \"Превала\" и \"Рожен\", както и по пътя Батак- Доспат. \n\nПътноподдържащата техника е разчиствала и обработвала през нощта заснежените пътища. В Пампорово натрупаният нов сняг е 20 см, условията за ски са отлични.\n\nДвижението по пътя Видин-Монтана в посока Монтана е забранено за камиони над 12 т поради, съобщиха от АПИ.\n\nОбходен маршрут е пътят Дунавци-Арчар-Тополовец- Ружинци. Ограничено е движението за автомобили над 12 тона по пътя от пропускателния пункт Гюешево до село Жиленци заради силен снеговалеж. \n\nПрез проходите \"Петрохан\" и Троянски е забранено движението на камиони с маса повече от 12 тона. Между четири и пет сантиметра е снежната покривка в Търговищка област, има лек снеговалеж.\n\nОт пътното управление съобщават, че пътищата са проходими при зимни условия. Времето е тихо, а видимостта - добра. Шофьорите трябва да се движат със съобразена с пътните условия скорост. \n\nКотленският проход е затворен за товарни автомобили над 12 тона. \n\nИма опасност от падащи камъни в местността \"Боаза\" край Търговище.\n\nОт пресцентъра на Столичната община информират, че градският транспорт се движи нормално за почивен ден. Пътищата в природния пак Витоша са опесъчени. Обработени са и участъци от Южната дъга. \n                    ", "date": "2018.02.11", "title": "Сняг и вятър затвориха пътища в страната"}
{"url": "http://www.monitor.bg/a/view/82869-%D0%94%D0%B0%D0%B2%D0%B0%D1%82-30-%D1%85%D0%B8%D0%BB-%D0%BB%D0%B2-%D0%B7%D0%B0-%D1%80%D0%B5%D0%BC%D0%BE%D0%BD%D1%82%D0%B0-%D0%BD%D0%B0-%D0%94%D0%BE%D0%BC-%D0%B7%D0%B0-%D1%83%D0%BC%D1%81%D1%82%D0%B2%D0%B5%D0%BD%D0%BE-%D0%B8%D0%B7%D0%BE%D1%81%D1%82%D0%B0%D0%BD%D0%B0%D0%BB%D0%B8/", "text": "\n                    Министерството на труда и социалната политика дава близо 30 хил. лв. за ремонт на Дома за лица с умствена изостаналост във великотърновското село Церова кория. Ремонтът ще бъде финансиран по проект, с който местната община кандидатства пред социалното министерство. МТСП дава 90% от необходимите пари от фонда Социална закрила, а останалите 2987 лв. са от общинския бюджет. С отпуснатите средства ще се ремонтират столовата, залата за рехабилтация, три ателиета и два санитарни възела. Целта е чрез ремонтите на обитателите на дома да се създаде среда, максимално близка до домашната, както и те да имат възможност да извършват рехабилитации и различни образователни инициативи. Към настоящия момен потребителите на социалната услуга в дома са 50 лица на различна възраст.\n                    ", "date": "2018.02.11", "title": "Дават 30 хил. лв. за ремонта на Дом за умствено изостанали"}
{"url": "http://www.monitor.bg/a/view/28041-%D0%9F%D1%80%D0%BE%D0%B4%D0%B0%D0%B2%D0%B0%D1%82-%D0%BD%D0%B0-%D1%82%D1%8A%D1%80%D0%B3-%D1%81%D1%82%D0%B0%D1%80%D0%B0%D1%82%D0%B0-%D0%BB%D0%BE%D0%B4%D0%BA%D0%B0-%D0%BD%D0%B0-%D1%80%D0%B8%D0%B1%D0%B0%D1%80%D0%B8%D0%BD%D0%B2%D0%B0%D0%BB%D0%B8%D0%B4/", "text": "\n                    Съдебен изпълнител извади на търг стара изтърбушена лодка, извадена на кея в Несебър. 60-годишното дървено корито е обявено с начална цена от 1020 лева, а наддаването за него започва на 14-ти февруари. Лодката е собственост на известния несебърски рибар Йордан Люцканов, който изпаднал в жестока бедност и спрял да обслужва банковия си кредит. Всъщност тя е и единственото му имущество. С нея бай Данчо си вадел хляба. От уловената риба припечелвал толкова, колкото да не умре от глад. Единственото му препитание обаче сега отива на търг и 62-годишният мъж се чуди как ще оцелее. Бай Данчо е инвалид от доста години и практически не може да работи. Прекарал тежък инсулт, има поставени три стенда, а за капак на всичко му открили и онкологично заболяване на белия дроб. До миналата есен връзвал някак си двата края с инвалидната си пенсия от 135 лева месечно. \"През октомври обаче минах ТЕЛК и ми спряха пенсията, защото ми дадоха много нисък процент нетрудоспособност. Сега обжалвам, но докато излезе решението, пенсията ми е спряна. Други доходи нямам. На социална пенсия нямам право, защото не ми стигат нито стажа, нито годините\", обяснява неволите си рибаря. В миналото, когато бил здрав и млад, имал дом и добра работа. По някое време дори отворил ресторант, но заведението бързо фалирало. От злощастното бизнес начинание му останал само големия кредит към банката. \"Едни местни големци отвориха до моята кръчма голям луксозен ресторант, после пуснаха жалби че не са ми редовни документите и ме затвориха. После ме подгониха частни съдебни изпълнители, продадоха ми къщата и останах на улицата, а след това се разболях от притеснения. Не им стигна обаче, сега и лодката ми продават. Дори не знам дали струва и 1000 лева. Никой няма да я вземе, но като й свалят цената два пъти - ще стане 300 лева и някой богаташ ще я купи, за да си украси с нея баровското заведение край морето\", пророкува бедният рибар. В момента бай Данчо живее в гараж. Роднини го приютили, след като останал на улицата и му дали помещението да се подслони. \"Не знам как ще я карам занапред, живея ден за ден. Нямам пари да се лекувам, оставил съм се в ръцете на Господ. И лодката съм прежалил вече - нека я вземат, щом толкова им трябва. Сигурно имаше начин да си я спася, защото ми е единствената останала собственост. Трябваше да пусна само възражение по изпълнителното дело, но адвокатът ми поиска 80 лева, а аз нямах как да ги намеря. Сега съм се оставил на милостта на Съдбата и на роднините\", примирено обобщава бай Данчо. \n                    ", "date": "2018.02.11", "title": "Продават на търг старата лодка на рибар-инвалид"}
{"url": "http://www.monitor.bg/a/view/37348-560-%D0%BB%D0%B2-%D0%B4%D0%BD%D0%B5%D0%B2%D0%BD%D0%BE-%D0%B7%D0%B0-%D0%B8%D0%B7%D0%B4%D1%80%D1%8A%D0%B6%D0%BA%D0%B0%D1%82%D0%B0-%D0%B7%D0%B0-%D0%B5%D0%B2%D1%80%D0%BE%D0%B4%D0%B5%D0%BB%D0%B5%D0%B3%D0%B0%D1%82/", "text": "Даваме още 600 000 лв. за организирането на събития за БГ председателството\n                    Около 560 лева на ден излиза издръжката на един евроделагат, който идва у нас за събитията около БГ председателството на ЕС. Това показват данните от нова обществена поръчка, която ресорното министерство е обявило по неотложност. Тя е на стойност 600 000 лева и е за организиране на събития, хотелско настаняване на делегатите, вътрешен транспорт, кетъринг – от кафе-паузите до вечерите, през сувенирите, които всеки получава като подарък, до посещения в музей. Максималният брой участници за едно събитие е 200 души. Така крайната цена за нощувка със закуска на чуждестранните гости не трябва да надвишава 260 лева на човек. Цената на вечерята за единичен куверт ще е до 100 лева, а обядът – 50 лева. При консумация от бюфета сумата не трябва да надвишава 50 лева. Кафе-паузата пък трябва да \n\nминерална вода, кафе, чай, мляко или сметана, \n\nбезалкохолни напитки, дребни сладки и соленки. Това се полага на всеки делегат или друг гост, като сумата е 10 лева на човек. Когато става дума за събития в чужбина, то цената е до 20 кинта. По време на дадена конференция всеки участник трябва да бъде регистриран и да получи презентационни материали, които пък не може да надвишават 5 броя за всеки участник и са с обем до 15 страници всеки. Крайната цена за тази услуга е по 20 лева на човек. За слушалките за превод пък ще отидат по 8 лева за една бройка. Всеки делегат получава \n\nподарък със сувенири \n\nпри посещението си в България, като това ще коства до 80 лева. Ако в програмата е предвидено посещение на музей, галерия или други забележителност, то цената е до 20 лева на човек. В поръчката са заложени и други разходи, като например осигуряване на екскурзовод с английски език до 200 лева на ден, общо 750 лева на ден за вътрешен транспорт у нас и наем на автобусите, както и между 2000 и 3000 лева на ден за наем за залите за конференции, около 1200 лева на ден е техниката за симултанен превод с една преводаческа кабина. Крайният срок за подаване на оферти от страна на фирмите вече изтече, но все още не е обявено колко компании са кандидатствали и коя от тях е победител. \nВсъщност страната ни задели общо 150 млн. лева за БГ председателство, по 50 млн. лева за трите години от 2016 до 2018-та, като това включва и предварителната подготовка и обучението на чиновниците, през ремонта на НДК, до системите за сигурност и акредитация на делегатите.\n                    ", "date": "2018.02.11", "title": "560 лв. дневно за издръжката за евроделегат"}
{"url": "http://www.monitor.bg/a/view/53529-%D0%9D%D0%B0%D0%B5%D0%BC%D0%B0%D0%BC%D0%B5-%D0%BF%D0%BE%D0%B2%D0%B5%D1%87%D0%B5-%D1%80%D0%B0%D0%B1%D0%BE%D1%82%D0%BD%D0%B8%D1%86%D0%B8-%D0%BE%D1%82-%D1%82%D1%80%D0%B5%D1%82%D0%B8-%D1%81%D1%82%D1%80%D0%B0%D0%BD%D0%B8-%D0%B2-%D0%91%D0%93-%D1%84%D0%B8%D1%80%D0%BC%D0%B8/", "text": "\n                    Да се разшири наемането на повече работници от трети страни, извън ЕС. Такива промени между първо и второ четене в Закона за трудовата миграция и мобилност предлагат депутати от ГЕРБ и „Обединени патриоти“. Поправките са внесени в края на миналата седмица и предвиждат да се увеличи от 10 на 20 на сто общият брой на граждани от трети страни, работещи в дадена фирма от всички наети служители на работодателя.\n\nВ мотивите се посочва, че ограничението от 10 % е морално остаряло и неефективно предвид трудовомиграционните процеси от и към България. По този начин се намалява и административната тежест за бизнеса, особено за малките и средните предприятия, които най-често имали нужда от кадри. За тях ограничението за наемане на чужденци се вдига на 35 %.\n\nПредлага се и отпадане на т.нар „пазарен тест“, който работодателят трябва да прави преди да наеме чужденец, идващ у нас със т.нар. „синя карта“. Така занапред за всички издавани сини карти на ЕС няма да се изисква провеждането на такъв тест, а не както е досега – само за определена група професии, каквито са тези в сферата на ИТ сектора. Ще отпадне и списъка с професии, който социалното ведомство прави, по които има недостиг на висококвалифицирани специалисти. Така ще се облекчи и достъпът на чужденци с висше образование до българския пазар на труда, е записано в мотивите.\n\nИма облекчения и за чужденците с доказан БГ произход и достъпът им до родния пазар на труда. Досега те получаваха разрешение за работа, преди да получат официално право на пълно пребиване. Занапред се преминава от разрешителен към регистрационен режим, което на практика означа работодателят да уведоми Агенцията по заетост по надлежния ред.\n                    ", "date": "2018.02.11", "title": "Наемаме повече работници от трети страни в БГ фирми"}
{"url": "http://www.monitor.bg/a/view/43462-%D0%A4%D0%B8%D1%80%D0%BC%D0%B8-%D0%B7%D0%B0-%D1%80%D0%B0%D1%81%D1%82%D0%B8%D1%82%D0%B5%D0%BB%D0%BD%D0%B0-%D0%B7%D0%B0%D1%89%D0%B8%D1%82%D0%B0-%D0%BF%D0%BE%D0%B4%D0%B2%D0%B5%D0%B6%D0%B4%D0%B0%D1%82-%D0%B7%D0%B5%D0%BC%D0%B5%D0%B4%D0%B5%D0%BB%D1%86%D0%B8%D1%82%D0%B5/", "text": "\n                    В момента посевите с пшеница се развиват много добре и няма никакви климатични условия за развитие на болести по растенията, заяви проф. Иван Киряков, завеждащ отдел „Селекция на зърнено-житните и бобови култури” в Добруджанския земеделски институт край Генерал Тошево. „Преди една-две седмици разбрах, а и колеги го потвърдиха, че фирми за растителна защита твърдят, че има условия за развитие на болести по пшеницата и предлагат разни препарати. В момента климатичните условия не позволяват болестите да се развиват. Няма дори и инфекция от есента. Средната температура е 7 – 8 градуса, а оптималната за болести е 15-20 градуса. Ако някъде има жълтеене, то е свързано с абиотичен стрес или с попрекаляване с някои хербициди, но това не е инфекциозна болест”, обясни проф. Киряков.Ако не е Европейската комисия, ще забравим какво е земеделие, коментира още ученият. Някои земеделски производители торят още от януари, въпреки, че Европейската комисия е посочила, че тази процедура трябва да се прави след 15 февруари. „Не може ЕК да дава субсидии на земеделците, а те да торят когато трябва и когато не трябва. Торенето по това време ще доведе до много силно развитие на пшеницата и прорастване. Ако падне хубав сняг, този азот къде ще отиде – на метър, метър и половина надолу”, допълни той.Вместо да торят и пръскат по никое време, земеделците да се заемат да заложат примамки за мишките, които вече са образували доста активни колонии в Шабленско и Каварненско. Колониите са по периферията на нивите, преди всичко там, където е изорано късно или е имало люцерна.Въпреки че засега пшеницата е в добро състояние, рано е да се правят прогнози за реколта 2018-а, смята проф. Киряков. Това ще стане ясно, когато пшеницата влезе във фаза вретенене. Според учения, тазгодишната реколта няма да е по-лоша от миналогодишната. За съжаление,на зърнения пазар цената на висококачествената и нискокачествената пшеница е еднаква.   \n\n\n                    ", "date": "2018.02.11", "title": "Фирми за растителна защита подвеждат земеделците"}
{"url": "http://www.monitor.bg/a/view/6979-%D0%93%D1%80%D0%B5%D0%B4%D0%B0-%D0%B2-%D0%BA%D0%BE%D0%BC%D0%B8%D0%BD-%D0%BF%D0%BE%D0%B4%D0%BF%D0%B0%D0%BB%D0%B8-%D0%BA%D1%8A%D1%89%D0%B0/", "text": "При друг инцидент кола изгоря заедно с гаража\n                    Абсурдно строително решение изпели къща в Оряхово. Греда, която минавала през комина е пламнала, когато в събота възрастният стопанин на дома запалил печката на твърдо гориво. С мощния пожар огнеборците се борили с часове, но покривът и всичко в стаята, в която била печката, били унищожени. 91-годишният собственик на къщата успял да избяга от пламъците и се спасил, съобщиха от областна дирекция на МВР във Враца. Същата вечер е изгорял и „Фолксваген Голф“ в съседното на Оряхово село Остров, допълват от полицията.\n\nКолата била в гаража на 30-годишен местен жител, който я ползвал. Сигнал за лумналите пламъци бил подаден от малко преди 21 часа. Пристигналите пожарникари ги потушили, но от автомобила останали само обгорелите ламарини. Опожарен е и гаражът. Криминалистите са започнали разследване като не е изключено подпалването да е умишлено.\n                    ", "date": "2018.02.11", "title": "Греда в комин подпали къща "}
{"url": "http://www.monitor.bg/a/view/11219-%D0%9A%D0%BE%D0%BB%D0%B0-%D0%B1%D0%BB%D1%8A%D1%81%D0%BD%D0%B0-%D0%B4%D0%B5%D1%82%D0%B5-%D0%BD%D0%B0-%D0%B7%D0%B5%D0%B1%D1%80%D0%B0/", "text": "\n                    Лек автомобил блъсна дете на пешеходна пътека \"зебра\". Инцидентът станал в събота около 19,00 часа във Велико Търново на оживената ул. Краков. 12-годишното момиче пресичало по пътеката, когато било връхлетяно от колата, която го хвърлила на земята. То е откарано в болница със счупен крак. На местопроизшествието е извършен оглед. Предстои от полицията да се произнесат за причините за произшествието. \n                    ", "date": "2018.02.11", "title": "Кола блъсна  дете на \"зебра\""}
{"url": "http://www.monitor.bg/a/view/84106-%D0%9C%D0%B8%D1%81%D1%82%D0%B5%D1%80%D0%B8%D0%BE%D0%B7%D0%BD%D0%B0-%D0%BA%D1%83%D0%BF%D1%87%D0%B8%D0%BD%D0%B0-%D1%87%D0%BE%D0%B2%D0%B5%D1%88%D0%BA%D0%B8-%D1%87%D0%B5%D1%80%D0%B5%D0%BF%D0%B8-%D1%81%D1%82%D1%80%D0%B5%D1%81%D0%B8%D1%80%D0%B0-%D0%B1%D0%B4%D0%B8%D1%82%D0%B5%D0%BB%D0%BD%D0%B8-%D1%85%D0%BE%D0%BB%D0%B0%D0%BD%D0%B4%D1%86%D0%B8/", "text": "\n                    Две дузини човешки черепи са били изпратени от Индонезия за Холандия, но бдителни митничари хванали пратката. 24-те черепа били с майсторска резба, някои от тях били декорирани допълнително с различни кости. Интересното е, че пратката била декларирана като изработени от пластмаса копия. Очевидно е обаче, че става дума за артефакти на няколко века, които някой се е опитал да „внесе“ в Холандия. Засега не се знае кой точно е изпратил мистериозната пратка.\n\n\n                    ", "date": "2018.02.11", "title": "Мистериозна купчина човешки черепи стресира бдителни холандци"}
{"url": "http://www.monitor.bg/a/view/18286-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-11-%D1%84%D0%B5%D0%B2%D1%80%D1%83%D0%B0%D1%80%D0%B8-%D0%BD%D0%B5%D0%B4%D0%B5%D0%BB%D1%8F/", "text": "\n                    Овен 21 март – 20 априлКритичен ден, особено за родените в първата декада. В желанието да се измъкнете от едно влияние ще попаднете на друго. Овенът е честен играч, но в момента се привличате точно с хора от противоположния лагер. Може да загубите много енергия в напразни спорове и пари в безсмислени начинания. Бъдете разумни и икономични, не се лъжете да правите необмислени покупки и ненавременни инвестиции. Този ден изисква пост и въздържание. На преден план излизат комплексите от детството. Някой ще се възползва.Работа-4Пари-4Любов-4Късмет-4Здраве-4  Телец 21 април – 20 майВодете самостоятелна политика, не се включвайте в споровeте на околните. Ден на жабешкия хор в блатото на живота. Един се хвали неразумно, друг прави необезпечен ход, а вие може да извлечете ползи от всичко това. Желателно е да посетите капацитет за съвет. Сами може да спечелите, ако давате съвети, стига да ви ги поискат. Обърнете повече внимание на хората, които обичате и цените. Ще извлечете полза от всеки жест на загриженост и обич. Подгответе се за изявите си в следващите два силни и успешни за вас дни.Работа-5Пари-4Любов-5Късмет-4Здраве-5   Близнаци 21 май – 21 юниДен на напразно суетене и на конфликти в любовта. Ще бъде тежка битката с комплексите от миналото. Може да загубите енергия в ненужни спорове и обяснения. Въздържайте се от активна дейност, почивайте, подгответе се за работата и личните си изяви от понеделник. Предприетото в момента ще тръгне накриво и няма да се хареса на близките и децата. Очертават се конфликти между поколенията. Всеки за себе си е прав, но от това не става по-леко. Необходима е трезва оценка на реалностите. По-възрастните да се съобразят.Работа-4Пари-5Любов-4Късмет-4Здраве-5   Рак 22 юни – 21 юлиТежък, рисков и провокативен ден, особено за родените в първата декада. Ще се сблъскате отново с грешките от миналото, с отношението на хора, които отдавна сте загърбили, но все нещо е останало неизяснено. Ден на безсмислените спорове. Бягайте от излишни обяснения, не влизайте в скандали и търсете място за релакс и отдих. Ще загубите енергия, чувства и пари, ако позволите да ви провокират и предизвикат. Очертава се здравословен проблем. Маските падат, виждате реалноста. Направете си равносметка.Работа-4Пари-4Любов-5Късмет-4Здраве-4   Лъв 22 юли – 22 августЕдин от дните, в които лесно позволяваме да ни отнемат енергията, особено ако влезем в излишни спорове. Не реагирайте на провокации и забележки. Съгласете се, обърнете всичко на майтап, излезте и се раходете. Използвайте този ден за размисъл и посещения при специалисти в интересуващата ви област. Ще намерите учител за себе си или за децата. Опитайте да разберете мотивацията, която движи близките ви. Днес лесно се намират болните точки. Може да ги подлютим или излекуваме само с една дума, поглед или жест.Работа-5Пари-4Любов-4Късмет-4Здраве-4   Дева 23 август – 22 септемвриЩе се наложите в спорове, ще използвате нечий комплекс или нерешителност, ще постигнете и спечелите нещо, което в миналите дни е било далечно и непостижимо. Ако кредитирате някого ще го направите вечен свой длъжник. Въздържайте се от провокации и лъжи, защото до три дни ситуацията може да се обърне във ваша вреда. Но до 14-и ще вървите напред и нагоре и ще постигате максималното, докато другите губят. Сънищата ви ще се сбъднат, но показват и доколко е голяма гордоста и самовлюбеноста ви.Работа-5Пари-5Любов-4Късмет-5Здраве-5   Везни 23 септември – 22 октомвриНищо ново и съществено да не се предприема. Неблагоприятно за годежи и брак. Очертават се опити за въздействие и манипулация. Тези, които познават скритите тайни на живота ви ще се възпозват. Внимавайте с признанията и постерите в мрежата. Вероятни са изнудвания и попадане в неприятни и критични ситуации. Родените в първата декада са в по-неблагоприятна позиция. Затворете си устата, не споделяйте, търсете съвет само от капацитет. Прекъснете вредни връзки и познанства. Бъдете избирателни на всички нива.Работа-5Пари-4Любов-4Късмет-4Здраве-4   Скорпион 23 октомври – 22 ноемвриДенят дава нови насоки, среща ви с хора способни да ви разберат и подкрепят. Желателно е да посетите Учителите, тези които са се доказали като специалисти в интересуващата ви област. В момента лесно работите с лостовете на принудата и манипулацията. Може да получите повече екстри от другите и да поставите някого в зависимост от личните си амбиции. Денят носи неравностойно обвързване, което лично за вас ще се окаже полезно, но до време. На всички нива действа материалистичния подход и желанието за печалба.Работа-5Пари-4Любов-5Късмет-5Здраве-4   Стрелец 23 ноември – 21 декемвриДен за битка със страховете, с комплексите на детството и младоста. Ще се повтарят ситуации, при които в миналото сте взели грешно решение. Ето ви момента да се коригирате, да извлечете полза от чуждата грешка и да не повтаряйте своята. Ако постъпите правилно в следващите два дни ще спечелите повече отколкото се надявате и ще затвърдите позицията си. Не се включвайте в безсмислени спорове. Прекъснете вредни връзки и бягайте от обсебващи влияния. Ако ви е трудно да вземете решение, посетете специалист- консултант.Работа-5Пари-5Любов-4Късмет-4Здраве-5   Козирог 22 декември – 20 януариОт днес до 14-и Луната ще бъде във вашия знак. Очертават се пътувания и промени в курса. Случващото се в момента може да провокира старите ви врагове и страхове. Нещо потайно и забравено от миналото ще изплува. Може да се обадят хора, с които сте си мислили, че сте приключили. Очертават се спорове и интриги, напразно суетене и опити да се оправят нещата. Потърсете квалифицирана подкрепа и защита, не се впускайте в необмислени начинания и не предприемайте нови инициативи.Работа-5Пари-4Любов-4Късмет-4Здраве-5   Водолей 21 януари – 19 февруариДен за въдържание и пост, като второто е по-важно. Проведете диета, не се захващайте с предлаганите проекти. Партньорът да почака в изискванията. До два дни ще се намери много по-добро решение и благоприятната инвестиция. Може да си развалите отношенията си с някого, ако търгнете един към друг готови на манипулация. Тайните от младоста и детството излизат на яве. Трети лица може да направят опит да се вклинят в отношенията ви с близък. Ограничете контактите, радвайте се на това, което имате и не желайте друго.Работа-5Пари-5Любов-4Късмет-4Здраве-5   Риби 20 февруари – 20 мартДен на суетене, на празни приказки и обещания, които така и няма да се изпълнят. Не се обвързвайте и не започвайте нищо ново. Склонни сте да прахосвате енергия в безсмислени и вредни начинания. Опитвате се да покажете това, което не сте. Днес маските ще паднат. Ще видите себе си или някой друг в истинския му облик. Направете си изводите и равносметката. Следавайте съветите на специалистите, на които вярвате. Нищо излишно да не се споделя, но споделеното от друг ще ви влезе в работа. Сънищата ви ще се сбъднат.Работа-5Пари-5Любов-5Късмет-4Здраве-4   Чeстит Рожден Ден!Личната ви година е шестица. Дано тя ви донесе шестица от тотото на живота с нова работа, нова връзка и нова любов. Семейството ви се увеличава, разходите също, но придобивките ще компенсират нещата. Уредете имотен и наследствен спор.Родените днес е вероятно да имат трудно детство. Проблеми между или с родителите ще им създадат комплекси, с които трудно ще се преборят. Нещо тайно и недоизказано ще има в живота им и то ще стане проблем към 30 г им възраст. Притежават вроден музикален и артистичен талант.Заченатите днес ще бъдат богати, но ще имат и опасно честолюбие, което ще вреди на връзките и ще ги дистанцира от истински важните и обичащи ги хора в живота им.\n                    ", "date": "2018.02.11", "title": "Хороскоп за 11 февруари, неделя"}
{"url": "http://www.monitor.bg/a/view/24909-%D0%92%D0%B8%D0%BA%D1%82%D0%BE%D1%80%D0%B8%D1%8F-%D0%91%D0%B5%D0%BA%D1%8A%D0%BC-%D0%BE%D1%82%D1%80%D0%B5%D1%87%D0%B5-%D1%81%D1%8A%D0%B1%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-spice-girls/", "text": "\n                    Виктория Бекъм разочарова феновете на момичешката група Spice Girls, като отрече слуховете за предстоящо турне. „Аз не отивам никъде. Момичетата не отиват на турне“, категорично заяви пред Vogue съпругата на Дейвид Бекъм.\nПевиците проговориха за евентуалното си събиране за нови песни по-рано този месец. Това щеше са е първи подобен проект на Spice Girls в близките близо 20 години. \"Има нещо толкова силно в посланието за това какво отстоява групата. Какво е това в бъдеще? Как изглежда то? Ние просто хвърляме идеи наоколо. Спонтанно\", обясни още Бекъм. Поп квинтетът в състав Виктория Бекъм, Мелани Браун, Мелани Чизхолм, Гери Хорнър и Ема Бънтън разпространи в социалните медии съвместни снимки, правени в жилището на Хорнър край Лондон. Смята се, че това е първият път от шест години насам, в който петте жени се събират на едно място. Последното им съвместно изпълнение на живо бе за церемонията по закриването на Летните олимпийски игри в Лондон през 2012 г.\n\n \n                    ", "date": "2018.02.11", "title": "Виктория Бекъм отрече събирането на Spice Girls "}
{"url": "http://www.monitor.bg/a/view/4022-%D0%A1%D0%BF%D0%B0%D1%81%D0%B8%D1%85%D0%B0-%D0%BE%D1%82-%D1%80%D0%B0%D0%B7%D1%80%D1%83%D1%88%D0%B0%D0%B2%D0%B0%D0%BD%D0%B5-%D0%BA%D1%8A%D1%89%D0%B8%D1%87%D0%BA%D0%B0-%D0%BD%D0%B0-%D0%91%D0%B5%D0%BA%D1%8A%D0%BC%D0%BE%D0%B2%D0%B8/", "text": "Проклет съсед се оплакал в съда от постройката\n                    Дейвид и Виктория Бекъм едва успяха да спасят от разрушаване своя луксозна дървена къща на територията на имението си на стойност 6,5 милиона паунда в Косуърд. Причината е, че те нямали утвърден план и разрешително за строежа на сградата.Къщичката е била построена преди да бъде подадено заявление за разрешение и съответно – да бъде получена визата за строеж. Скандалът пък раздухал бдителен съсед, който се оплакал, че знатното семейство по този начин се подиграва със законите в Обединеното кралство.Вместо да си мълчи, Виктория изля гнева си върху въпросния човечец и така случаят стигна до съда. Аргументите й се заключаваха в това, че въпросната постройка е изработена изцяло от рециклиран дървен материал, и разполага с площ от 15,6 квадратни метра.В крайна сметка, независимо от закъснението, съдът в Западен Оксфордшиър реши да легализира постройката, която се намира на територията на имението на семейство Бекъм. Това стана и благодарение на обстоятелството, че строителите и собствениците са се съобразили стриктно с плана, който предварително е бил зададен за одобрение. А именно – къщичката да е стъпила на фундамент с размери 4,5 на 4,5 метра, а височината й да не надвишава 4,275 м. Виктория пък злорадо написа в Инстаграм: „Сега могат да ме целунат по…”Борбеният съсед обаче така и не се отказал и продължил да сипе проклетия. Той подал оплакване, че семейството окичило къщата със светещи гирлянди, което смущавало съня му. Това оплакване също било отхвърлено от съда с аргумента, че семейството може да осветява на територията на имението си всяко нещо. Както впрочем въпросният съсед окичил с гирлянди едно от дърветата в своя двор.Междувременно се заговори, че в отношенията на Виктория и Дейвид отново са се появили известни търкания. Причината – бившият капитан на националния отбор на Англия и на „Манчестър Юнайтед” настоявал семейството да живее повече време в САЩ, където той се сдоби с отбор в тамошната футболна лига. Виктория пък предпочитала да си гледа бизнеса в Лондон.\n\n\n                    ", "date": "2018.02.11", "title": "Спасиха от разрушаване къщичка на Бекъмови"}
{"url": "http://www.monitor.bg/a/view/81544-%D0%9D%D0%B5%D1%80%D0%B5%D0%B8%D0%B4%D0%B0-%D0%9A%D1%80%D0%B8%D1%81%D1%82%D0%B8%D0%B0%D0%BD%D0%BE-%D0%A0%D0%BE%D0%BD%D0%B0%D0%BB%D0%B4%D0%BE-%D0%BD%D0%B5-%D0%B5-%D0%B3%D0%B5%D0%B9/", "text": "\n                    Бившата приятелка на Кристияно Роналдо – Нереида Гаярдо, опроверга пред „Венити Феър“ един от най-упоритите митове за португалеца. От години за футболната звезда се носят слухове, че най-вероятно е гей. Според испанката, която беше гадже на Роналдо през 2008 година, футболистът със сигурност не е обратен.„Гей? Със сигурност не е! Може да бъдете сигурни“, обяви Гаярдо и разкри, че по време на първата им среща португалецът е оставил любовен знак върху врата й.„Той е метросексуален. Между това и хомосексуален има голяма разлика. Харчи доста крем за бръснене, тъй като обезкосмява цялото си тяло. Постоянно изправя косата си, тъй като е много къдрав. Това са процедури, които той прави постоянно и не е престанал до момента. Това обаче не му пречи да има много дълъг лист от жени, които са минали през леглото му“, допълни испанката.\n\n\n                    ", "date": "2018.02.11", "title": "Нереида: Кристиано Роналдо не е гей"}
{"url": "http://www.monitor.bg/a/view/2950-%D0%A0%D0%B5%D0%B0%D0%BB-%D1%81-%D0%B3%D0%BE%D0%BB%D0%BE%D0%B2%D0%B0-%D1%84%D0%B8%D0%B5%D1%81%D1%82%D0%B0-%D0%BF%D1%80%D0%B5%D0%B4%D0%B8-%D1%81%D0%B1%D0%BB%D1%8A%D1%81%D1%8A%D0%BA%D0%B0-%D1%81-%D0%9F%D0%A1%D0%96/", "text": "Кавани и Курзава под въпрос за мача на „Бернабеу“\n                    “Реал“ (Мадрид) загря с 5:2 за дербито от осминафиналите в Шампионската лига срещу ПСЖ. Първият мач срещу Неймар и компания на „Сантяго Бернабеу“ е в сряда.\n\nВ последния си двубой преди суперсблъсъка играчите на Зинедин Зидан разгромиха „Реал Сосиедад“, а с хеттрик се отличи Кристиано Роналдо. Останалите две попадения за мадридския колос бяха дело на Лукас Васкес и Тони Кроос.\n\nСлед мача пък треньорът на „Реал“ (М) Зинедин Зидан не скри разочарованието си от феновете. Френският специалист бе недоволен от освиркванията към Карим Бензема, който изигра поредния си слаб мач и не успя да вкара гол. \"Не знам защо част от публиката освирква Бензема. Феновете винаги имат право, но в случая не съм съгласен с тях. Карим имаше няколко възможности да вкара гол. За него най-важен е следващият мач с ПСЖ. Сигурен съм, че късметът ще се върне при него. Вече имам състава си в главата за двубоя в сряда. Най-важното е, че сме подготвени\", коментира спецът. Както е ясно, мачовете с ПСЖ се явяват и решаващи за бъдещето на Зидан начело на „Реал“, като при провал той със сигурност ще бъде уволнен.\n\nВ лагера на ПСЖ пък големите притеснения са свързани с Единсон Кавани и Левент Курзава. Двамата са с травми, като до последно ще са под въпрос за двубоя. „Те ще минат фитнес тест в понеделник, за да преценим дали може да пътуват с отбора за Мадрид“, коментира треньорът на френския гранд Унай Емери. Добрата новина за спеца обаче е завръщането на голямата звезда Неймар. Той не игра десетина дни, но през уикенда се появи на терена при успеха с 1:0 над „Тулуза“, като вкара победния гол и нацели 2 греди.\n\n \n                    ", "date": "2018.02.11", "title": "“Реал“ с голова фиеста преди сблъсъка с ПСЖ"}
{"url": "http://www.monitor.bg/a/view/41134-%D0%A1%D0%B2%D0%B5%D0%BD-%D0%9A%D1%80%D0%B0%D0%BC%D0%B5%D1%80-%D0%B2%D0%B7%D0%B5-%D1%82%D1%80%D0%B5%D1%82%D0%BE-%D0%B7%D0%BB%D0%B0%D1%82%D0%BE-%D0%B2-%D0%BA%D1%8A%D0%BD%D0%BA%D0%B8%D1%82%D0%B5/", "text": "\n                    \n                                        Холандският състезател по бързо пързаляне с кънки Свен Крамер стана рекордьор по брой спечелени олимпийски медали при мъжете в този спорт, след като взе златото на 5000 м на игрите в Пьончан. Крамер спечели осмото си отличие и изпревари Клас Тунберг (Фин) и Ивар Балангруд (Нор), които имат по седем. Холандецът вече има в колекцията си три златни отличия, две сребърни и две бронзови, събрани от Торино 2006, Ванкувър 2010 и Сочи 2014. В същото време Крамер стана и първият холандец в историята на зимните и на летните олимпиади с 8 медала в личния си актив. Той изпревари плувеца Питър ван ден Хугенбанд, който има 7 и досега двамата деляха първата позиция.\"Не придавам кой знае какво значение на тази статистика. Разбира се, че е хубаво да спечелиш три пъти подред олимпийската титла на 5000 м, но вече мисля за предстоящите дистанции. Днес ми провървя, че стартирах след моите основни конкуренти и знаех какво темпо ми е необходимо\", коментира Крамер. Времето му от 6:09,76 мин. е нов олимпийски рекорд, като старият отново бе негов от 6:10,76 мин., регистриран в Сочи преди 4 г.Среброто в Пьончан спечели канадецът Тед-Ян Блумен с 6:11,616 мин., изпреварил само 2 хилядни от секундата Свере Лунде Педерсен (Нор).\n                    \n                                    ", "date": "2018.02.11", "title": "Свен Крамер взе трето злато в кънките"}
{"url": "http://www.monitor.bg/a/view/73034-%D0%91%D0%B0%D0%B9%D0%B5%D1%80%D0%BD-%D0%BD%D1%8F%D0%BC%D0%B0-%D1%81%D0%BF%D0%B8%D1%80%D0%B0%D0%BD%D0%B5-%D0%9B%D0%B5%D0%B2%D0%B0%D0%BD%D0%B4%D0%BE%D0%B2%D1%81%D0%BA%D0%B8-%D0%B8%D0%B7%D1%80%D0%B0%D0%B2%D0%BD%D0%B8-%D0%A5%D0%B0%D0%B9%D0%BD%D0%BA%D0%B5%D1%81/", "text": "\n                    “Байерн” (Мюнхен) продължава с убедителния си поход към титлата в Германия. В дербито на 22-рия кръг от Бундеслигата баварците спечелиха с 2:1 срещу „Шалке“. Домакините откриха още в шестата минута чрез Роберт Левандовски. Нападателят се разписа в 11-и пореден домакински мач за първенство. Така полякът изравни \"прашен\" рекорд на треньора си Юп Хайнкес от 70-те години на миналия век. Момчетата на Доменико Тедеско обаче не се предадоха и изравниха чрез Франко Ди Санто преди изтичането на половин час игра, но в края на полувремето Томас Мюлер отново даде преднина за „Байерн“. През второто полувреме и двата тима свалиха оборотите, което логично доведе до липса на голове. Така „Байерн“ събра 56 точки на върха и остава с 18 пред втория в таблицата “Ред Бул“ (Лайпциг). „Шалке“ пък е шести с 34 точки.\n\n\n                    ", "date": "2018.02.11", "title": "“Байерн“ няма спиране, Левандовски изравни Хайнкес"}
{"url": "http://www.monitor.bg/a/view/34070-%D0%9C%D0%BE%D1%83%D1%80%D0%B8%D0%BD%D1%8C%D0%BE-%D0%BF%D0%BE%D0%B6%D0%B5%D0%BB%D0%B0-%D0%BF%D1%80%D0%B8%D0%B7%D0%B0-%D0%B7%D0%B0-%D0%BD%D0%B0%D0%B9%D0%B2%D1%8A%D0%B7%D0%BF%D0%B8%D1%82%D0%B0%D0%BD-%D0%BC%D0%B5%D0%BD%D0%B8%D0%B4%D0%B6%D1%8A%D1%80/", "text": "\n                    Мениджърът на “Манчестър Юнайтед” Жозе Моуриньо сподели в интервю пред \"SkySports\", че не може да се определи като \"перфектния\" наставник край тъчлинията, но определено може като най-възпитания. \"Убеден съм, че мога да спечеля наградата за най-възпитан мениджър за сезона. Сериозен съм! Има толкова седмични награди - най-добро представяне за седмицата, мениджър на месеца... трябва да дават и на този, който е най-възпитан край тъчлинията. Четвъртите съдии трябва да гласуват за такaва награда, сподели Специалния. - Не създавам проблеми на четвъртия съдия, с изключение на червения ми картон срещу „Саутхемптън“, когато стъпих на терена. Пак казвам – сериозен съм. Загубих контрол само в един мач“, допълни спецът преди снощния мач на Червените дяволи срещу „Нюкасъл“. \n\n\n                    ", "date": "2018.02.11", "title": "Моуриньо пожела приза за най-възпитан мениджър"}
{"url": "http://www.monitor.bg/a/view/41641-%D0%98%D0%B7%D0%BD%D0%B5%D0%BD%D0%B0%D0%B4%D0%B2%D0%B0%D1%88-%D1%88%D0%B0%D0%BC%D0%BF%D0%B8%D0%BE%D0%BD-%D0%B2-%D1%88%D0%B5%D0%B9%D0%BD%D0%B8%D1%82%D0%B5-%D0%90%D0%BD%D0%B3%D0%B5%D0%BB%D0%BE%D0%B2-%D0%B7%D0%B0%D0%B2%D1%8A%D1%80%D1%88%D0%B8-37%D0%BC%D0%B8/", "text": "\n                    Павел Ангелов завърши 37-ми в спускането с шейни на олимпийските игри в Пьончан. Българинът остана 39-и в третия манш, след като на последния завой загуби контрол, удари се в улея и се преобърна, финиширайки по корем. Така той завърши с общо време 2:31,112 мин., като в крайното класиране изпревари само Те Ан Лиен (Тайван), Тилен Сирсе (Слвн) и Андрий Мандзий (Укр).Шампион изненадващо стана австриецът Давид Глайршер, който донесе първо злато за страната си в дисциплината от 1868 г.Големият фаворит и защитаващ титлата си от Ванкувър 2010 и Сочи 2014 Феликс Лох (Гер) имаше аванс от повече от 2 десети в четвъртия манш и се очакваше без проблеми да стигне до трето поредно олимпийско злато. Петкратният световен шампион обаче допусна сериозна грешка в средата на последното си спускане, удари се в борда на улея, загуби скорост и в крайна сметка финишира пети на 266 хилядни зад победителя.Първи медал в шейничките за САЩ донесе Крис Маздзър, който спечели среброто, а трети завърши Йоханес Лудвиг (Гер). Италианецът Доминик Фишналер направи рекорд на улея в последния четвърти манш от 47,475 сек., но остана четвърти в крайното класиране, само на 2 хилядни от секундата от бронза.\n\n\n                    ", "date": "2018.02.11", "title": "Изненадваш шампион в шейните, Ангелов завърши 37-ми"}
{"url": "http://www.monitor.bg/a/view/77285-%D0%91%D0%BE%D1%82%D0%B5%D0%B2-%D0%9F%D0%B4-%D0%B2%D0%B4%D0%B8%D0%B3%D0%B0-%D0%A1%D1%82%D0%B8%D0%B2%D1%8A%D0%BD-%D0%9F%D0%B5%D1%82%D0%BA%D0%BE%D0%B2-%D0%B7%D0%B0-%D0%BC%D0%B0%D1%87%D0%B0-%D0%BD%D0%B0-%D0%93%D0%B5%D1%80%D0%B5%D0%BD%D0%B0/", "text": "\n                    Нападателят на “Ботев” (Пловдив) Стивън Петков пропусна контролата с “Ботев” (Враца) заради контузия, която стресна феновете на „канарчетата“. Той е получил травма на последната тренировка преди спаринга, загубен с 0:3. От треньорския щаб на пловдивчани решили да не го пускат в игра, за да не се усложни неговото положение и да може да е на линия за визитата на „Левски“ в първия пролетен кръг.Междувременно стана ясно, че в близките дни се очаква “Ботев” да подпише предварителен договор с Васил Шопов от “Дунав”. Той и Венцислав Бенгюзов бяха договорени още през този трансферен прозорец, но „канарчетата“ не успяха да освободят бюджет за тях. „Жълто-черните“ имаха идеята да се разделят с Бризола, който получава огромната за клуба заплата от 8000 евро, но поне до този момент не се намери отбор, който да поиска да го привлече. Така Шопов и Бенгюзов ще се присъединят към „канарчетата“ от лятото.\n\n\n                    ", "date": "2018.02.11", "title": "“Ботев“ (Пд) вдига Стивън Петков за мача на „Герена“"}
{"url": "http://www.monitor.bg/a/view/35163-%D0%9E%D0%BC%D0%BE%D0%BD%D0%B8%D1%8F-%D1%81-%D0%BE%D1%81%D0%BC%D0%B0-%D0%BF%D0%BE%D0%B1%D0%B5%D0%B4%D0%B0-%D0%9F%D0%B5%D1%82%D0%B5%D0%B2-%D1%81%D1%82%D0%B0%D0%BD%D0%B0-%D1%81%D0%B2%D0%B5%D1%82%D0%B5%D1%86/", "text": "\n                    Българският треньор Ивайло Петев записа осма победа от девет мача начело на кипърския “Омония”. Тимът от Никозия надделя в двубой от 24-ия кръг с класическото 3:0 в домакинството си на “Арис” (Лимасол). С новите три точки “Омония” събра 44 в актива си и продължава с победната си серия. “Омония” отдавна си гарантира място в Топ 6, каквато бе поставената пред Ивайло Петев основна цел. Националният вратар Николай Михайлов не игра за тима от Никозия, тъй като все още лекува контузия.Още преди победата пък феновете на „Омония“ обявиха Петев за светец, въодушевени от отличните му резултати начело на отбора. В един от запалянковските форуми бе разпространен колаж, на който ликът на Петев е изобразен върху икона.\n\n\n                    ", "date": "2018.02.11", "title": "“Омония“ с осма победа, Петев стана светец"}
{"url": "http://www.monitor.bg/a/view/13350-%D0%94%D0%B5%D1%81%D0%BF%D0%BE%D0%B4%D0%BE%D0%B2-%D0%B8-%D0%9C%D0%B0%D0%BD%D0%BE%D0%BB%D0%B5%D0%B2-%D0%BF%D1%80%D0%B8%D1%82%D0%B5%D1%81%D0%BD%D1%8F%D0%B2%D0%B0%D1%82-%D0%91%D0%B5%D0%BB%D1%87%D0%B5%D0%B2/", "text": "\n                    Двама от основните футболисти на ЦСКА-София - Станислав Манолев и Кирил Десподов, са с травми по-малко от седмица преди подновяването на сезона в Първа лига. Защитникът и нападателят пропуснаха последната контрола с „Царско село“, за да не се рискува здравето им. След мача треньорът на „червените“ Стамен Белчев разкри, че двамата ще минат медицински тестове, които да покажат сериозността на контузиите им. По предварителна информация обаче и Манолев, и Десподов ще могат да пътуват с тима за Стара Загора, където в събота ЦСКА-София стартира с гостуване на „Верея“. Междувременно Белчев похвали изявите на трите нови попълнения Роланд Алберг, Джеферсон и Жеан Бланко, като последният дори отбеляза победния гол срещу „Царско село“ за 2:1. Те се стараят много и се вписаха добре в тима, очаквам много от тях“, сподели треньорът на „червените“. \n\n\n                    ", "date": "2018.02.11", "title": "Десподов и Манолев притесняват Белчев"}
{"url": "http://www.monitor.bg/a/view/69591-%D0%9F%D1%83%D1%81%D0%BD%D0%B0%D1%85%D0%B0-%D0%92%D0%B0%D0%BB%D0%B5%D0%BD%D1%82%D0%B8%D0%BD%D1%81%D0%BA%D0%B8-%D0%B1%D0%B8%D0%BB%D0%B5%D1%82%D0%B8-%D0%B7%D0%B0-%D0%BA%D0%BE%D0%BD%D1%86%D0%B5%D1%80%D1%82-%D0%BD%D0%B0-%D0%9D%D0%B0%D0%B9%D0%B4%D0%B6%D1%8A%D0%BB-%D0%9A%D0%B5%D0%BD%D0%B5%D0%B4%D0%B8/", "text": "\n                    Специални билети за концерта на световноизвестния цигулар Найджъл Кенеди във Варна са пуснати за продажба за Св. Валентин, съобщиха домакинит от Двореца на културата и спорта. В отговор на силния интерес към гастрола на Кенеди, организаторите на концерта пускат само до 14 февруари специални промо билети за двама с послание към влюбените: „Сподели музиката!“. При купуването на минимум 2 билета, цената е с 5 лв. по-ниска от редовната. Световната звезда пристига в морската столица на 10 март в Зала Конгресна на Двореца на културата и спорта, с концерта му официално ще бъде открит Европейският музикален фестивал, който празнува своята 15-та годишнина. Тези дни големият музикант радва меломаните в Лондон с уникален по рода си 5-дневен маратон в легендарния джаз клуб Ronnie Scott's. В програмата му там са само композиции на Гершуин. Маратонът на Кенеди е едно от изключителните събития за ценители в британската столица. От основаването на клуба през 1959 г. до наши дни на престижния му подиум са се качвали иконите на джаза Чет Бейкър, Ела Фицджералд, Анита О'Дей, Нина Симон, Къртис Мейфийлд, Блосъм Деари, Дaяна Рийвс, Стейси Кент, Кейти Мелуа, Джейми Кълъм, Боби Брум, Уинтън Марсалис, Мадлин Пейро, Чик Къриа, Пат Матини, Джордж Бенсън и Касандра Уилсън. Там е и последното публично изпълнение на Джими Хендрикс през 1970 г. Признат за един от най-влиятелните цигулари на нашето време, Найджъл Кенеди не е обичаен класически музикант. Неговата пънк ориентация го кара да преобръща класическата музика с краката нагоре и го отправя към нови територии. Кенеди излиза на сцената на лондонския джаз клуб първо през 2009 г. и тогава познавачите на свободната музика сравняват неговите изпълнения с великите джаз цигулари Жан-Люк Понти и Джери Гудман, дори „Гардиън“ пише, че те бледнеят пред неговите стремителни импровизации. Сега, при втората му поява на клубния подиум, цигуларят виртуоз се посвещава изцяло на музиката на Джордж Гершуин. Във Варна също ще прозвучат композиции от Гершуин, но и още много други творби, част от коронните изпълнения на виртуоза, събрани в програмата „Бах среща Гершуин“. Редовните билети за концерта на Найджъл Кенеди във Варна са от 40 до 120 лв. и могат да се купят от касата на Двореца на културата и спорта, от мрежата на Eventim в цялата страна - бензиностанции OMV, магазинитe Office 1 Superstore, Техонополис, книжарници Orange и Български пощ, казаха още организаторите.\n\n \n                    ", "date": "2018.02.11", "title": "Пуснаха Валентински билети за концерт на Найджъл Кенеди"}
{"url": "http://www.monitor.bg/a/view/27152-%D0%A8%D0%B5%D1%84%D0%BA%D0%B0%D1%82%D0%B0-%D0%BD%D0%B0-%D0%B4%D1%80-%D0%A5%D0%B0%D1%83%D1%81-%D0%BB%D0%B5%D0%BA%D1%83%D0%B2%D0%B0-%D0%BA%D1%80%D0%B8%D0%B7%D0%B0-%D0%BD%D0%B0-%D1%81%D1%80%D0%B5%D0%B4%D0%BD%D0%B0%D1%82%D0%B0-%D0%B2%D1%8A%D0%B7%D1%80%D0%B0%D1%81%D1%82/", "text": "Кари Фишър е редактор и сватовница в предпоследната си роля на малък екран\n                    „Разводът е тъжен, но да останеш в един наиситна прецакан, смърдящ на отчуждение брак, е истинската трагедия.“ Изстреляната реплика от Лайла, брилянтен адвокат, който делегира на детегледачката си правата за ролята на вдъхновител в училищния Ден на родителя, звучи отрезвяващо. И като добра отправна точка за новия живот на приятелката й Аби, която току що е забила треперещо токче в трънливия път на необвързаните. Лайла вече е започнала да пише своя „Наръчник за разведени“ (в момента върви по FOX). Зарязала е готвач, който плаща с цената на топките си за лукса да се посвети на хобитата си и на двамата им синове, докато тя гради кариера и плаща сметките. Идилията им приключва, когато Лайла разбира, че от край време издържа и компаньонката-доминант, с която мъжът й изневерява. В кожата на Аби скача Лиса Едълстийн, която всички познаваме като шефката на д-р Хаус. Освен с главната роля тя се включва в проекта като съсценарист и режисира част от епизодите. „Наръчник за разведени“ е остроумен и забавен точно като мечтаната първа среща, която самотните майки с кариера над 45 никога няма да имат, припомняйки си вкуса на свободата. Бяхме изгубили надежда, че след „Сексът и градът“ ще се появи друг женски сериал, в който по минимално захаросан и клиширан, но по доволно интригуващ начин, да са показани опасните завои на егото в различни фази на лични катастрофи и възраст.    Аби Макарти има статуса на Опра Уинфри сред авторите на книги за самоусъръвшенстване и семейно щастие. При представянето на последната й книга-наръчник за съхраняване на брака обаче 100-каратовата й самодовлна усмивка помръква, бронята на жената, която върти на малкия си пръст къща, майчинство и бизнес без това да я лиши от сутрешен оргазъм, се пропуква. А признанието, което я детронира като любимка на домакините в Америка, е простичко: „Имаше момент, в който гледах спящия си съпруг и си мислех „Господи, щеше да е толкова по-лесно, ако просто беше умрял“. По изражението на жените в публиката можеш да предположиш как би изглеждала одушевена попивателна със соковете от цитруси и повръщано. Самата Аби едва ли е наясно кой говори в момента - успокоителното със спийд ефект, което приятелката й е дала преди минути; откритието, че съпругът Джейк (Пол Аделстийн, „Бягство от затвора“) й кръшка с актриса на престъпно крехка възраст, или заплахите в кървавата стратегия на адвокатите по развода й.В стремителното си пропадане към живота на необвързана писателката среща спасителна мрежа в лицето на дружките си Лайла и Фийби. Първата е в състояние да напие бившия си и да подаде сигнал на ченгетата за шофьор „в незиправност“ още преди той да е вдигнал гащите си след секса по милост. Втората е безотговорно хипи в режим „постоянно разгонена“, което впряга сексуалността си във всевъзможни конфигурации, коя от коя по-сложни, комични и с образователен ефект. „Наръчник за разведени“ стартира с лек скандал преди премиерата си в САЩ, което, естествено, се оказа ракета-носител за рейтинга в последствие. Повод сериала на Bravo да се класира сред най-коментираните теми в ток шоутата редом до задницата на Ким Кардашиян бе основния плакат във външната реклама. На него Лиса Едълстийн позира с безсрамно щръкнал безименен пръст, декориран с брачната и халка, но аналогията със съседния среден пръст бе посрещната като гавра с брачната институция. „Странно е как точно постера на нашето шоу възбуди пуританите на фона на изобилието от голи зърна, игли, пробождащи очните ябълки и литрите кръв в рекламните кампании на някои други сериали. Така или иначе целия казус изостри интереса към нас и ни направи добра услуга.“, коментира Едълстийн. Идеята за постера е на съпругът на Лиса - художникът Робърт Ръсел. Любопитен е фактът, че двамата се женят ден преди да стартират снимките на „Наръчник за разведени“. Едълстийн казва заветното „да“ на преклонната възраст от 48. „Никога не ме е било грижа дали ще се омъжа. Исках да имам деца. С напредването на възрастта и опита ми във връзките видях, че не получавам нито годежен пръстен, нито положителен тест за бременност. После си дадох сметка колко много неща съм постигнала в живота си, какво усилие и упорство за изисквали те, и си казах „Ако съм наистина децата са били ключа към моето щастие, то до сега щях да съм родила поне три“.“, изповядва се актрисата. С Ръсел са гаджета в продължение на 4 години преди да станат семейство и тя се грижи за сина и дъщеря му от първия му брак.   В продлжение на два сезона в „Наръчник за разведени“ с периодичната роля на Кат – устатия и успер ироничен редактор на книгите на Аби, се разписва Кари Фишър. Като човек с добър маркетинг нюх тя всячески се старае да сватоса Аби с различни модели джентълмени и всичко в името на няколко тлъсти заглавия в таблоидите, които да вдигнат продажбите. Снимките на първия сезон на сериала съвпадат с работата по „Междузвездни войни: Силата се пробужда“ и сценаристите обясняват отсъствието на героинята на Фишър с алиби, близко до реалния й живот – Кат е отишла в клиника за лечение на зависимости. След „Наръчник за разведени“ Фишър снима в „Катастрофа“ на Amazon и именно на връщане от премиерата на трети сезон в Лондон получи инфаркт на борда на самолета за Ел Ей. „Тя бе толкова умна, с мозък, който работеше на такива чудовищни обороти, че понякога се ужасявах от опцията да говоря с нея.“, разказва с респект Едълстийн. Тя си спомня жената, която за две поколения фенове ще остане завинаги принцеса Лея, и с навика й да споделя демоните си на всеослушание. „Тя говореше доста открито за пристрастяванията, за етапите на лечение, през които е минала за психическите си заболявания. Когато започвахме разговор тя предполагаше, че знам всичко за живота й.А аз не знаех.Винаги наваксвах в движение, като с приятел, който не си виждал от години, защото тя споделяше с такава лекота всичките си битки и малки победи.“, обяснява Едълстийн. Тя добавя още, че въпреки изключителното сърдечното отношение и тийнейджърски дух Кари Фишър е всявала непоклатим респект сред екипа. „Всички млъкваха, когато тя се появи, защото „това е Кари Фишър“. И кученцето, с което не се разделяше – Гари, вкарваше лек комедиен елемент в цялата ситуация, защото припомняше на всички колко обичлив човек е тази звезда.“, казва Лиса.\n\n\n                    ", "date": "2018.02.11", "title": "Шефката на д-р Хаус лекува криза на средната възраст"}
{"url": "http://www.monitor.bg/a/view/49167-netflix-%D1%80%D0%B0%D0%B7%D0%BF%D1%80%D0%BE%D1%81%D1%82%D1%80%D0%B0%D0%BD%D1%8F%D0%B2%D0%B0-%D0%91%D0%93-%D1%84%D0%B8%D0%BB%D0%BC-%D0%B2-%D0%A1%D0%90%D0%A9/", "text": "\n                    Стрийминг гигантът Netflix закупи правата за българския филм „Нощен свят“. Това съобщи италианският продуцент Лорис Курчи, който от години живее и работи у нас. \"Велика сутрин за българската филмова индустрия. Току-що получих потвърждение, че нашият филм \"Нощен свят“ ще се появи на Netflix North America следващия петък, 16 февруари. Това е първата в историята българска продукция, закупена от американската мрежа. Нека всички се гордеем!\", написа Курчи, кадър на продуцентската компания на Магърдич Халваджиян Global Group.\n\nЛентата е изцяло заснета в България, а премиерата си направи в рамките на лондонския фестивал FrightFest миналото лято. В главните роли се разписват Робърт Инглънд, познат на широката публика като Фреди Крюгер от \"Кошмари на Елм стрийт\", и Джейсън Лондон („Анатомията на Грей”, „Скандал”). Сред българските актьори, чиито имена попадат в каста на „Нощен свят“, са Диана Любенова, Атанас Сребрев, Лорина Камбурова и Никола Луканов. Сюжетът на филма се завърта около бившия полицай Брет Андерсън (Лондон), пропътувал разстоянието от Ел Ей до София, за да стане охранител на стар блок в българската столица. След поредица от необясними и страховити събития, той задълбава в зловещата история на сградата и изучава сенчестите й собственици и бивши работници в нея. Сценарият е написан от Бари Кийтинг в сътрудничество със сръбския автор Милан Коньевич и Димитър Христов. Режисьор е 35-годишният чилиец Патрисио Валадарес, носител на множество фестивални награди. “Филмът е интригуващ. Знаете, когато се снима в Европа, с чилийски режисьор, български екип и продуценти, говорещи италиански, го има моментът на „изгубени в превода“. Това винаги е предизвикателство. Дори в постпродукцията може да се случи специалистът, който работи по нея, невинаги да може да отсее какво се случва, какво точно означава даденият идиом на чуждия език. За този филм обаче имам добро усещане, смятам, че се справихме“, разкри наскоро пред Dreadcentral Инглънд. Продукцията е изцяло финансирана от Open Frame - част от Global Group, с която Маги Халваджиян и съдружниците му атакуват световния пазар.\n                    ", "date": "2018.02.11", "title": "Netflix разпространява БГ филм в САЩ"}
{"url": "http://www.monitor.bg/a/view/70749-%D0%94%D0%B6%D1%83%D0%BB%D0%B8%D0%B0%D0%BD%D0%B0-%D0%93%D0%B0%D0%BD%D0%B8-%D0%B4%D0%B5%D0%BB%D0%B8-%D1%82%D0%B8%D1%82%D0%BB%D0%B0%D1%82%D0%B0-%D0%9C%D0%B8%D1%81-%D0%A1%D0%B8%D0%BB%D0%B8%D0%BA%D0%BE%D0%BD-%D0%BD%D0%B0-%D0%B4%D0%B5%D1%81%D0%B5%D1%82%D0%B8%D0%BB%D0%B5%D1%82%D0%B8%D0%B5%D1%82%D0%BE/", "text": "\n                    Джулиана Гани даде заявка, че ще раздели титлата си, ако грабне победата в конкурса „Мис Силикон на десетилетието“. Стартът на гласуването беше даден преди ден, а в рамките на следващия месец и половина фенове ще решат коя от десетте носителки на короната за тунинговани красавици заслужава отличието. „Аз лично нямам амбициите да го спечеля. Ако все пак това стане, бих разделила наградата с друго момиче, което заслужава. Все още не съм решила кое, тъй като критериите са много, но Габриела Попова и Гергана Райчевска са сред добрите примери“, обясни пред Нова тв изкусителката.\n\nЧара си за „Мис Силикон на десетилетието“ Гани ще премери още с Виктория Петрова, Боряна Миткова, Габриела Иванова, Десислава Мутафчиева, Лили Иванова и Йоана Христова. Победителката ще бъде обявена по време на церемонията за обявяването на тазгодишната носителка на титлата Мис Силикон.\n                    ", "date": "2018.02.11", "title": "Джулиана Гани дели титлата „Мис Силикон на десетилетието“"}
{"url": "http://www.monitor.bg/a/view/27785-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D1%84%D0%B8%D0%BB%D0%BC-%D0%9C%D0%BE%D1%82%D0%BE%D1%80%D1%8A%D1%82-%D1%81-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%BD%D0%B0-%D0%A1%D0%A4%D0%A4/", "text": "\n                    Вторият филм на режисьора Валентин Гошев „Моторът“ ще направи премиерата си по време на 22-то издание на София Филм Фест. „Това е една история за приятелството, което може да устои с години, независимо от превратностите на историческите събития“, обяснява Гошев, който е и сценарист на проекта. Сюжетът на „Моторът“ се завърта около трима тийнейджъри, събрани в едно село от неизбежната реалност на войната. Славчо живее в там, Вили е част от немска военна част, а Евелина е евакуирана софиянка, чиято къща е разрушена от английските и американски бомби.\n\nИзборът на локацията за лентата не е случаен. „Село Бараково, където се развива историята, е било доста интересно в миналото. Събирах материали за документален филм за фабриката на братя Балабанови. Покрай нея научих за немеца Вили, който е работил по време на войната в германска военна работилница, създадена към фабриката. Вили се е движил навсякъде със своя мотор, а когато дошло време да отпътуват от България, той решил да подари машината на българския си приятел Славчо - младеж от селото“, казва режисьорът. С участие в „Моторът“ се разписват Александра Радичева, Димитър Ангелов, Ицко Финци, Михаил Мутафов, Филип Трифонов и др.\n\nСофия Филм Фест ще бъде открит на 7 март с прожекция на друг български филм - „Ага“ на Милко Лазаров, който ще закрие официалната програма на Берлинале след няколко дни.\n                    ", "date": "2018.02.11", "title": "Българският филм „Моторът“ с премиера на СФФ"}
{"url": "http://www.monitor.bg/a/view/73260-%D0%98%D0%B2%D0%B0%D0%BD-%D0%AE%D1%80%D1%83%D0%BA%D0%BE%D0%B2-%D1%81%D0%B5-%D1%80%D0%B0%D0%B7%D0%BF%D1%8F%D0%B2%D0%B0-%D0%B2-%D0%9A%D0%B0%D1%82%D0%BE-%D0%B4%D0%B2%D0%B5-%D0%BA%D0%B0%D0%BF%D0%BA%D0%B8-%D0%B2%D0%BE%D0%B4%D0%B0/", "text": "Актьорът приема женските образи и чорапогащници като най-голямо предизвикателство във формата\n                    След овациите с последното си включване на голям екран с „Дъвка за балончета“ актьорът Иван Юруков ще тества уменията си на имитатор в шоуто „Като две капки вода“. В рамките на предаването звездата ще се превъплъти в общо 13 образа, като признава, че вокалните подвизи на високи токчета биха представлявали най-голяма трудност за него. „Очаквам да бъде наистина забавно и разбира се – предизвикателно. Убеден съм, че\n\n \n\n\n\n \n\nНадявам се да успея да изградя успешен образ с автентично вокално звучене. Да си обръсна краката за женски образ и да обуя чорапогащник – това ще бъде истинско предизвикателство“, намигва още актьорът от „Столичани в повече“.\n\nДокато той се бори с дългите перуки и макиажа пък английският език ще се окаже най-голямото препятствие по пътя към успеха в предаването за Софи Маринова. Ромската перла бе първият официално обявен участник в новия сезон на „Като две капки вода“. „Интересно ми е как ще звуча на английски – със сигурност ще ми се падат и такива парчета. Всички знаят уменията ми в балканските песни, но световни хитове и шлагери от поп музиката не пея“, притеснява се Софка, която от години е фен на риалитито.\n\nСред звездите, които според спекулациите ще се впуснат в имитации на изпълнители от ранга както на Лили Иванова и Фреди Меркюри, така и на Наско Ментата, са още естрадната прима Маргарита Хранова и фолкидолът Константин.\n\nФенове си пожелават в рамките на новите епизоди на предаването да\n\n \n\n\n\n \n\nСтанимир Гъмов, който вече се разписа с участие в „Като две капки вода“ пък се очаква да влезе в ролята на ментор, като замести на позицията Милица Гладнишка. Шестият сезон на шоуто за актьорски превъплъщения ще стартира по Нова тв от 26 февруари.\n                    ", "date": "2018.02.11", "title": "Иван Юруков се разпява в „Като две капки вода“"}
{"url": "http://www.monitor.bg/a/view/80120-%D0%A1%D0%BA%D0%BE%D1%87%D0%B8%D1%85%D0%B0-%D0%BD%D0%B0-%D0%9B%D0%B8%D0%BB%D0%B8-%D1%80%D0%B8%D0%B1%D0%BA%D0%B0%D1%82%D0%B0-%D0%B7%D0%B0-%D0%B3%D0%B5%D1%80%D0%BE%D0%B9-%D1%81-%D0%B4%D0%B2%D0%B0-%D0%BF%D0%BE%D0%BB%D0%B0/", "text": "\n                    Броени дни след премиерата на „Лили рибката“ - първия български филм, предназначен за деца в последните 27 години, киномани определиха заглавието като „джендър“. Причината – събитията в лентата на Ясен Григоров се въртят около детето Дани-Алекс, променящо пола си (от момчето Дани до момичето Алекс), когато някой го погледне в очите. “Вероятно няма кой да потърси сметка на създателите на филма. Що се отнася до замисъла, то той е ясен. Налагане на новите схващания за пола и половото самоопределяне при подрастващите. Срамно и гнусно, но превърнато в политика на обратните от Запада, която ние, зависимите, васалните държави трябва да приемем безропотно“, обясняват недоволни от сюжета на лентата любители на седмото изкуство във Фейсбук.\n\nНаред с обвиненията, че дезориентират децата на тема сексуална ориентация, мнозина отправиха апел и да бъде спряно държавното финансиране на заглавията родно производство в лицето на НФЦ.\n\nГригоров, който вдъхва живот на „Лили рибката“ на големия екран от позицията на режисьор, сценарист и продуцент, е категоричен, че филмът е по-скоро частен – тоест сравнително малка част от финансирането му е дадена от НФЦ. „Сценарият е писан преди 8 години и е вдъхновен от собствените ми деца – момче, на 9, и момиче, на 14. Щастливи сме със съпругата ми, че и двамата растат щастливи, изпълняват една по една мечтите си и можем да ги гледаме в очите без нито капка притеснение. Те не са боязливи, изказват мненията си и защитават позициите си, никога не са обиждани в семейството и никога – удряни. Двамата са силни заради абсолютната им убеденост в родителската ни любов и подкрепа към тях! След като завърших сценария, в продължение на още 5 години търсих начин да го финансирам. По това време (2010-2015 г.) нямах никаква идея, че може да се открие връзка между наболелите днес дебати и моите послания“, обяви режисьорът в отворено писмо. Той обясни още, че остава на разположение за допълнителен обществен дебат по темата, като заключи, че „Лили рибката“ е филм за градивното спокойствие и безрезервната любов към децата.\n                    ", "date": "2018.02.11", "title": "Скочиха на „Лили рибката“ за герой с два пола"}
{"url": "http://www.monitor.bg/a/view/66893-%D0%9E%D1%82%D0%BA%D1%80%D0%B8%D1%85%D0%B0-%D0%BF%D0%B8%D0%B2%D0%BE%D0%B2%D0%B0%D1%80%D0%BD%D0%B0-%D0%BD%D0%B0-4400-%D0%B3%D0%BE%D0%B4%D0%B8%D0%BD%D0%B8/", "text": "\n                    Археолози откриха древни съоръжения за производство на бира и хляб на обекта Тел Едфу в Египет, съобщи Сайънс алърт. Обектът, който е на 600 км южно от Кайро, се изследва от археолози от 16 години. В края на миналата година екип от Чикагския университет откри там останки от две административни сгради на около 4400 г. - от периода на Старото царство, когато са построени пирамидите.\n\n\"Находката е чудесна, защото имахме много малко информация за селищата от тази епоха в региона\", каза проф. Надин Мьолер от екипа.\n\nРазкопките разкриха контейнери за съхраняване на продукти и други артефакти в работилници, които показват, че хората там са варили бира и правили хляб на място. Има и свидетелства за топене на мед.\n\nАрхеолозите мислят, че комплексът е построен за високопоставени особи, надзиравали добива на ценни метали в източните пустини.\n                    ", "date": "2018.02.11", "title": "Откриха пивоварна на 4400 години"}
{"url": "http://www.monitor.bg/a/view/15865-%D0%9D%D0%B0%D0%B9%D0%B2%D0%B8%D1%81%D0%BE%D0%BA%D0%B8%D1%8F%D1%82-%D1%85%D0%BE%D1%82%D0%B5%D0%BB-%D0%BE%D1%82%D0%B2%D0%B0%D1%80%D1%8F-%D0%B2%D1%80%D0%B0%D1%82%D0%B8/", "text": "\n                    Най-високият хотел в света се открива в понеделник в Дубай, съобщава емирското издание Khaleej Times. До сега рекордът по височина сред хотелите принадлежи на хотелския комплекс в Дубай JW Marriott Marquis. Височината на всяка от двете 72-етажни кули е 355 метра. Новият хотел-рекордьор Gevora също е разположен на централната магистрала Sheikh Zayed Road. Височината му е 356 метра, а етажите са 75.\n                    ", "date": "2018.02.11", "title": "Най-високият хотел отваря врати"}
{"url": "http://www.monitor.bg/a/view/12109-%D0%9F%D1%80%D0%B5%D1%82%D0%BE%D0%BF%D0%BB%D0%B5%D0%BD%D0%B0-%D0%BC%D0%B0%D0%BD%D0%B4%D0%B6%D0%B0-%D1%81%D0%BF%D0%B5%D1%87%D0%B5%D0%BB%D0%B8-%D1%84%D0%B5%D1%81%D1%82%D0%B8%D0%B2%D0%B0%D0%BB%D0%B0-%D0%B2-%D0%A1%D0%B0%D0%BD-%D0%A0%D0%B5%D0%BC%D0%BE/", "text": "\n                    Оказа се, че прочутият фестивал на италианската забавна песен в морския курорт Сан Ремо може да бъде спечелен и с „претоплена манджа“ – точно такава според музикалните спецове из Апенините е класираната на първо място в ранните часове днес песен „Нищо не ми сторихте“, изпята в дует от имигранта – албанец Ермал Мета и от стопроцентовия италианец Фабрицио Моро.\n\nСкандалът покрай парчето гръмна след първото му представяне в митичния фестивален театър „Аристон“ във вторник вечерта. Броени минути след като Ермал и Фабрицио го изпяха, социалните мрежи завряха от протести, а двамата изпълнители бяха обвинени в плагиатство. Защото почти идентично парче и като музика, и като текст с име „Тишина“, бе вече звучало на фестивала през 2016-та година, макар и в неговата младежка секция. Съответно както песента, така и нейните изпълнители, бяха дисквалифицирани, а на тяхно място бе поканен да се изяви първият сред неуспелите да стигнат до финала на фестивала – младата надежда на италианската естрада Ренцо Рубино. Да ама дискографската къща на Ермал и Фабрицио оспори решението на организаторите, посочвайки, че в случая не ставало дума за плагиатство, тъй като и на „Тишина“, и на „Нищо не ми сторихте“, авторът бил един и същ – композитора Андреа Фебо. Тоест ставало дума за усъвършенстван и отново лансиран проект – мнение, което противоречи на изискването на фестивала да бъдат представяни само нови, оригинални парчета, но което бе уважено от организаторите. И в четвъртък вечерта двамата низвергнати отново бяха качени на сцената на „Аристон“, където изпълниха, при това блестящо, ангажираната си песен срещу международния тероризъм, достойна за някогашния нашенски фестивал „Ален Мак“. Когато в един часа днес двамата прегърнаха пък златната статуетка на победителите, Ермал посвети успеха на дискографската си къща, а Фабрицио – на своя малък син Либеро.\n\nИначе на второ място се класира най-често кънтящото в момента по италианските радиа и телевизии парче „Живот във ваканция“ на групата от Болоня „Ло стато сочиале“ или „Социална държава“. Освен с радостната си и запомняща се бързо музика, петимата веселяци от групата спечелиха всички с включването като „денс – фон“ в изявите си на фестивала на пъргавата 83-годишна английска бабичка – танцьорка Пади Джоунс. Третото място зае хубавичката Анализа, която извиси глас в приятната балада „Светът преди теб“.\n                    ", "date": "2018.02.11", "title": "„Претоплена манджа“ спечели фестивала в Сан Ремо"}
{"url": "http://www.monitor.bg/a/view/73655-%D0%A1%D0%B0%D0%BC%D0%BE%D0%BB%D0%B5%D1%82%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BA%D1%80%D0%B0%D0%B9-%D0%9C%D0%BE%D1%81%D0%BA%D0%B2%D0%B0-%D0%B4%D0%B5%D1%81%D0%B5%D1%82%D0%BA%D0%B8-%D0%B7%D0%B0%D0%B3%D0%B8%D0%BD%D0%B0%D0%BB%D0%B8/", "text": "\n                    Самолет на Саратовските авиолинии катастрофира след излитане от московското летище Домодедово, дъобщи Интерфакс. Машината Ан-148 с 71 души на борда вероятно е паднала край село Степановское на около 20 километра от Домодедово, като 65-имата пътници и 6 членният екипаж не са имали шансове за оцеляване. Гибелта на всички на борда бе потвърдена от агенция ТАСС.Според flightradar24, бордовият номер на падналия самолет е RA-61704. Той е излетял от Москва за Орск и практически веднага е изчезнал от радарите Точно преди да изчезне от радарите Ан-148 се е снижил рязко от 1900 до 975 м височина. Към мястото на падането на самолета бяха изпратени спасителни екипи, но се оказа, че това място е трудно достъпно и екипите са били принудени да се придвижват пеша. След пристигането на мястото на аварията са открити многобройни отломки и тела на загинали. Малко по-късно се оказа, че освен отломки от самолета, на място са открити и отломки на вертолет на руските пощи – следователно се появи версията, че най-вероятно става дума за сблъсък във въздуха. Малко по-късно обаче от Руските пощи заявиха, че е невъзможно техен вертолет да се е сблъскал с катастрофиралия Ан-148, защото всички самолети, които те използват са налични, а хеликоптерите се използват само в Далечния Изток. Така версията за сблъсък във въздуха отпадна.След известно време стана ясно, че най-вероятната причина за катастрофата е техническа неизправност, за която пилотът е уведомил диспечера и е искал да кацне на близко летище, което очевидно не е било възможно.Атмосферните условия в района са били тежки – температурата -5 и снеовалеж. Според очевидци машината се е запалила и разпаднала още във въздуха, като многобройните отломки са били разхвърляни на голям периметър.Самолетът Ан-148 е относително нов – започва да лети през 2010 г. В авиокомпания „Россия“, а през миналата година е закупен от „Саротовските авиолинии“. Този тип машини се произвежда от 2009 г. И се използва за кратки разстояния. Има 2 турбореактивни двигателя и може да превозва до 80 пътници.В министерството на транспорта на Русия заявиха, че разглеждат всички версии относно причините за катастрофата включително лошото време и неправилната експлоатация на техниката.Руският президент Владимир Путин изрази съобезнования на близките и нареди създаване на специална комисия по разследването на причините за трагедията.Катастрофата в Подмосковието е втора в историята на Ан-148. През 2011 г. Аналогичен самолет катастрофира при учебно-тренировъчен полет в Белгородска област – загива целият екипаж. Тогава според следствието пилотите летели с прекалено голяма скорост при кацане поради неправилни показания на приборите.От Министерство на външните работи в София съобщиха, че към този момент , които да са търсили съдействие от българските дипломатически мисии. Посолството в Москва следи развитието на ситуацията и е поискало информация за пътниците на борда. Български граждани, които желаят да получат актуална информация за обстановката или да подадат сигнал за техни близки, могат да го направят на дежурния телефон на посолството на Република България в Москва +7 495 234 0226, както и на денонощния телефон за съдействие на български граждани в чужбина на дирекция „Ситуационен центъ‪р” ‪+359-2-948-2404; +359-2-971-3856. \n\n\n                    ", "date": "2018.02.11", "title": "Самолетна катастрофа край Москва – десетки загинали (обновена)"}
{"url": "http://www.monitor.bg/a/view/66426-%D0%A3%D0%BA%D1%80%D0%B8%D0%B2%D0%B0%D1%89-%D1%81%D0%B5-%D0%BF%D0%BB%D0%B5%D0%BC%D0%B5%D0%BD%D0%BD%D0%B8%D0%BA-%D0%BD%D0%B0-%D0%B0%D0%B2%D1%81%D1%82%D1%80%D0%B0%D0%BB%D0%B8%D0%B9%D1%81%D0%BA%D0%B8-%D0%BC%D0%B0%D0%B3%D0%BD%D0%B0%D1%82-%D0%BE%D1%82%D0%BA%D1%80%D0%B8%D1%82-%D0%B2-%D0%A1%D0%BE%D1%84%D0%B8%D1%8F/", "text": "\n                    Племенникът на австралийския никелов магнат Клайв Палмър - Клайв Менсинк, който е издирван за разпити във връзка с колапса на компанията на чичо му, е открит в България, съобщиха австралийските медии.Мистър Менсинк е бил издирен и проследен от репортери на News Corp Australia, които са го забелязали да излиза от киносалон в София със своята приятелка българка, която според theage.com.au и британския „Гардиън“ се казва Габриела Константинова.През март миналата година Федералният съд в Австралия издаде две заповеди срещу Менсинк, но той не се е явил за разпит в Брисбейн. Според News Corp Australia е малко вероятно той да бъде екстрадиран, защото срещу него няма повдигнати обвинения. Медията е уведомила властите за местонахождението му.Чичото на Менсинк е бил разпитан по случая и не е разпознал племенника си. На снимките си от преди година Менсинк изглежда различно – според Клайв Палмър, който е женен за българка, той няма никаква информация относно местонахождението на племенника си и не може да потвърди, че е в България. Относно снимката, направена от австралийските журналисти в София, той е убеден, че това е кадър, обработен с фотошоп и съответно е фалшив.Магнатът също така отхвърля твърденията, че Менсинк е бил забелязан в имот на тъста на Палмър – бащата на съпругата му Анна, като подчертава, че тъстът и тъщата му живеят в Брисбейн, а не в София. „Моят тъст е бил тук с мен в Брисбейн през последните 12 месеца и изобщо няма никакъв имот в София или България“, казва магнатът.На снимката, доколкото тя е истинска, мистър Менсинк, доколкото това е той, изглежда значително отслабнал и си е пуснал брада.Менсинк е пропуснал да се върне в Австралия след като е трябвало да се яви пред съда във връзка с колапса на Куинслендския никелов завод със загуби от над 300 милиона долара. В резултат на това около 800 души останаха без работа.\n\n\n                    ", "date": "2018.02.11", "title": "Укриващ се племенник на австралийски магнат открит в София"}
{"url": "http://www.monitor.bg/a/view/38337-%D0%A1%D0%90%D0%A9-%D1%82%D0%B2%D1%8A%D1%80%D0%B4%D0%BE-%D0%B7%D0%B0%D0%B4-%D0%98%D0%B7%D1%80%D0%B0%D0%B5%D0%BB-%D0%B7%D0%B0-%D1%83%D0%B4%D0%B0%D1%80%D0%B8%D1%82%D0%B5-%D0%B2-%D0%A1%D0%B8%D1%80%D0%B8%D1%8F/", "text": "\n                    САЩ подкрепиха Израел за ударите по позициите, които Вашингтон определи като ирански на територията на Сирия и същевременно обвиниха Техеран за ескалацията на насилието, предаде АФП. „Изчислената ескалация на заплахата от страна Иран и неговата амбиция да проектира властта и господството си поставя в риск всички хора от региона - от Йемен до Ливан\", заяви говорителката на Държавния департамент Хедър Науер в изявление.\n\n„САЩ продължават да отблъскват всички ирански злоумишлени действия в региона и призовава за прекратяване на иранското поведение, което заплашва мира и стабилността\".\n\nВ същото време израелският министър-председател Бенямин Нетаняху отправи предупреждение срещу опитите да бъде нападан Израел на фона на изострилото се напрежение след свалянето на израелски изтребител от сирийската противовъздушна отбрана вчера, предаде ДПА.\n\nНедвусмислено дадохме да се разбере, че правилата ни на действие не са се променили въобще. Ще продължим да нанасяме удари при всеки опит да бъдем ударени, каза Нетаняху в началото на седмичното заседание на кабинета.\n\nИзраелските лидери заявиха, че въздушните удари са изпратили ясно послание до Иран, отбелязва АП.\n\nНие не просто говорим, ние действаме, заяви министърът на строителството и жилищната политика Йоав Галант. Мисля, че сега сирийците разбират добре, че за тях е вредно да приютяват иранци на сирийска територия, каза той пред АП.\n\nЕскалацията на напрежението започна, когато Израел каза, че е свалил ирански дрон, долетял от Сирия в Израел. След това Израел започна обстрел в Сирия срещу \"ирански цели\".\n\nИзраелски изтребител F-16, участвал в бомбардировките, се разби на израелска територия, след като е бил подложен на интензивен ответен огън от сирийската противовъздушна отбрана.\n                    ", "date": "2018.02.11", "title": "САЩ твърдо зад Израел за ударите в Сирия"}
{"url": "http://www.monitor.bg/a/view/49507-%D0%A7%D1%83%D0%B6%D0%B4%D0%B5%D0%BD%D1%86%D0%B8%D1%82%D0%B5-%D0%BD%D0%B5-%D0%B8%D1%81%D0%BA%D0%B0%D1%82-%D0%B4%D0%B0-%D0%BA%D0%B0%D1%80%D0%B0%D1%82-%D1%81%D0%BA%D0%B8-%D1%83-%D0%BD%D0%B0%D1%81/", "text": "\n                    Чужденците не искат да карат ски и сноуборд у нас заради по-меката зима и липсата на сняг по курортите. Това каза Румен Драганов, директор на Института за анализи и оценки в туризма, който коментира темата в разагара на сезона по БНТ.По думите му се отчита спад на зимните ваканции, свързани със зимните спортове заради топлото време, Според него обаче записванията са спрени както за България, така и за Европа, където пък имаше прекалено много сняг.„Тази зима за скиорите и фирмите, които изпращат скиори по курортите, януари не беше добър месец“, посочи експертът.Експертът обаче отчита , че въпреки всичко зимният туристически сезон тази година е добър. Януари ще приключи с около 480 хил. влезли в страната чужденци, което е около 4% над посетителите от миналия януари. Причината за ръста е повишеният интерес към културно-историческият туризъм в градска среда, както и Българското европредседателство.Според Драганов основният проблем пред бранша е липсата на силна организация, която да ги обединява по места и във връзката им с централната администрация. В момента обаче браншът очаква създаването на Национална туристическа организация, която ще обедини 11 туристически формирования в момента. В парламента вече е внесено предложение за промени в Закона за туризма в тази връзка. Това ще е форма на конфедерация на българската туристическа индустрия, добави той.\n\n\n                    ", "date": "2018.02.11", "title": "Чужденците не искат да карат ски у нас"}
{"url": "http://www.monitor.bg/a/view/54917-%D0%9B%D1%8F%D1%82%D0%BD%D0%B0%D1%82%D0%B0-%D0%BF%D0%BE%D1%87%D0%B8%D0%B2%D0%BA%D0%B0-%D1%81-11-%D0%BD%D0%B0-%D1%81%D1%82%D0%BE-%D0%BF%D0%BE%D1%81%D0%BA%D1%8A%D0%BF%D0%B0/", "text": "\n                    С около 11% по-скъпо ще ни струва почивката на родното Черноморие това лято, показват изчисления на Института за анализи и оценки в туризма. Така, ако искаме да се печем 7 дни на пясъка ще трябва да се бръкнем с около 1100 лева на човек с всичко включемо. Т.е. едно четиричленно семейство със споделена стая ще трябва да приготви около 2 200 лева или повече.\n\nОт бранша заявяват, че българският туризъм ще продължи да поскъпва, тъй като няма как обслужването да бъде на ниски цени, а в същото време да се предлага високо качество.\n\nЦените обаче не се покачват само у нас. В останалите европейски държави почивките се увеличават с около 2-3%. Въпреки по-малкият ръст в цените за същите условия в чужбина сумата, която ще трябва да приготвим, е двойно по-голяма.\n\nИ макар, че голяма част от най-изгодните оферти вече са изчерпани, все още имате шанса за ранно записване, което ще ви спести от 10% до 20% от цената на лятната почивка. През януари са се намирали оферти с отстъпка от 30%, а февруари и март хотелиерите се очаква да смъкнат цените с 10-20 на сто. Според експертите 8% от ранните резервации са направени още миналото лято.\n                    ", "date": "2018.02.11", "title": "Лятната почивка с 11 на сто по-скъпа "}
{"url": "http://www.monitor.bg/a/view/86797-60-%D0%B2%D0%B8%D0%B4%D0%B0-%D0%B2%D0%B8%D0%BD%D0%B0-%D0%BE%D1%82-8-%D0%B8%D0%B7%D0%B1%D0%B8-%D0%BE%D0%BC%D0%B0%D1%8F%D1%85%D0%B0-%D0%B2%D0%B0%D1%80%D0%BD%D0%B5%D0%BD%D1%86%D0%B8-%D0%B7%D0%B0-%D0%A2%D1%80%D0%B8%D1%84%D0%BE%D0%BD-%D0%97%D0%B0%D1%80%D0%B5%D0%B7%D0%B0%D0%BD/", "text": "\n                    Повече от 60 вида вина, произведени в изби от цяла България, имаха шанс да опитат варненци, които дойдоха на Празника на любовта и виното, организиран за втора поредна година в Мол Варна ЕАД, съвместно с Българската асоциация на сомелиерите и виноценителите.\n\nНа пазара в търговския център бяха представени най-добрите образци от продукцията на винарски изби от регионите на Шумен, Тракия и Розовата долина, подножието на Родопите и Стара планина, поречието на Струма, Северното и Южното Черноморие.\n\nГроздови еликсири от древни български сортове, вино от 100% биомалини и ягодово шампанско събраха овациите на гостите на празника. Вкусът на еликсирите бе гарниран с виртуозните музикални миксове на DJ Ivo-But-Not и искрящия глас на певицата Надина Калоянова.\n\nОткрай време любовта и виното вървят ръка за ръка. Не само защото любовта опиянява като старо вино, а защото българите празнуват двойно – в чест на покровителя на лозята Трифон Зарезан и на закрилника на влюбените Св. Валентин. Затова, паралелно с Фермерския пазар, на Пазара в търговския си дадоха среща и представители на едни от най-добрите винарски изби в България, които зарадваха с мостри от своето производство нашите гости, обясниха домакините.\n                    ", "date": "2018.02.11", "title": "60 вида вина от 8 изби омаяха варненци за Трифон Зарезан "}
{"url": "http://www.monitor.bg/a/view/51198-%D0%91%D0%94%D0%96-%D1%81-%D0%BD%D0%BE%D0%B2%D0%B0-%D0%B1%D0%B8%D0%BB%D0%B5%D1%82%D0%BD%D0%B0-%D1%81%D0%B8%D1%81%D1%82%D0%B5%D0%BC%D0%B0/", "text": "Задълженията на железниците се намалили с 4 пъти за десетилетие\n                    Държавната железница въвежда поетапно във всички гари нова система за издаване на билети. В момента тя работи в 50 гари, съобщи изпълнителният директор на „Холдинг БДЖ“ Владимир Владимиров.\n\nВладимиров показа графика с резултатите от реформите в БДЖ, извършени от новото ръководство от 2009 г. насам, когато след управлението на тройната коалиция задълженията на железниците стигат 843 млн. лева. \"През 2002 г. задълженията са 198 млн. лева, нарастват лавинообразно и през 2009 г. са 850 млн. лева и 8 млн. загуба\", посочи Владимир Владимиров. \"Ние влязохме в дружеството в края на 2009 и реформата започна през 2010 г. Поехме дружеството от господин Монов, трябваше да започнем реформите веднага. Графиката показва как намаляват задълженията и загубите на железниците. „През 2018 г. задлъжнялостта ни ще е 350 млн. лева, от тях 196 млн. лева са за реално плащане. Тази година ще остане задължения само към един кредитор. Долната графика показва как намаляват загубите и се приближават до нулата и очакваме тази година да бъдат на нула“, заяви Владимиров.\n\nПо повод политическата атака на БСП към БДЖ той обяви, че няма назначени на фиктивна работа футболисти. \"Има служители на БДЖ, които в свободното си време играят футбол. Нивото им е абсолютно аматьорско. Прокуратурата проверява дружеството „Товарни превози“, предоставили сме им цялата информация, ще им съдействаме и нека да изчакаме резултатите\", каза още изп. директор.\n\nПо думите му се увеличават се заплатите на всички служители с 11%, а на локомотивните машинисти с „малко повече“. Според разчетите на БДЖ увеличението им е 12,5%. Във връзка със снимката на стол на машинисти, обиколила последните дни социалните мрежи, Владимир Владимиров заяви, че не се знае кога е направена тя. „До края на март месец ще бъдат закупени 150 стола за машинисти“, съобщи той.  \n                    ", "date": "2018.02.11", "title": "БДЖ с нова билетна система"}
{"url": "http://www.monitor.bg/a/view/69466-%D0%A2%D1%8A%D1%80%D0%B3%D1%8A%D1%82-%D0%B7%D0%B0-%D0%BF%D1%8A%D1%82%D1%8F-%D0%9C%D0%B5%D0%B7%D0%B4%D1%80%D0%B0%D0%91%D0%BE%D1%82%D0%B5%D0%B2%D0%B3%D1%80%D0%B0%D0%B4-%D1%82%D1%80%D1%8A%D0%B3%D0%B2%D0%B0-%D0%BF%D1%80%D0%B5%D0%B7-%D0%BC%D0%B0%D1%80%D1%82/", "text": "\n                    През март ще стартира обществената поръчка за избор на изпълнител на участъка Мездра–Ботевград от път E-79. Общата дължина на отсечката е 33 км и е част от направлението Видин-Ботевград. Това съобщиха от Агенция „Пътна инфраструктура“ (АПИ), във връзка с недоволството на жителите на Видин и областта. Хората там вече три седмици протестират срещу тежкото състояние на пътната настилка и настояват за магистрала между София и Видин, както и за тунел под Петрохан.\n\nОт АПИ предвиждат през втората половина на годината да бъдат обявени процедурите за строителство и надзор на още 52 км - от Видин до Ружинци. През 2018 г. трябва да стартират и тръжните процедури за изграждането на общо 85 км по пътя. Проектите ще се изпълняват със средства от републиканския бюджет.\n\nС изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик от Дунав мост 2.\n\nВ участъка ще има 5 пътни възела, чрез които новото трасе ще се свързва с пътната мрежа и с населените места в региона. За намаляване на шума ще бъдат монтирани и шумозащитни съоръжения по участъците от трасето, които са в близост до населените места.\nОтсечката Мездра - Ботевград ще бъде с две платна с по две ленти за движение в посока.  \n                    ", "date": "2018.02.11", "title": "Търгът за пътя Мездра–Ботевград тръгва през март"}
{"url": "http://www.monitor.bg/a/view/70640-%D0%9F%D1%80%D0%BE%D0%BC%D0%B5%D0%BD%D0%B8%D1%82%D0%B5-%D1%89%D0%B5-%D0%B8%D0%B7%D0%BA%D0%B0%D1%80%D0%B0%D1%82-%D0%BD%D0%B0%D1%8F%D0%B2%D0%B5-%D0%BC%D0%B5%D0%B4%D0%B8%D0%B8%D1%82%D0%B5-%D1%81%D1%8A%D1%81-%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82%D0%B8/", "text": "Медийна експертка-костовитска бори текстовете, вадещи на светло финансирането на изданията, с цитати от подсъдимия Василев\n                    Законопроектът внесен от депутата от ДПС и наш издател Делян Пеевски и колегите му по група Йордан Цонев, Хамид Хамид и Велислава Кръстева цели да даде възможност за прозрачност и публичност на информацията, касаеща собствениците на медии. Това обяви един от авторите му – Велислава Кръстева, в интервю пред БНР. „Не виждам как този законопроект ще произведе цензура. Освен, ако някой няма опасения, страхове, от излизането на светло на зависимости или връзки, или на данни за провеждани кампании, необявени за широката публика“, допълни тя. Депутатът даде да се разбере, че критиките срещу текстовете реално са извадили наяве лицемерието на неправителствени организации, които в продължение на много години апелирали за прозрачност, но в крайна сметка се оказало, че\n\n\n\nТака, когато е налице законодателна инициатива, те я превръщат в крещящ проблем наместо конструктивно да водим разговор би ли сработил този проект, подчерта Кръстева.\n\nДумите й бяха в отговор на поредната доза атаки срещу промените, прозвучали в ефира на общественото радио от страта на професора по медийно право и виден костов кадър проф. Нели Огнянова. Огнянова, която е сред авторите на първия закон за радиото и телевизията, приет именно по времето на кабинета „Костов“, заяви, че в предложените текстове липсвал комплексен подход към финансирането на медиите, както и че промените били насочени срещу конкретна група издания. Като част от аргументите си срещу внесените промени, цитира банкера-беглец Цветан Василев и по-конкретно част от обвиненията, които той отправя в задочните си интервюта пред удобни журналисти, давани от Белград. В отговор Кръстева я попита дали е в студиото, за да обсъждат законопроекта, или за да се „поупражнява в поднасянето на манипулирана информация“ проф. Огнянова. Припомни също, че изкарването на непроверени твърдения под формата на цитат от друг е\n\n\n\nИ подчерта: „По отношение на твърдения на човек, срещу когото са повдигнати обвинения и се укрива, не просто не бих искала да ги цитирам, защото и това би ме направило съучастник в манипулацията, а трябва да се постави ясно въпроса защо той не се явява пред закона и съда, където може да отправи и тези и всякакви други твърдения, а се крие“.\n\nПоне от 5 години различни организации, в които и вие имате участие, поставяте въпроса за собствеността на медиите на най-различни нива. Дори имаше фаза, в която бяха призовавани европрокурори да влязат и да разследват собствеността, но не предложихте нито една законодателна инициатива как може да бъде разрешен този въпрос. И сега, когато ние предлагаме инструмент, който осветлява собствеността на медиите, срещаме във ваше лице съпротива срещу него вместо да бъде адмириран този процес. Налага се един прост извод – някъде има неистина по трасето. Когато някой говори за това, че иска да има прозрачност в медиите, отнася ли той това желание към себе си и собствения си бизнес или иска прозрачност по отношение на някой друг, с когото не е в добри отношения, а пък към себе си иска малко по-малко прозрачност. Защото така излиза в крайна сметка“, обобщи Кръстева.\n\nПо отношение на една от основните опорни точки, разпространявана от говорителите и медиите от Фабриката за фалшиви новини на олигархията – че финансирането се изкарвало едва ли не избирателно, защото не се предвиждало да се дава информация за банкови кредити, теглени от медии, тя подчерта, че както приходите от реклами, така и тези от кредити, а също и средства по европрограми са информация, която се следи от данъчните и задължително се дава от изданията по данъчното законодателство.\n\nЗатова законът вади на светло финансиране, което не е обхванато в момента от нормативната рамка -\n\n\n\nза да е ясно дали съответното издание има някакви зависимости. Кръстева посочи също, че става въпрос само за режим на деклариране и осигуряване на прозрачност на информацията, а не за ограничаване или поставяне в някаква рамка на въпросното финансиране.\n\n \n\n\n\n\n\nОлигарсите с обвинения да оповестяват публично дали са собственици на медии. Това мнение изрази юристът и зам.-шеф на НС Явор Нотев от „Атака“ в предаването „Беновска пита“ по Канал 3. Поводът за коментара му бяха последните поправки в Закона за задължителното депозиране на печатни издания, които целят изсветляване на медийните собственици и тяхното финансиране. Нотев обясни, че със закона се хвърля се камък в блатото и изглежда оптимистично за разкриване на неща, които остават скрити зад обществото.Според него, това, че обвиняемо лице е собственик на медия, трябва да се каже ясно, а не да е съпътстваща информация, която прозира от тенденциозността на предаванията и изданията. „Тези медийни средства се използват за отговор и нападения, включително срещу държавни институции – прокуратура, съд или опоненти. Превръщането на ефира в такава среда не е полезна за никого.“, каза той и допълни - „Затова си мисля, че би могло да се изисква поне категоричното и ясно обявяване на тази ситуация, сходна с конфликта на интереси.\n\n \n                    ", "date": "2018.02.11", "title": "Промените ще изкарат наяве медиите със зависимости"}
{"url": "http://www.monitor.bg/a/view/75278-%D0%94%D1%80%D0%B8%D1%84%D1%82-%D1%88%D0%BE%D1%84%D1%8C%D0%BE%D1%80%D0%B8-%D1%81%D0%BF%D1%80%D1%8F%D1%85%D0%B0-%D1%80%D0%B0%D0%B7%D1%87%D0%B8%D1%81%D1%82%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%9F%D1%80%D0%B5%D0%B2%D0%B0%D0%BB%D0%B0/", "text": "Петима пострадаха при пътен инцидент на автомагистрала \"Тракия\"\n                    Дрифт шофьори, изпълняващи екстремни маневри по заснежените пътища, са създали проблеми при пътното разчистване в района на Превала миналата нощ. Това съобщиха от Областната администрация в Смолян.\n\nПътни инциденти със снегопочистващата техника по трасето са избегнати след появата на полицейски коли.\n\nПроблемната ситуация около Превала, предизвикана от компания младежи от Смолян, решили да изпробват дрифт изпълнения при зимни условия.\n\nШофьорите, експериментиращи екстремни завои върху снега, създават риск за сблъсък със снегопочистващите машини, обяснява Адриян Петров, зам. областен управител. Дрифт хулиганите изчезнали от пътя след появата на полицейските коли.\n\nМиналата вечер БНР съобщи, че 10 закъсали леки коли е имало по пътя от Смолян към прохода Превала преди кв. \"Езерово\" заради обилния снеговалеж, който образувал снежна покривка от 15 см.\n\nШофьорите се оплакаха, че пътят е непочистен и заледен и едва удържали автомобилите.\n\nОт пътната агенция информират, че в Смолянско до 13 февруари се\n\n \n\nспира движението на камиони над 12 тона\n\n \n\nв участъка Батак-Доспат поради снегопочистване.\n\nПрез Пампорово няма ограничения за движение с вериги. Снежната покривка е от 5 до 15 см. В Пампорово достига до 20 см според данни на Планинската спасителна служба. Температурата в курорта е около – 5 градуса, като валежите продължават.\n\nШофьорите, на които им предстои пътуване, е необходимо да тръгват на път с автомобили, подготвени за зимни условия, да карат със съобразена скорост и повишено внимание, спазвайки указанията на Пътна полиция.\n\nНяколко населени места в Смолянско са без ток заради мокрия сняг. Без ток са селата Загражден в община Баните и смолянските Арда, Мочура, Фатово и в района на Петровица.\n\nОт събота беше обявен жълт код за снеговалежи за повечето области в страната. В област Бургас предупреждението е за обилен дъжд, показва справка в Националния институт по метеорология и хидрология при БАН.\n\nСамо за областите Видин, Плевен, Благоевград, Стара Загора, Сливен и Ямбол не е в сила предупредителен код за опасно лошо време.\n\nЗатварят се пътища в страната поради снегонавявания и силен вятър, съобщиха от Агенция \"Пътна инфраструктура\" (АПИ).\n\nВременно се затварят пътят Нови пазар - Тръница, пътят Нови пазар - Секулово, пътят Никола Козлево - Пет могили, пътят Никола Козлево - Цани Гинчево, пътят Векилски - Орляк, пътят Мадара - Нови пазар, пътят Каспичан - Златна нива. От АПИ препоръчват на водачите на автомобили да избягват движението в тези участъци. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ и по всяко време от денонощието на тел. 0700 130 20 в АПИ.\n\n \n\nНад 600 машини почистват\n\n \n\nрепубликанските пътища в районите със снеговалеж, съобщиха от АПИ. Най-много машини работят в Североизточна България. Те са разпределени в областите Шумен, Варна, Добрич и Силистра.\nМашинно се почиства снегът по пътищата и в Родопите - в областите Смолян, Пазарджик и Кърджали, където снеговалежите са най-силни. 27-те областни пътни управления и снегопочистващите фирми работят на 24-часов режим и са в готовност за поддържане на републиканската пътна мрежа, уверяват от АПИ.\n\nЗаради обилния снеговалеж петима души пострадаха при пътен инцидент на автомагистрала \"Тракия\" вчера. Лек автомобил е самокатастрофирал при 21 км на магистралата в посока София малко след 8.30 часа. Ранените са откарани в болница „Св. Анна” в столицата. Те са стабилизирани и без опасност за живота, съобщиха от лечебното заведение.\n\n\nВалежите спират\n\nПрез първия ден на новата седмица ще е облачно, но валежите постепенно ще спират. Северозападният вятър ще отслабне.\nДнес в много райони ще е почти тихо. Облачността ще е значителна, но ще е почти без валежи. Минималните температури ще бъдат между минус 4° и 1°, максималните между 3° и 8°. Атмосферното налягане ще се повишава, но ще остане по-ниско от средното за февруари.\nНад планините ще има значителна облачност и на места ще превали слаб сняг. Вятърът ще е слаб от запад-северозапад. Максимална температура на височина 1200 метра около 0°, на 2000 метра – около минус 5°.\n\nНад Черноморието облачността ще е значителна, но ще е без валежи. Ще духа слаб северозападен вятър. Максималните температури ще са 5-7°. Температурата на морската вода е 6-7°. Вълнението на морето ще отслабне до 2-3 бала.\n                    ", "date": "2018.02.11", "title": "Дрифт шофьори спряха разчистването на Превала"}
