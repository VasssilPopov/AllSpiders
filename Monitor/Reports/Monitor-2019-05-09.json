{"url": "https://www.monitor.bg/bg/a/view/oligarhijata-v-tyrsene-na-armenskija-pop-164758", "text": " В точно ей такава позиция от години се намират едни известни „бойци“ за демокрация, справедливост и... хонорари, естествено. Едни хора се напъват да им снасят сигнали и фалшификации, а те като прости чираци само търчат от институция на институция и входират чуждото „производство“ срещу заплащане. Просто защото още от създаването си НПО-то „БОЕЦ“ декларира пред обществото едно единствено нещо – ще служи на този, който плаща най-добре. Без да се срамуват да разпространяват снимки на председателя си с укриващия се зад граница Цветан Василев, който е подсъдим за източването на КТБ. Ако от „БОЕЦ“ са със слаба памет, можем да им припомним – фалита на КТБ се случи, защото Василев бе възприел трезора като личен банкомат и харчейки парите на вложителите раздаваше милиарди към свои кухи фирми, които и до днес няма от къде да върнат заграбено. Заради тази чудовищна схема държавата се наложи да даде няколко милиарда в заем на Фонда за гарантиране на влоговете, който от своя страна да се разплати с ужилените от Василев депозанти. Не с всички, обаче. Все още хиляди хора чакат от „умрял писмо“ с надежда, че ще си върнат спестяванията. Държавата пък затвори пари за една магистрала или за десетки нови болници и училища заради наглостта на Василев. Това са факти, които „БОЕЦ“ удобно забравят ежедневно. Най-вероятно защото так е изгодно да този, който им плаща и който им спуска задачките. Късата памет на НПО-то е заличило от спомените си и факта, че друг подсъдим олигарх – Иво Прокопиев буквално изтри един цял град от картата на България заради алчност. Става дума за Меричлери, чието населени масово заболява от онкологични болести вследствие на отровена с арсен вода. Откъде е дошла тя? От това, че един разградски бос без грам съвест е наредил да не се спазят законовите изисквания и да се дълбае за каолин доста по-дълбоко от разрешеното. Като стана дума за „Каолин“, минете през малкия град Ветово. Там все още местните под сурдинка разказват как Прокопиев е напазарувал предприятието за жълти стотинки с благословията на бащицата си Иван Костов и вместо да развие фирмата, я ползва, за да трупа милиони на гърба на работниците си. Но Прокопиев проявява такова отношение към всичките си служители – преди няколко години наред с бюрата и компютрите на „Икономедиа“, заложи и редакционната политика на изданието си. Тоест – журналистите си. А те, всички до един уж борци за свобода на словото, пък безроботно приеха да са в графата инвентар, ползван за залог. Безскрупулността на Прокопиев не спира до тук – в момента той е подсъдим заедно с двама бивши министри, защото завъртели схема, при която ощетявайки хазната, продали на безценица (по стар Костов модел) и остатъчния дял на държавата в ЕРП-то ЕВН. А накрая вместо и малките пари да влязат в „Сребърния фонд“, откъдето се плащат част от пенсиите на нашите баби и дядовци, те направили врътка и парите отишли под контрола на Трайчо Трайков. Всичко това никога няма да чуете от „БОЕЦ“. В момента те са заети да разпространяват сигнали, произвеждани в кабинета на Прокопиев и най-вероятно диктувани от друга спорна фигура – проваления и като политик и като правосъден министър Христо Иванов. Там, на тъмно, зад стените на прокопиевия кабинет се чертаят черни схеми и се сглобяват гнусни манипулации, които се разпръскват публично или от НПО-та като БОЕЦ, или от марионетни фигури на олигархията в Темида като шефа на ВКС Лозан Панов, както лъсна за пореден път днес ( ). И всички те срещу един и същи човек – депутатът от опозиционната ДПС и издател на „Телеграф медиа“ Делян Пеевски. Всичко това се прави с една много проста цел – да се блокира кандидатурата му за евродепутат на предстоящите избори. Целта е хората просто дори да не получат възможност да гласуват за него, защото ако се яви на вота, през годините е доказвал, че умее да печели уважението и доверието на гласоподавателите. Както умее да води и битки срещу задкулисието – чрез законодателни инициативи и с изданията си от „Телеграф медиа“, които никога не мълчат за истината. Горните афери, които „БОЕЦ“ услужливо забравя бяха извадени наяве именно от Пеевски и медиите му. А това дразни олигарсите. И те търсят вариант да сложат прът в кандидатурата на Пеевски за Брюксел. И затова изфабрикуват измислици. Като сигнала на „БОЕЦ“ до ЦИК и ВАС, че народния представител не отговарял на законовите изисквания за евродепутат. Твърдение, което и двете институции отхвърлиха като категорично невярно. Или като фалшифицираните полетни данни на Пеевски, които сайтът с кремълски връзки „Бивол“ публикува в услуга на задкулисните играчи. Лъжа, след лъжа, които „бойците“ на повикване и медиите на олигарсите ежедневно хвърлят като димки в общественото пространство. И понеже забелязват, че не им се получава – хората не са нито прости, нито късопаменти и помнят много добре кои са олигарсите и защо пионките им се въртят така в кръг – от „БОЕЦ“ излязоха с алтернативно решение. Щели да търсят арменския поп, за да му се оплачат от Пеевски. Тази авангардна идея заслужава само един коментар – както е казал стария арменец на близките си: „Ако ще се оплаквате на арменския поп – побързайте и го направете сега, защото в събота ходи на баня и изплаква това, на което си слага вашите измислици...“", "date": "2019.05.09", "title": "Олигархията в търсене  на арменския поп"}
{"url": "https://www.monitor.bg/bg/a/view/vyprositelnite-okolo-byrzoto-pravosydie-164754", "text": "Представители на телевизията, на която убитата русенска журналистка Виктория Маринова беше директор, ще се срещат с местни депутати да обсъдят може ли да се промени законът така, че при особено тежки престъпления да няма възможност за дело по съкратената процедура. Идеята е убийци да не могат да получават присъди, намалени с една трета, дори да признаят събраните доказателства срещу тях. Възползвайки се именно от това, Северин Красимиров избегна доживотното наказание и получи 30 г. затвор. Както и много други извършители на тежки престъпления. Искането на русенските телевизионери е поредното настояване от поредните възмутени хора. Идеята не е нова. На пръв поглед звучи добре, но практиката досега непрекъснато показва, че подобни дела се точат понякога 10 - 15 години, през което време се случват какви ли не неща. Бързото правосъдие също е чувствителна тема. А поправките в Наказателния кодекс на парче никак не поправят нещата. Законът е от 1968 г. и от много време „плаче“ за нов, а не за допълнения и изменения. Колкото хора, толкова истини. И всеки държи на своята. Каквото и да обещаят русенските депутати на колегите на Виктория, тъжната истина е, че нея я няма. А добрата новина – убиецът бързо беше открит и върнат в страната и вече е в затвора, където тепърва ще види зор. За много време напред.", "date": "2019.05.09", "title": "Въпросителните около бързото правосъдие "}
{"url": "https://www.monitor.bg/bg/a/view/narodyt-sreshtu-oligarhijata-164759", "text": "Черни облаци надвиснаха над главите на олигарсите у нас. Свикнали от години да диктуват дневния ред у нас през пропагандната си машина от медии, от скоро механизмът започна да проскърцва. Просто защото във века на социалните мрежи и сериозният достъп до информация трудно можеш да заблудиш всички. Това най-ясно се видя в последните часове, когато медината фабрика на подсъдими олигарси като Иво Прокопиев, Цветан Василев, Огнян Донев и авера им Сашо Дончев разпространи поредния фейк срещу депутата от опозиционната ДПС и издател на \"Телеграф медиа\" Делян Пеевски. Манипулацията бе състворена от БГ секцията на иначе авторитетното радио \"Свободна Европа\", а нейн автор доскорошен служител в сайта \"Медиапул\" на говорителката на Командира Стояна Георгиева. Във фалшификацията се твърди, че журналистката от Нова ТВ Виктория Бехар(която всъщност не е действащ журналист, а административен шеф в телевизията -б.р.) била уволнена, защото задала въпрос за Пеевски на планьорка. От статията лъсват стари лъжливи опорки като тази, че депутатът държал телевизия \"Канал 3\" (което е лесно да се провери в Търговския регистър, но кой държи на тия неща - б.р.) и че новата шефка в телевизията - Миляна Велева била \"човек на Пеевски\". Цяла статия, изпълнена с лъжи, от която дори не става ясно Бехар уволнена ли е или сама е напуснала. Материалът пък се позовава на железния журналистически източник \"Една жена каза\", но това не пречи да се разпростряни мълниеносно из медиите на подсъдимите олигарси. Глупостите на олигархията явно нямат край.  Интересно е обаче да се проследи нещо друго - новината като по команда бе пръсната от тружениците на олигархията и в социалните мрежи. Неочаквано за перодръжките на задкулисните играчи обаче, опитът им за манипулация бе посечен от читателите, които гневно коментираха, че статията е пореден опит на Иво Прокопиев да надуе балона \"Пеевски\". Читателите посоват, че Нова ТВ е частна медия и шефовете й могат да си избират сами хората, с които да работят. \"Ооо, Капитал, точно ВИЕ ли намеквате за проблеми в медиите?!?!? Няма ли право новият собственик да си смени екипа?! И в Кодекса на труда си го пише. Ама демокрацията и правото не са за всеки. Особено за Прокопиев..\", пише пък фейсбук потребител под статията на флагмана на олигарсите, публикувана в социалната мрежа. \"Начииии... Когато Прокопиевица вземе да пита кого да уволни и кого не, тогава и собствениците на коя да е телевизия ще питат Икономедия къде точно ги сърби гъза по отношение на конкретни кадрови решения. И между другото, жената сама е напуснала. Ма няма значение, важното е да пускаме фейкове\", допълва пък друг разгневен читател на лъжите на \"Капитал\". Според голяма чат от потребителите в социалните мрежи воят на олигарсите и техните перодръжки за Бехар е по тертипа на героя от \"Златния телец\" на Илф и Петров, който редовно обикаляше улиците с викове \"Бият Паниковски!\".", "date": "2019.05.09", "title": "Народът срещу олигархията"}
{"url": "https://www.monitor.bg/bg/a/view/dvama-ruski-agenti-osydeni-za-opit-za-prevrat-v-cherna-gora-164762", "text": "Черногорски съд осъди двама руски агенти за опит за преврат срещу правителството на страната през октомври 2016 г. Едуард Шишмаков и Владимир Попов бяха признати за виновни и осъдени задочно съответно на 12 и 15 години за участието в комплот за убийството на тогавашния премиер и настоящ президент Мило Джуканович и блокиране на членството на страната в НАТО, предаде BBC, като припомня, че Черна гора се присъедини към Алианса през 2017 г.     Присъдите са били произнесени днес, като общо 14 души бяха изправени пред черногорското правосъдие по обвиненията за опит за преврат, зад който според разследващите стои Кремъл. По пет години затвор получиха двама от лидерите на проруския опозиционен алианс „Демократичен фронт“ – депутатите Андрия Мандич и Милан Кнежевич. Останалите обвинени също са признати за виновни. Сред тях е още един черногорец – шофьор, работил с двамата политици, и 9 сърби. Това са бившият генерал от сръбската полиция Братислав Дикич, осъден на 8 години затвор, двама членове на сръбски ултранационалистки групи – Педраг Божичевич и Неманя Ристич (по седем години всеки, но са осъдени задочно), Срболюб Джорджевич и Милан Душич (по 18 месеца), Бранка Милич (3 години), Драган Максич (година и девет месеца) и Кристина Христич.   Според черногорските разследващи, двамата руснаци, които са получили и най-високите присъди, са агенти на руското военно разузнаване ГРУ. За Попов има и международна заповед за арест, издадена от Интерпол. Според съвместно разследване на британския сайт „Белингкет“ и изданието „Инсайдър“от ноември 2018 г., Попов е псевдоним, зад който се крие агентът от ГРУ Владимир Мойсеев. От „Белингкет“, които през годините са разследвали намеса на руската държава в конфликта в Украйна и в отравянето на Скрипал във Великобритания, разкриха, че в периода 2013-2016 г. Попов (Мойсеев) е   Какви са обиненията? Според съдията, всеки член от тази криминална организация е имал своя задача и желание да използва насилие и всяване на страх при изпълнението й. Според спецпрокурора Миливое Катнич, заговорът е предвиждал убийството на прозападно настроения Мило Джуканович със снайпер. Това е трябвало да се случи на изборите на 16 октомври 2016 г. Заговорниците планирали след това да нахлуят в парламента и да наложат на власт проруско правителство. Опитът за преврат обаче се проваля, след като службите прихващат информация за него и заговорниците са арестувани. След арестите Мило Джуканович разкрива, че при обиските са открити 125 000 евро заедно с униформи. При пледоариите по делото пък спецпрокурорът Катнич обяви, че са намесени „руски националисти“, но без директно да обвинява обкръжението на президента на Федерацията Владимир Путин.   Самата Русия отрича обвиненията, че е замесена в опита за преврат като „абсурдни“. Проруската опозиция в страната пък ги изкарва „фалшив акт, целящ инкриминирането на опонент“.", "date": "2019.05.09", "title": "Двама руски агенти осъдени за опит за преврат в Черна гора"}
{"url": "https://www.monitor.bg/bg/a/view/vzeha-shofiorskata-knijka-na-bekym-za-polovin-godina-164757", "text": "Бившата звезда на \"Манчестър Юнайтед\" и \"Реал\" (Мадрид) Дейвид Бекъм загуби шофьорската си книжка за период от шест месеца, след като бе уловен, че използва телефона си докато шофира. 44-годишният Бекъм е бил забелязан от пешеходец, докато кара Бентлито си в Лондон през ноември, като днес призна вината си пред съда в Лондон и бе санкциониран. Заради нарушението Бекъм получи шест наказателни точки и по този начин събра общо 12, като предишните са за превишаване на скоростта. Прокурорът по делото Матю Спрат заяви, че бившият футболист е бил заснет от пешеходец, докато кара с бавна скорост и използва телефона си. \"Вместо да гледа пътя пред себе си и да внимава, той е гледал в скута си\", каза Спрат в съда днес.  Бекъм трябваше да се яви лично в съда в Бромли, за да заяви името си, датата си на раждане и лондонския си адрес, след което се призна за виновен.", "date": "2019.05.09", "title": "Взеха шофьорската книжка на Бекъм за половин година"}
{"url": "https://www.monitor.bg/bg/a/view/socialnoto-ministerstvo-skochi-sreshtu-falshivi-novini-za-nov-zakon-164750", "text": "Министерството на труда и социалната политика възрази срещу фалшивите новини в социалните мрежи, с които се разпространяват неверни твърдения за подготовка на Закон за детето. „Към настоящия момент проект на подобен нормативен акт не съществува и не се подготвя. В тази връзка министерството отхвърля манипулативните внушения, че на социалните работници се дават нови правомощия да „отнемат деца“.:, казват от ведомството в становището си. Те подчертават, че основният приоритет в работа на социалните е децата да се отглеждат от своите майки и бащи. „В тази връзка се осъществяват редица дейности за подкрепа на семействата и повишаване на родителския капацитет чрез осигуряването на подходящи социални услуги, оказване на финансова подкрепа и др.“, казват още от министерството. Като пример за дейността на социалните работници по превенция на изоставянето те посочват, че благодарение на техните усилия през 2018 г. 1733 деца са останали да живеят в своето родно семейство. От Министерството на труда и социалната политика се противопоставят и срещу фалшивите новини и спекулативните интерпретации, свързани с проекта на Националната стратегия за детето, които разпалват неоснователни страхове сред родителите. „Припомняме, че работата по документа е спряна. Сред основните му цели не е „децата да се разделят от своите семейства“, а да се оказва подкрепа на родителите, за да могат да осигурят най-добрата среда за отглеждането на своите деца.“, заявяват от ведомството.", "date": "2019.05.09", "title": "Социалното министерство скочи срещу фалшиви новини за нов закон"}
{"url": "https://www.monitor.bg/bg/a/view/policijata-v-pleven-izdirva-dve-momicheta-164760", "text": "Момичета от Плевен, на 10 и 11 години, изчезнаха за седем часа и предизвикаха вълна от коментари в социалните мрежи. Родителите на едно от децата са подали жалба, докато родителите на другото дете са изразили убеждение, че детето им ще се върне. Въпреки нагласите, че изчезването на Бистра и Антония е плод на тийнейджърски страсти, полицията в Плевен е била вдигната на крак. Претърсени били над 30 адреса. В хода на издирването са били наблюдавани профилите на децата в социалната мрежа и е било установено, че едно от момичетата си е сменило снимката, докато родителите й са се притеснявали са нея. В крайна сметка, децата са намерени в двора на училището, от където са изчезнали, в 15 часа, по време на занималня. Предстои разговор с децата и връщането им в семействата.", "date": "2019.05.09", "title": "Ученички вдигнаха на крак плевенската полиция (ОБНОВЕНА)"}
{"url": "https://www.monitor.bg/bg/a/view/sveti-vylk-na-elena-aleksieva-e-roman-na-godinata-164761", "text": "Романът на Елена Алексиева \"Свети Вълк\" е победителят в тазгодишния конкурс за роман на годината на национален дарителски фонд \"13 века България\". Условието на конкурса е романите да са издадени през миналата година. 5-членно жури с председател проф. Амелия Личева от СУ са допуснали до финала 6 автори от общо 29 творби.  Победителят получава парична награда. Осмата поредна церемония проследи министърът на културата Боил Банов. Сред останалите финалисти са Стефан Коспартов \"Когато капят кестените\", Румяна Захариева \"Ръкавици за студената война\", Христо Карастоянов \"Животът няма втора половина\".", "date": "2019.05.09", "title": "\"Свети Вълк\" на Елена Алексиева е роман на годината  "}
{"url": "https://www.monitor.bg:443/bg/a/view/dali-monitoringyt-shte-otpadne-zavisi-ot-politicite-164744", "text": "Жалко е, че механизмът за сътрудничество и проверка на ЕК за България и докладът по него се политизира. А по съществото си той е формален документ за изпълнението на дадени препоръки. До миналата година за Румъния в доклада е отбелязван напредък и са правени намеци за отделяне на двете страни и оставане на наблюдението само над България. След последния доклад настроенията бяха съвсем в обратна посока. Тогава България беше похвалена, а Румъния - негативно оценена. Това се дължеше на няколко неща – България следваше своята стратегия за продължаване на правосъдната реформа, която предвиждаше дългосрочни мерки и последователно промени в конституцията, Законът за съдебната власт, наказателните закони, прие се антикорупционен закон. Това беше една тиха реформа със стриктно изпълнение на задаваните препоръки. В Румъния сякаш се разчиташе на шумни антикорупционни акции, без да се предприемат други дългосрочни мерки. Действаха редица извънредни постановления, а в един момент държавата сякаш преосмисли този свой подход и започна да го изоставя. В действителност през 2018 г. се заговори за отпадането на механизма за България до края на мандата на Европейската комисия. От една страна, това вероятно е било политическо послание, от друга – а другите са в процес на изпълнение. Важно е да знаем, че голяма част от препоръките, респективно изпълнените мерки са дългосрочни. Те касаят промени като съдийската независимост, работата на съда и прокуратурата, взаимодействието с другите органи, борбата с корупцията, чрез законодателни промени и прочие, които няма как да заработят от днес за утре. Тогава според доклада на комисията бяха констатирани като изпълнени или че са във финален етап на изпълнение препоръките от показателите: независимост на съдебната власт, нормативна уредба, борба с организираната престъпност. Със значителен напредък бяха отбелязани и останалите препоръки от показатели: продължаване на съдебната реформа, противодействие на корупцията по високите етажи и на корупцията в по-общ план. Още тогава комисията си остави правото да продължи да ни наблюдава и контролира, доколкото и докогато това е възможно чрез механизма, така че сега няма някакъв драматичен обрат. Но личното ми мнение обаче е, че този механизъм се обезсмисли, даже може да се каже, че именно Брюксел обезсмисля механизма и чрез подобни изказвания. Що се отнася до изказването на еврокомисаря по правосъдието Вера Юрова, че мониторингът за България най-вероятно няма да отпадне до края на мандата на настоящата Европейска комисия, бих казал, че политиците и анализаторите са наясно, че тя няма позицията да заявява категорично дали това ще се случи. Всъщност проверката на изпълняваните препоръки е в компетенциите на Генералния секретариат. Не е сериозно такъв формален механизъм веднъж да бъде разглеждан точка по точка и на база изпълнени препоръки да се казва, че мониторингът може да отпадне, а после да се отчитат социологически данни за нагласите и да се изтъква, че тъй като още има усещане за несправедливост, механизмът няма да отпадне. Ако е така, да заменят механизма със социология. Да, социологията отчита нисък процент на доверие в институциите въобще. И това не е само в България, затова вместо да ни сочат с пръст, въобще да преосмислят този модел и да се въведе общ модел за върховенство на закона в целия ЕС. Механизмът в настоящия му вид е свързан с технически доклад и и в едната, и в другата посока. Още нещо – преди, когато докладите бяха отрицателни, се ползваха от опозицията за критика към управляващите, после, когато бяха положителни – опозицията (малките десни партии, които не са в парламента) каза, че този доклад не върши работа. Виждате и сега, че след изказването на еврокомисаря отново ще бъде използван за политически битки. Всички у нас са наясно, че положителната оценка по доклада от 2018 г. не означава, че съдебната реформа е приключила, с нея и битката с корупцията. Ако са си го помислили, време е да се събудят и да разберат, че не е така. Това се отнася и за министерствата и компетентните органи. Новият министър на правосъдието има тежката задача да опровергае с действия всички съмнения в посока, че липсва воля за реформи. Има няколко месеца, които са напълно достатъчни, ако има желание от държавата и експертиза, разбира се, препоръките да бъдат изпълнени. Още повече че институциите като прокуратурата например демонстрираха готовност да продължат с реформирането. Ще отпадне ли мониторингът в съдебната система зависи от политиците в България и Брюксел. Бих казал, че доверието в институциите го рушат политиците съвсем умишлено. Имах възможността да кажа преди време, че корупцията е явление, свързано с хора, оказали се на властова позиция. Затова и тя е злоупотреба с власт от овластени лица, нарушаване на задължения, с цел облагодетелстване. Проблемът е юридически, но не е само в закона. До голяма степен проблемът е в отношението към корупцията, към законите, към съда, към справедливостта, когато някой е на власт и извън нея, когато си в силна и в слаба позиция, когато нещо те засяга лично. Това отношение на хората обаче е моделирано от политиците, които използват темата за борбата с корупцията користно, за да дойдат на власт. Да, всички хора при общ въпрос се обявяват за борба с корупцията, защото всички осъзнават последствията от корупцията, изгубения ресурс например. Но са малко тези, които са непримирими с корупцията, които са готови да жертват собствения си комфорт (съдиите, прокурорите, представителите на антикорупционната комисия, вследствие на медийни атаки често са обругавани и осмивани). Сегашният Закон за противодействие на корупцията и отнемане на незаконно придобито имущество действа от януари 2018 година, обедини в себе си и отмени няколко други стари закони и норми. Това показва, че борбата с корупцията чрез закон не е започнала вчера, в България от повече от десетилетие има обособени правила, насочени към един или друг аспект на корупцията. Имаме и прокуратура, която преследва престъпленията по дефиниция. Интересно ми е, когато заявят, че очакват присъди. Това не е някаква игра, а сериозен процес на обвинение, доказване, съд и присъда или на конфискация например. Но и при приемането на закона, и сега на дневен ред се афишират други модели за борба с корупцията. Вече се говори за нов закон, а какво ще се постигне с нов закон няма как да знаем, ние не сме чули новото в този закон. Ясно е само предложението председателят/органът да се избира от президента. Това ли е гаранцията за нов подход кой ще назначава хората? За някои румънският модел бил по-успешен. Бих казал, че Румъния може да ни е пример само за едно - че положителният доклад не означава нищо, защото след него може да има отрицателен, ако не се работи и дългосрочно не се постигнат резултати, ако показателите се влошат. Румънският модел е от типа шумни реформи – много акции, много зрелищни арести, фокусиране върху работата на една конкретна личност прокурор по борба с корупцията и липса на каквито и да е други мерки за превенция. В краткосрочен план той носи някакво удовлетворение на хората, че някои от лошите са наказани и нищо повече. Показват го последвалите събития в Румъния и преосмислянето на този модел Сигурен съм, че у нас никой от тези, които го посочват като пример, не биха се съгласили да действа тук. Никой от тях не би се съгласил да действат извънредни постановления на правителството, които да се прилагат вместо законите, а главният прокурор да има секретно споразумение за сътрудничество с всички тайни служби, докато министърът на правосъдието пряко да може да влияе върху специализираните прокурори. Никой не я обяснява докрай, а само се подхвърля в пространството. Затова мисля, че и същите кръгове, които искаха румънския модел, по-скоро си представяха те да владеят държавата и съответните структури, да имат главен прокурор, шеф на антикорупционна комисия, председател на върховен съд и т.н.", "date": "2019.05.09", "title": "Дали мониторингът ще отпадне – зависи от политиците"}
{"url": "https://www.monitor.bg:443/bg/a/view/chakame-poveche-turisti-prez-ljatoto-ot-velikobritanija-chehija-i-polsha-164747", "text": "Има 19% ръст на записванията за почивки в България във Великобритания, каза днес във Варна министърът на туризма Николина Ангелкова, която участва в работна среща за подготовката за предстоящия летен сезон. По думите й увеличение има и на заявките от Чехия и Полша - по 10 на сто. При туристите от Франция ръстът е 12%, а от Украйна - 50%. Спад в ранните записвания за лятото има в Германия и Русия, допълни Ангелкова. По думите й като цяло очакванията за предстоящия сезон са чуждестранните туристи да са по-малко с около 2% в сравнение с миналата година. Министерството разработва специална програма как да бъдат привлечени повече чартърни полети за организиран туризъм, допълни Ангелкова. Тя уточни, че това не означава субсидиране от държавата, а прилагане на механизми, каквито ползват Гърция, Испания и Хърватия. До месец докладът на международния консултант как можем да привличаме повече полети ще е готов, каза министърът и уточни, че разработката е пилотна за летищата във Варна и Бургас. Ангелкова допълни, че от 1 юни стартират активните проверки по Черноморието. Всеки от плажовете ще бъде проверен минимум 3 пъти през сезона. Ангажимент за осигуряването на спасители, медицинско обслужване и почистването на най-посещаваните неохраняеми плажове ще имат областните управители и общините. В края на месеца ще бъде обявена официално новата инициатива на министерство \"Денят за вас\", чиято цел е реклама на културно-историческото наследство по крайбрежието, допълни Ангелкова. По думите й идеята е в този ден туристите да имат възможност да посещават забележителностите безплатно. В момента се събират предложенията на кметовете, за да бъде направен календар, обясни министърът. На 31 май \"Слънчев бряг\" ще бъде домакин на голям инвестиционен форум в областта на туризма, който ще събере представители на големи международни вериги, които да се запознаят с възможностите за реализацията на проекти, допълни Ангелкова. Тя каза още, че съвсем скоро предстои откриването на изнесени български информационни центрове в Китай. Според нея обаче най-важното е да се реализират плановете за разработването на съвместни туристически продукти на България с Гърция и Сърбия, тъй като нямаме пряка авиолиния с Китай, а желанието на азиатските туристи е при пътуване да посещават повече от една държава. Кметът на Варна Иван Портних допълни, че градът е готов за летния сезон, а курортните комплекси ще бъдат обезпечени с противопожарна техника и с полицаи. През тази година в екипите ще има командировани румънски и полски полицаи, а в момента текат разговори и за пристигането на германски.", "date": "2019.05.09", "title": "Чакаме повече туристи през лятото от Великобритания, Чехия и Полша"}
{"url": "https://www.monitor.bg:443/bg/a/view/nvo-po-nvo-164751", "text": "От 3 години възстановиха началното военно обучение (НВО) и стотици българи са се записали и са издържали изпитите, след като са получили необходимата подготовка. Преди години това обучение се водеше в задължителни часове в училищата и тогавашните тийнейджъри знаеха да разглобяват и сглобяват калашник за по-малко от минута време. Споменавам това без носталгия, защото макар да възприемах всичко като игра и атакувах всяка задача като за значка „Отличник по бойната и политическата подготовка“, никога не съм харесвал военщината. Причината е, че според мен войната е безсмислица, защото няма спор между хора на планетата, който да не може да бъде решен с преговори. И повярвайте, всякакви отстъпки от двете страни са оправдани, ако по време на разговорите се споменат и загубите и щетите от евентуална война. Но войни винаги е имало и ще има, защото тези, които водят преговорите, никога не ходят да се бият на първа линия на фронта. Просто от хилядолетия става дума за бизнес, от който печелят богатите и умират бедните. Лошото е, че ако някой агресивен държавен лидер не разсъждава толкова философски, армията му едва ли ще ни остави време да изложим мнението си за тях и войната изобщо. Затова има една приказка, че който не храни своята армия, ще храни чужда, и докато държавите около нас купуват оръжия, ние нямаме друг избор освен да сме готови да се защитаваме. Но да се върнем на основната тема - военното обучение, защото от няколко години е започнал постепенен ренесанс на този вид специализирана подготовка, като и у нас вече има частни военни школи, които срещу 100 лева на ден предоставят инструктори, които на полигон и на теория показват на мераклиите как се стреля и какви са основните тактики при война. Ако се вгледаме в репертоара на филмовите канали, това всъщност не би трябвало да ни учудва, като се има предвид колко голям процент от продукцията е ако не с военна тематика, то поне е с пуцане по снимачните площадки с всякакъв вид леки и тежки оръжия. Да не забравяме и това, че всеки трети съвременен човек трепе хора и громи техника в хилядите електронни игри от типа „фърст пърсън шутър“, били те онлайн или други. Притеснявам се обаче, че след вълната ентусиасти, които са поели по пътя на доброволното записване за военно обучение, желаещите няма да бъдат толкова много, защото родените след 1990 година насам възприемат света основно през видеопродукцията, независимо дали е широкоекранна или мобилнотелефонна. Нещата трябва да са на видео и неминуемо тези с военното обучение ще опрат до станалия вече класически виц за надписа в бара, който гласял „няма Wi-fi, говорете си“. Та и нашата работа сигурно ще стане с надпис „Места във военните курсове няма, пуснете си видео“. Ето защо очаквам новият хит по платения телевизионен канал НВО да е за обучението по НВО.", "date": "2019.05.09", "title": "НВО по НВО "}
{"url": "https://www.monitor.bg:443/bg/a/view/sevda-ot-master-chef-zajivja-pri-myj-na-adrenalinka-164709", "text": "Победителката от втория сезон на MasterChef Севда Димитрова заживя при мъжа на адреналинката Виктория Кузманова.  Димитрова се премести при Явор Зайн за няколко дни, а причината е участието й в риалити предаването „Смени жената“. Половинката на Севда е Никола. Той е неотлъчно до чаровната блондинка в сбъдването на мечтата й да има собствен ресторант. Семейство Димитрови са отдадени изцяло на работата си и нямат нито ден почивка. С годините близостта между двамата и времето, прекарано заедно, не им тежи, а напротив - помага им да превръщат мечтите си в реалност. 25-годишното им щастие обаче все още остава непълно заради дългогодишната им борба да имат собствено дете. Виктория пък е бивша адреналинка от “Господари на ефира”, а днес управлява собствен салон за красота. Явор е добре познат на българските зрителите с участието си в „Survivor Камбоджа“, а сега се радва на успешна кариера в международна компания, а в свободното си време е и кондиционен треньор. Двамата се срещат за пръв път преди шест години и любовта между тях пламва веднага. Скоро след като заживяват заедно се появява дъщеря им Карина. Двойката се чувства добре от начина си на живот, но за бившата адреналинка семейното щастие не е пълно, тъй като Явор не желае брак. Виктория размени живота си със семейството на Севда и Никола, в което има сключен брак, но в дома им липсва детски плач и смях. Най-големият шок за Виктория бе, че кулинарното семейство се храни с готова храна и няма трапезна маса. Това изобщо не се хареса на бившата адреналинка, която стигна до заключението, че Севда и Никола имат уютен ресторант, но имат нужда от уютен дом и първото нещо, с което се зае след промяната на правилата, беше да внесе в апартамента им цвят и усещане за дом. От своя страна Севда не можа да приеме факта, че Виктория и Явор нямат общ бюджет, дори и след появата на дъщеря им Карина. След като прекара няколко дни в постоянна близост с Явор, победителката от MasterChef забеляза, че рутината е обзела семейството на Виктория и двойката е спряла да се грижи за отношенията помежду си.", "date": "2019.05.09", "title": "Севда от MasterChef  заживя при мъж на адреналинка"}
{"url": "https://www.monitor.bg:443/bg/a/view/panov-razdava-indulgencii-na-oligarsi-pred-bruksel-164749", "text": "Скандалният шеф на Върховния касационен съд Лозан Панов се опитва да уреди с индулгенции пред Брюксел подсъдими у нас олигарси. Това лъсва от „паметни бележки“ на разговори между представители на съдебната власт у нас и координационен екип от Брюксел, който след това изготвя докладите за напредъка на страната ни в областта на правосъдието и вътрешните работи. Документите бяха публикувани на сайта на Висшия съдебен съвет ( ), след като кадровиците на Темида гласуваха изрично това на заседанието на Пленума на съвета в четвъртък. От кратките стенограми се виждат ужасяващата и клеветническа кампания, която Панов води срещу обществени фигури и институции у нас, които водят битка с задкулисните икономико-политически кръгове в страната. В разговорите си с представителите на Еврокомисията Панов персонално се пробва да лъсне имиджа на подсъдимите за аферата „ЕВН“ разградски олигарх Иво Прокопиев и бившият министър и неуспял политик Трайчо Трайков, както и осъдената за колосален подкуп бивша кметица на „Младост“ Десислава Иванчева. В същото време поименно напада депутата от опозиционната ДПС и издател на „Телеграф медиа“ Делян Пеевски. Народният представител от години е трън в петата на задкулисните играчи заради законодателните инициативи, с които се опитва да пресече аферите им, както и заради разследванията на изданията от „Телеграф медиа“, които вадим наяве престъпните машинации на сенчестите босове. От публикуваните от ВСС документи обаче лъсва, че Панов като преповтаря опорките им срещу отявлените им врагове и същевременно пере кирливите им ризи пред ЕК. Затова Пеевски е очернен от него, без дори да посочва доказателства за твърденията си, прокуратурата и КПКОНПИ са нарочени от Панов като инструменти за натиск, а членовете на ВСС са заклеймени като хора, които плашат с импийчмънт скандалния магистрат. От твърденията на скандалния магистрат става ясно, че той лъже открито представителите на ЕК като им представя неверни твърдения, че „майката на Пеевски е била разследвана по разследвнае за КТБ“. Такова нещо няма. И Панов и аверите му от олигархичните медии на Прокопиев и сие го знаят много добре. Напротив – има проверка на прокуратурата по сигнали на „БОЕЦ“ и „Протестна мрежа“, свързани с укриващия се зад граница Цветан Василев, което бе прекратено, тъй като не установи никакви закононарушения. В същото време делата срещу Иванчева и Прокопиев са посочени като примери за политическа репресия и неефективност на работата на прокуратурата въпреки, че и двете дела са на висящи пред съда, а самият ВКС ще бъде тяхна последна инстанция. Подобно недопустимо намесване по неприключили производства, Панов не си позволява за пръв път, като пред ЕК той си признава и друго – че нарушава Закона за съдебната власт с политическите си речи, но не смята това за проблем. Той стига още по-далеч в наглостта си и дори отбелязва, че според него е нужно магистрат от неговия ранг да говори политически. Това признание показва две неща – или Панов не познава нормативната рамка на страната и Закона за съдебната власт, според които представителите на Темида са задължително аполитични, или още по-лошо – Стенограмите показват и друго – Панов е истински родоотстъпник, който се моли Брюксел да запази Механизма за сътрудничество и оценка (МСО) на страната ни, за да се запази олигархичната юзда, с която подсъдимите играчи все още се пробват да държат властите у нас. „Според г-н Панов докладите по МСО са единствената възможност някои безобразия да бъдат разобличени. Отпадането на механизма го искат политиците, но не и гражданите, като ЕК ще покаже на коя страна застава. Изненадан е от изводите от последния доклад на ЕК. Според него съдебната система е затънала в дълбоки зависимости“, пише дословно в „паметните бележки“ от последната среща на Панов с представителите на ЕК, проведена в края на март 2019 г. От тези думи става ясно, че Панов е единственият представител на държавна институция у нас, който и дори заявява, че „бавно и полека вървим към автокрация, случващото се напомня за националсоциалистическа Германия“. Сходно скандално твърдение Панов направи и месец по-късно – на лекция, организирана от НПО-тата на подсъдимите Цветан Василев и Иво Прокопиев - „БОЕЦ“ и „Правосъдие за всеки“, на която бяха допуснати само медии, свързани със сенсчестите кръгове у нас и които не са критични към недопустимото политическо поведение на Панов. Важна подробност е, че действията на Панов пред Брюксел са в пълен синхрон с тези на медии и НПО-та, финансирани от задкулисните играчи у нас. Само ден, преди да бъдат публикувани „паметните бележки“ от „БОЕЦ“ на банкера-беглец разпространиха съобщение, че ще сезират всички възможни евроинституции и чужди посолства у нас заради решението на Върховния административен съд, че Кампанията срещу народният представител се ожесточи преди десетина дни, когато стана ясна поредната му номинация за евровота. На изборите за ЕП преди 5 години Пеевски спечели безапелационно гласовете на избирателите и този факт силно тревожи задкулисните кръгове у нас, които от години лансират политически проекти, които трудно печелят повече от няколко приятелски и роднински гласа. В същото време Пеевски, бидейки евродепутат би могъл да извади и на брюкселска сцена изстината за олигархията у нас, която Панов и компания полагат толкова усилия да прикрият.", "date": "2019.05.09", "title": "Панов раздава индулгенции на олигарси пред Брюксел (+ СТЕНОГРАМА)"}
{"url": "https://www.monitor.bg:443/bg/a/view/ks-porjaza-vks-v-opita-mu-da-blamira-popravkite-peevski-164746", "text": "Конституционният съд поряза опита на ВКС да обезсили едно от измененията в Закона за банковата състоятелност, целящо попълване на масата на несъстоятелността на КТБ. Преди година търговската колегия на ръководения от Лозан Панов съд поиска от КС да обяви за притовоконституционен параграф 8 от преходните и заключителните разпоредби на нормативния акт. Въпросният параграф влиза в сила със задна дата и предвижда да се счита за недействително всяко прихващане, осчетоводено след датата на поставянето на КТБ под спецнадзора на БНБ – т.е. след 20 юни 2014 г.. Текстът е ключов за спирането на вторичния грабеж на КТБ и обезвъзмездяването на ужилените от банкера-беглец Цветан Василев вложители и бе приет през 2018 г. от парламента по инициатива на депутата и издател на „Телеграф медиа“ Делян Пеевски и колегите му от ДПС Йордан Цонев и Хамид Хамид. Изменението реално цели попълване на масата на несъстоятелността на фалирания трезор, но хората на Лозан Панов поискаха да бъде обявен за противоконституционен с мотива, че влиза в сила със задна дата. С решение от днес обаче КС прекрати делото, образувано по искане на търговската колегия на ВКС, тъй като се оказа, че магистратите са го сезирали със стара разпоредба на закона, променена преди няколко седмици. Тя е била изменена в средата на април, като е допълнена с изречението, че „кредиторите се вписват служебно в списъка по чл. 64, ал. 1“ на закона. \"Съдът е бил сезиран с разпоредба, която вече не съществува. Разглеждането на така изменената разпоредба означава съдът да се самосезира, което е недопустимо\", пише в определението на КС. Искането е върнато на Общото събрание на съдиите от Търговска колегия на ВКС.", "date": "2019.05.09", "title": "КС поряза ВКС в опита му да бламира поправките „Пеевски“"}
{"url": "https://www.monitor.bg:443/bg/a/view/upraviteli-na-4-zvezden-hoteli-samo-visshisti-s-chujd-ezik-164745", "text": "Управители на 4-звезден хотели само висшисти с чужд език ще могат да стават само висшисти с четиригодишен стаж в сферата на туризма. Това се предлага в един от публикуваните за обществено обсъждане два проекта на наредби на ресорното министерство. Единият е за Наредба за определяне на категория, отказ, понижаване, cnиpaнe действието и прекратяване на определената категория на местата за настаняване и заведенията за хранене и развлечения. Втората е за правилна и безопасна техническа експлоатация и поддръжка на елементите за вграждане, филтрацията и помпите към плувните басейни - самостоятелни или прилежащи към местата за настаняване са публикувани за обществено обсъждане (съответно до 10 юни и до 23 май) на интернет страницата на министерството и на Портала за обществени консултации към министерския съвет. В доклада на министъра на туризма Николина Ангелкова до МС по проекта за Постановление за МС за приемането на Наредба за категоризацията се посочва, че някои от изискванията в сегашната наредба са прекомерни, някои са неуместни, а други - трудно приложими или направо невъзможни за изпълнение през цялото време на упражняване на дейността. В проектонаредбата са облекчени са изискванията към персонала на хотелите, като такива остават само за управителите. Изискванията за професионална и езикова квалификация на управителите на места за настаняване и заведения за хранене и развлечения стават: за категория 1 звезда - средно образование, за категория 2 звезди - средно образование и 1 година стаж в туризма, за категория 3 звезди - средно образование, 1 година стаж в туризма и владеене на 1 чужд език, за категория 4 звезди - висше образование, 4 години стаж в туризма и владеене на 2 чужди езика, за категория 5 звезди - висше образование, 5 години стаж в туризма и владеене на 2 чужди езика. Доста от действащи до момента изисквания, които са били актуални преди години, ceгa се премахват поради отпаднала необходимост. Премахнати са и изисквания, които във времето са показали, че са ненужни като изцяло са съобразени предложенията от общините, категоризиращи звена съгласно Закона за туризма за обектите от клас \"Б\", посочва в доклада си до правителството министърът на туризма. По отношение на апартаментните туристически комплекси е преценена и съответно е предложена възможността за припокриване с изискванията към хотели, но е отчетена и спецификата им, която е наложила тяхното отделяне като самостоятелен вид обект. По-специфичните изисквания към тях са свързани с изграждането на обекта, с оглед въвеждането на съставните му части в експлоатация като жилищни сгради. Целта на Наредбата за басейните е регламентиране на правилната и безопасна техническа експлоатация и поддръжка на елементите за вграждане, филтрацията и помпите към плувните басейни - самостоятелни или прилежащи към места за настаняване. С наредбата се определят изискванията за правилната и безопасна техническа експлоатация и поддръжка на елементите за вграждане, филтрацията и помпите към плувните басейни - самостоятелни или прилежащи към места за настаняване. В допълнение на това са определени лицата, чиято отговорност е осигуряването на тези дейности - собственикът на обекта или съответно лицето, на което са предоставени права за ползване върху обекта.", "date": "2019.05.09", "title": "Управители на 4-звездни хотели само висшисти с чужд език"}
{"url": "https://www.monitor.bg:443/bg/a/view/sled-16-godini-v-efir-elyn-dedjenerys-obmislja-kraja-na-shouto-si-164738", "text": "Прочутата американска водеща Елън Дедженеръс призна, че наближава финалната права на токшоуто й. 16 години, след като стартира предаването, шеговитата актриса разкри, че все по-често мисли за края на тази ера. обясни Дедженеръс пред медии, като допълни, че когато това се случи, вероятно повече няма да се изявява пред камерите. „Ще се радвам да се фокусирам повече върху бранда си и върху продуцирането. От време на време ще ме видите да правя и стендъп“, коментира още тя. Освен със знаменитото си токшоу, към момента Елън е ангажирана и с воденето на предаването „Играта на игрите на Елън“ (Ellen's Game of Games) по NBC, както и с работата по филмови и телевизионни заглавия, свързани с продуцентската й компания. Сред бъдещите й проекти влизат и няколко документални заглавия.", "date": "2019.05.09", "title": "След 16 години в ефир: Елън Дедженеръс обмисля края на шоуто си"}
{"url": "https://www.monitor.bg:443/bg/a/view/prostreljaha-arjentinski-deputat-ubiha-pomoshtnika-mu-164748", "text": "Аржентинските власти съобщиха, че депутатът Ектор Оливарес е бил прострелян днес в близост до сградата на Националния конгрес на Аржентина, предаде Асошиейтед прес. Оливарес и негов помощник са били простреляни от движещ се автомобил днес около 07:00 ч. местно време. Помощникът на Оливарес е починал. Депутатът е откаран в болница. Ектор Оливарес е представител в долната камара на парламента от провинция Ла Риоха. Според аржентинската информационна агенция Телам убитият помощник на Оливарес се казва Марсело Ядон. Двамата мъже са били простреляни най-малко шест пъти.  ", "date": "2019.05.09", "title": "Простреляха аржентински депутат, убиха помощника му"}
{"url": "https://www.monitor.bg:443/bg/a/view/porojanov-ako-premieryt-preceni-podavam-ostavka-164731", "text": "В момента, в който премиерът прецени, че по някакъв начин, политически, влияя на един или друг казус, ще подам оставката. Това каза земеделският министър Румен Порожанов, след като бе разпитан като свидетел по разследването за злоупотреби с евросредства срещу бизнесмена Миню Стайков. Той уточни, че по темата за оставката е разговарял и с премиера Бойко Борисов. Земеделският министър бе привикан в спецпрокуратурата на близо двучасов разпит в качеството му на бивш директор на Държавен фонд „Земеделие”. Стайков е в ареста, след като му бе повдигнато второ обвинение, което е за злоупотреби с еврофондове по различни земеделски програми. Според разследващите той е използвал деца на свои служители, които кандидатствали по програмите, реален собственик на фирмите обаче се явявал именно Стайков. Порожанов не даде информация как е протекъл разпитът му, но на въпрос дали е близък с Миню Стайков, той отговори: „Няма как да съм близък. Не съм близък”. Министърът заяви още, че по отношение на проверките няма притеснения за всяко едно нещо как е правено, и допълни, че личните му доходи и имущество са декларирани и законни. Според Порожанов Държавният фонд \"Земеделие\" работи \"сравнително добре\" и работата му не би се подобрила, ако премине към Министерството на финансите.", "date": "2019.05.09", "title": "Порожанов: Ако премиерът прецени, подавам оставка"}
{"url": "https://www.monitor.bg:443/bg/a/view/trimata-golemi-publichno-otchitat-sreshtite-si-s-evrokomisari-164734", "text": "Пленумът на ВСС гласува единодушно да станат обществено достояние паметните бележки от срещите, проведени от членове на съвета, председателя на Върховния касационен съд Лозан Панов, председателя на Върховния административен съд Георги Чолаков и главния прокурор Сотир Цацаров с представители на Европейската комисия в рамките на експертните мисии в България по Механизма за сътрудничество и оценка, проведени през март, юни и октомври 2018 г. и март 2019 г. Темите на разговор с евроекспертите, които подготвят мониторинговите доклади за България, ще бъдат публикувани на сайта на ВСС. Точката бе внесена като допълнителна в дневния ред на пленума на съвета от неговия представляващ Боян Магдалинчев. Той обясни, че идеята е всички членове на ВСС да се запознаят с разговорите на срещите с представителите на ЕК. Кадровици обаче поискаха това да стане достояние на всички български магистрати и на цялото общество. След това всички присъстващи членове на пленума на ВСС гласуваха в подкрепа на това предложение, сред които Магдалинчев, Цацаров и Чолаков. Председателят на ВКС не присъства на заседанието.", "date": "2019.05.09", "title": "Тримата големи публично отчитат срещите си с еврокомисари"}
{"url": "https://www.monitor.bg:443/bg/a/view/bylgarki-i-belgijki-naj-mladi-v-ligata-na-naciite-164735", "text": "Международната волейболна федерация (FIVB) публикува интересна статистика за участниците при жените в турнира Лигата на нациите. Според нея от 16-те отбора най-млади са тези на България и Белгия, в които средната възраст е 22 години. Най-възрастни са пък състезателките на Бразилия и Тайланд - средно 27 г. От картотекираните 465 волейболистки най-млади са руските диагонали Татяна Кадочкина и Валерия Горубова, и двете родени на 21 март 2003 г. Бразилката Карол Гатуз, носител на 2 сребърни медала от световни първенства, е доайенът в турнира. Блокировачка №1 на страната си е родена на 27 юли 1981 г. (37 г. и 10 месеца). Националките на Китай и Русия са най-високи - средно по 187 см, а на Япония и Тайланд - най-ниски - 176 см. Четири волейболистки са с ръст над 2 метра, а Дана Ретке от САЩ е цели 203 см. Начело на рекордьорките по резултатност в турнира е била Малвина Смажек (Пол) с 39 точки при 5-геймова загуба на Полша от Тайланд. Тя има 35 точки срещу Китай и 33 срещу Япония. Тияна Бошкович (Сър), Жу Тинг (Кит) и Тандара Кайшета (Браз) пък са единствените с по 30 и повече точки на финалите 2018 г. в Нандзин (Кит).", "date": "2019.05.09", "title": "Българки и белгийки най-млади в Лигата на нациите"}
{"url": "https://www.monitor.bg:443/bg/a/view/mitonisimo-kani-na-praznichen-proleten-koncert-164741", "text": "Празничен пролетен концерт с музика на Моцарт, Верди, Вивалди, Менделсон, Хендел, Хайдн, Перголези, Дворжак, Брукнер, Карастоянов, Големинов, Черкин в изпълнение на Камерен оркестър \"Митонисимо\", солисти и хор \"Рилски звуци\" под диригентската палка на маестро Огнян Митонов ще звучи в сряда, 15 май, от 19 ч. в Аулата на Софийския университет. В навечерието на празника на славянската писменост и култура публиката ще има възможност да се потопи във вълнуващия свят на музикалната предкласика, класиката и романтизма, вдъхновени от християнските ценности и добродетели. Наближаването на 24 май ще бъде отбелязано и с любими творби от български композитори. Меломаните ще имат удоволствието да чуят солистите Анета Барановска, Илияна Генева, Славин Пеев, Цвета Сарамбелиева, Александър Мутафчийски, Доротея Димитрова. Анета Барановска и Славин Пеев живеят и работят в Германия. Идват специално за събитието. Солист ще бъде и звездата на музикалния театър Александър Мутафчийски, който току-що спечели приза „Музикант на годината” в своята категория. Той ще изпълни обичани български творби. Ще чуем като солисти и концерт-майсторката Доротея Димитрова – цигулка, както и диригента Огнян Митонов – кларинет.", "date": "2019.05.09", "title": "„Митонисимо“ кани на празничен пролетен концерт"}
{"url": "https://www.monitor.bg:443/bg/a/view/premieryt-sled-izborite-ni-chakat-tejki-konfiguracii-v-ep-164737", "text": "След изборите ни чакат тежки конфигурации в Европейския парламент. Тази прогноза направи премиерът Бойко Борисов след неформална среща на лидерите на ЕС в Румъния. По думите му след изборите ще трябва да се правят тежки компромиси, защото отминали времената, когато десни и леви в Европа са споделяли управлението. Какво обаче ни очаква, според Борисов, ще стане ясно в деня след евровота. Премиерът изрази мнение, че на изборите трябва да се подкрепят системните партии. „Винаги съм казвал да се гласува за системните партии, защото те са членове на различните политически семейства в Европа. Ние от ГЕРБ стои зад Манфред Вебер като кандидат за председател на ЕК, а социалистите са зад Франс Тимерманс“, посочи премиерът. Борисов обаче изтъкна, че през следващите месеци лидерите в ЕС, освен да се фокусират върху изграждането на новото ръководство на съюза, трябва да дадат отговори и на други въпроси. За пример той даде създаването на обща европейска армия. По думите му от две години се говори за нея, но реално няма никакви резултати. „Ние ще имаме ли отбранителна способност или не“, попита Борисов. Той разкри, че на срещата на върха е говорил за Западните Балкани и конфликтите, които зреели там. Борисов обаче поставил на масата и разликата в доходите в различните страни в ЕС. „Говорим за Африка, но все още разликите в заплатите в Румъния и България са огромни. Много е направено, но в най-важната сфера – увеличаване на доходите, все още сме последни, трябва да се помисли за Балканите“, каза Борисов. Пред лидерите на ЕС Борисов бил категоричен, че само обединена и силна Европа може да гарантира мир и справедливост и призовал да запази единството си чрез спазването на европейските ценности и декларирането на отговорност спрямо бъдещето на гражданите. Премиерът опроверга и изказванията на президента Румен Радев, че с държавни пари се прави предизборна кампания и, че е еднакво отдалечен от всички партии. Борисов коментира, че правителството отпуска пари за важни неща, които нямат нищо общо с изборите. Като пример даде средствата за закупуването на нови автобуси, преместването на ямболската болница в нова сграда и възстановяването на военното училище в Долна Митрополия. „Ако е против да се купят на децата нови автобуси и утре като аварира някой и пази Боже да загинат, да носи той отговорност. 160 хиляди души нямат в Ямбол болница и ги носят на ръце между павилионите. Ако е против болницата, да излезе и да каже, че е против да се дадат парите. Проявявам джентълменство, казах за военното училище, че сме заедно, въпреки, че изцяло ние си свършихме работата. Защо БСП не го направи при правителството на Орешарски“, попита министър-председателят. Борисов категорично заяви, че Радев не е еднакво отдалечен от всички партии. „Той ходи на пленум на БСП и после казва, че е еднакво отдалечен. Не е. Колкото Плевнелиев е бил еднакво отделечен , толкова и Радев е сега“, каза Борисов.", "date": "2019.05.09", "title": "Премиерът: След изборите ни чакат тежки конфигурации в ЕП"}
{"url": "https://www.monitor.bg:443/bg/a/view/hose-kareras-gena-dimitrova-mi-pomogna-v-truden-moment-164739", "text": "С 45-минутно закъснение на полета легендарният тенор Хосе Карерас кацна на българска земя в сряда вечер. Той пристигна за единствения концерт на Балканите в рамките на прощалното му турне, с което слиза от сцената, но не изоставя музиката. Именно родните ценители ще могат да се насладят на гласа му – дар от Бога, на 11 май в зала Арена Армеец, където ще излезе с българския си колега и ученик Росен Ненчев. Младата българска надежда беше един от първите хора, които посрещнаха испанеца на ВИП терминала на летището. След дълъг полет маестрото пристигна с 6 куфара и заедно с екипа му ги очакваха 4 коли. Въпреки умората, Карерас демонстрира чувството си за хумор, като заяви пред медиите: Специално за Монитор пък тенорът разказа: „До момента българската публика винаги ми е показвала колко е мила и колко ме подкрепя. Затова винаги ми е харесвало да се връщам. Моят приятел Росен (б.а. Ненчев), също е причина. С него ще делим сцена, няма да играем тесни, тук сме да пеем. Много съм благодарен да имам възможността да се завърна в България и да деля сцена с него“. Но връзката му с България е далеч по-стара. За пръв път той се качва на българкса сцена през далечната 1980-а, когато е поканен на 50-тия юбилей на Николай Гяуров. Но какво толкова го свързва с нашата родина? „Имал съм възможност, която оценявам като голям късмет, да да пея с наистина велики български певци - Николай Гяуров, Ана Томова-Синтова, покойната Гена Димитрова, Никола Гюзлев, Борис Христов “. С някой от тях го свързва и истинско приятелство. „Да. Много пъти сме пели заедно и във Виена, и в Залцбург, в Милано. Беше страхотен човек. Имах чудесни отношения и с Ана Томова и с Гена Димитрова. Всъщност с всички, които съм пял. Горд съм“. А българската прима Гена Димитрова е един от хората, стоял близо до него в най-трудния момент в живота му – борбата с левкемията през 80-те години. сподели маестрото пред „Монитор“. 72-годишната легенда на световна оперна сцена ще остане в България три дни, за да репетира с оркестъра на Софийската опера. В натоварената му програма беше отделено време и за посещение на Националната музикалната академия, където получи званието доктор хонорис кауза лично от ректора проф. д-р Димитър Цанев. С тези думи го посрещна ръководителят на висшето учебно заведение. „Вие сте доктор хонорис кауза на редица университети в Испания, Обединеното кралство, Русия, Португалия, Италия, САЩ, Румъния, Германия, Унгария, Корея. Позволете ми с радост и гордост да присъединя Националната музикална академия „Панчо Владигеров“ към дългата редица“, добави проф. Цанев. По време на кратката церемония маестро Карерас благодари за признанието и призна, че това е стимул за него да продължи да полага усилия в професията си. допълни оперната звезда. „Благодаря, че продължавате да полагате усилия музиката да продължи да съществува и да бъде най-добрият начин за общуване между хората и между народите“, завърши словото си Хосе Карерас. На финала на церемонията той беше изненадан с подарък от българския си колега Росен Ненчев, който му връчи портрет с маслени бои, за да си спомня за този паметен ден и като благодарност, че ще изпълни детската му мечта – да пеят на една сцена.", "date": "2019.05.09", "title": "Хосе Карерас: Гена Димитрова ми помогна в труден момент"}
{"url": "https://www.monitor.bg:443/bg/a/view/hell-s-kitchen-otvarja-vrati-za-semejstvata-na-uchastnicite-snimki-164689", "text": "На участниците във втори сезон на предаването Hell’s Kitchen им предстои най-тежката вечерна резервация. Черните куртки ще трябва да нагостят с перфектни ястия не кой да е, а своите семейства. Емоции и сълзи ще направят готвенето в Кухнята на Ада по-трудно от всякога. Един грандиозен оризов проблем обаче ще подлее вода на професионалистите и виновник за това ще има. План Б ще изненада шеф Ангелов, но дали това ще е достатъчно, за да спаси един готвач от изгонване?  Ще разберем в епизода тази вечер. Преди това обаче носителите на оранжеви престилки - „огнената“ Чилева и „леденият“ Никола, ще се изправят един срещу друг в битка за оцеляване.", "date": "2019.05.09", "title": "Hell’s Kitchen отваря врати за семействата на участниците (СНИМКИ)"}
{"url": "https://www.monitor.bg:443/bg/a/view/ivan-portnih-mojata-evropa-e-varna-164740", "text": "„Моята Европа е Варна!”. Това написа кметът на морската столица Иван Портних, който се включи в младежка инициатива за Деня на Европа. Младите хора провокираха минувачите в центъра на морската столица да запишат своите мечти и идеи за ЕС, като продължат изречението „Моята Европа е…”. Посланията бяха изписвани на специално подготвена за целта стена, където много граждани също споделиха вижданията си за бъдещето на ЕС – за силна, просперираща и обединена Европа. „Моята Европа е сигурна и без двойни стандарти”, написа евродепутатът и кандидат за член на ЕП Емил Радев, който през изминалия мандат поведе битка срещу двойните стандарти при храните и напитките, срещу неприемането на България в Шенген и срещу дискриминационния мониторингов механизъм за страната ни. По-рано варненци присъстваха на тържествата, организирани от община Варна и Военноморските сили по повод 9 май – Ден на победата над хитлерофашизма и Ден на Европа. Венци и цветя бяха поднесени с военен ритуал на паметника на Осми Приморски полк, след което шествие от граждани и гости премина до сградата на общината. Там по традиция бяха издигнати флаговете на България и на Европейския съюз.", "date": "2019.05.09", "title": "Иван Портних: Моята Европа е Варна! "}
{"url": "https://www.monitor.bg:443/bg/a/view/napylno-obnovenijat-praktiker-na-carigradsko-shose-otvori-vrati-164733", "text": "На 9 май бе официалното откриване на напълно обновения столичен хипермаркет за дома и градината „Практикер“ на Цариградско шосе. „Това е най-хубавият, най-големият и най-екологичен хипермаркет Практикер, защото го направихме и доста енергоспестяващ. За по-малко от шест месеца, от онази тъмна, схлупена и подобна на склад сграда успяхме да постигнем този светъл и модерен вид на магазина.”, каза г-н Тодор Белчев, председател на съвета на директорите на „Видеолукс Холдинг”, по време на церемонията за откриването. Обновеният хипермаркет отново отваря врати за своите клиенти в изцяло реконструирана и модернизирана сграда, разширена с близо 3500 кв. м. Общата търговска площ става повече от 7800 кв. м., а резултатът е светъл, просторен и приветлив хипермаркет, с нова по-функционална подредба и организация, която помага на потребителите лесно да разгледат и да открият това, което им е необходимо. „Практикер“ – Цариградско шосе отваря със значително по-богат асортимент - над 50 хил. продукта за създаването и подобряването на дома и градината. На достъпни цени, клиентите ще могат да закупят продукти на водещи световни и български производители за строителството, обзавеждането и ремонта. Хипермаркетът е добре зареден и с разнообразие от артикули в по-високия клас. Изградено е ново подземно ниво, което осигурява допълнителни складови площи към търговския обект. Новата услуга, която „Практикер“ ще предложи е 3D проектиране на кухни. Потребителите ще могат да се възползват и от вече познатите услуги като 3D проектиране на бани, рязане и кантиране на плоскости, тониране на бои, транспорт на закупени стоки, покупки на изплащане, застраховка „Удължена гаранция“ на продуктите и безплатен паркинг с 280 паркоместа. За доброто обслужване и професионална консултация на клиентите ще се грижат над 140 служители. Само за „Практикер“ - Цариградско шосе са подготвени изключително атрактивни оферти. За периода на откриването, клиентите ще могат да се възползват и от безплатна доставка в рамките на град София, както и от изплащане на вноски без оскъпяване за избрани продукти. По повод откриването „Практикер“ изгражда и оборудва спортна площадка в ж.к. „Дружба“, намираща се в междублоково пространство, недалеч от обновения хипермаркет. Спортната площадка, предвидена за мини футбол, баскетбол и хандбал, е подарък от компанията за жителите на района и ще бъде готова и отворена за ползване съвсем скоро. В допълнение, компанията прави и улица покрай магазина, която дава още един излаз на бул. Цариградско шосе за жителите на ж.к. „Дружба“. Обновеният „Практикер“ отвори врати на познатия удобен и комуникативен адрес – бул. Цариградско шосе № 323. В приятна обстановка, клиентите ще получат професионална консултация и ще могат бързо и лесно, на едно място, да намерят всичко, от което се нуждаят, за да направят дома, терасата и градината си по-красиви, уютни и комфортни. Реконструкцията на „Практикер“ - Цариградско шосе е част от дългосрочна стратегия за обновяване и модернизиране на всички хипермаркети от веригата. Реализацията на проекта е дело на строителната фирма Микс - Констръкшън ООД.", "date": "2019.05.09", "title": "Напълно обновеният „Практикер“ на „Цариградско шосе“ отвори врати"}
{"url": "https://www.monitor.bg:443/bg/a/view/najden-todorov-stana-muzikant-na-2018-godina-164729", "text": "Директорът на Софийската филхармония – диригентът Найден Тодоров, спечели за втори път след 2012-а приза \"Музикант на годината\". В 28-годишната история на наградата досега само Райна Кабаиванска и Теодосий Спасов са получавали двукратно отличието. От сцената на зала \"България\" маестро Тодоров благодари на публиката и на двата важни оркестъра в своя живот – този на БНР, с който е имал изключителни успехи, и на любимата Софийска филхармония, която преди 2 години оглави. Найден Тодоров е убеден, че наградата е в резултат на прекрасните концерти в юбилейния 90-и сезон на Филхармонията. Той ще излезе отново на пулта пред филхармониците на 30 май, когато заедно ще представят Четвъртата \"Романтична\" симфония на Брукнер и Концерта за цигулка на Макс Брух със солист Божидара Кузманова. Още една награда отиде при състав на Софийската филхармония. „Кварто квартет“ в колаборация с Вая Денс Студио бяха отличени в категорията \"Проект на годината\" за музикалния спектакъл за деца \"Кармен\". На 1 юни в зала \"България\" те ще представят своя нов проект \"Вещици и магьосници\".     ", "date": "2019.05.09", "title": "Найден Тодоров стана \"Музикант на 2018 година\""}
{"url": "https://www.monitor.bg:443/bg/a/view/cenata-na-izborite-164732", "text": "Известно е, че демокрацията е скъпо удоволствие и това твърдение се приема като аксиома в съвременния свят. Интересно е все пак да видим, колко скъпо ни излиза тази форма на управление? И по-точно, колко ни струват изборите, които са основният демократичен механизъм? Цената на изборите може да се дефинира по различни начини. Най-простият е да видим, колко са преките разходи за изборите, защото косвените разходи, които многократно надхвърлят преките, е трудно да се оценят. Бюджетът на изборите за членове на Европейския парламент от Република България на 26 май 2019 година е одобрен от Министерския съвет. Според приетата план-сметка, общите разходи са 32,4 милиона лева, като за харчовете и комуникацията с изборната администрация по финансовите въпроси отговаря вицепремиерът Томислав Дончев. В тази сума са включени разходи за ЦИК (която според Изборния кодекс вече е първостепенен разпоредител с бюджетни средства) в размер на 7 милиона лева, като тук са и разходите за отпечатване на изборните книжа. Заплатите на районните и секционните изборни комисии са 16,7 милиона лева, а 4,7 милиона лева са отделени за охрана и транспорт. И накрая 0,8 милиона лева са предвидени за медийните пакети на партиите, коалициите и инициативните комитети за издигане на независими кандидати. Опитът е показал, че последната сума, макар и неголяма, дава възможност за добър бизнес на някои по-малки политически субекти и медийни агенти. В което няма нищо лошо, ако всичко е в рамките на закона. Тук за съжаление периодично възникват леки съмнения. Че даже и средни. На това място внимателният читател с основание би попитал къде са разходите за машинното гласуване? И правилно би попитал, защото в бюджета от 32,4 милиона лева такива разходи предвидени няма. Разходите за машинно гласуване не са малки и те са в отделно перо. Както е известно, Централната избирателна комисия сключи договор с фирмата „Сиела норма“ за наемане и оперативна поддръжка на 3000 машини за гласуване, производство на венецуелската фирма „Смартматик“, на цена 2500 лева за една машина без ДДС. А ДДС не го броим, защото този данък така или иначе се връща в държавния бюджет. С такива машини (500 на брой) впрочем вече гласувахме на президентските избори през месец ноември 2016 година. Е, тогава ни излезе по-евтино, но явно цените на машините за гласуване на международния пазар през последните 2-3 години забележимо са се вдигнали. Така към сумата от 32,4 милиона лева трябва да добавим 7,5 милиона лева за машините. Получава се приятната сума от 39,9 милиона лева. Трябва да се изтъкне, че 2500 лева без ДДС е цена за наем, а не за закупуване на една машина. Както е замислена схемата с машините за гласуване, за всеки следващи избори ще ги наемаме, а няма да ги купуване. И защо това е така? Ами, така е. Другият отговор е, защото България е най-богатата държава. А е най-богатата, защото всички крадат и още има. Това впрочем е стар виц още от времената на соца. А може и отпреди това да е. Така или иначе, решението за машинното гласуване вече е взето и сега всички трябва да се постараем това гласуване да бъде успешно. Или поне да не се издъни. Това прави по 39,9/17 милиона лева, или по 2 милиона и 347 хиляди лева на един евродепутат! Действително, демокрацията е скъпо удоволствие. Вярно е също, че това е цената на един български евродепутат, но пък за цели 5 години. Така този евродепутат ще ни струва „само“ по 1286 лева на ден за целия период на мандата му. Има обаче една не много умна държава, доскоро велика империя, на която евродепутатите ще й излязат много по-скъпи. Тази държава и в частност нейната объркана лидерка са се оплели като патки в кълчища в опитите си хем да излязат, хем да останат в Европейския съюз. И когато скоро след европейските избори тази държава все пак напусне Съюза, един евродепутат ще й струва много по-скъпо за всеки ден от късия му мандат. Така отминава световната слава, както са казвали римляните, а те са ги разбирали тези работи. Действително, да направиш световна империя и тя да изкара 2000 години, не е шега работа. Така например съветската империя изкара само 74 години преди да се срути като прогнил … стобор (оригиналният текст е малко нецензурен). Но пък какво срутване само беше! А Третият Райх, хилядолетният, пък изкара само 12 години и половина. След които в Европа камък върху камък не остана. Но нека оставим тази приятна и не особено релевантна историческа тема. Нашата тема е цената на изборите. Вече знаем, че машинното гласуване на 26 май ще ни струва 7,5 милиона лева за 3000 машини. Това пък прави 30 милиона лева за 12000 машини, както е планирано да се случи от 2020 година нататък. А колко струва един глас, подаден машинно? Точният отговор ще го знаем на 27 май, а сега ще направим една сметка по аналогия. През 2016 година, на 6 ноември, с помощта на 500 машини бяха подадени 45 869 гласа, или по 92 гласа на една машина. Ако тази тенденция се запази, на 26 май можем да очакваме 276000 гласа, подадени машинно. Това прави по 27 лева на един машинен глас! Явно не само демокрацията е скъпо нещо, но и България е богата държава. Не знам обаче как ще се чувства един български пенсионер със средна пенсия, като разбере колко му е излязло машинното гласуване. И дали ще го успокои максимата, че демокрацията е скъпо нещо. Тук е уместно да се напомни, че машинното гласуване у нас в обозримото бъдеще ще се произвежда успоредно с хартиеното. Защото правото на глас е сред най-важните демократични права, а във всяка секция винаги ще е възможно да има поне една баба, дето няма да знае как да гласува машинно. Или пък ще знае, но няма да иска. И на която баба ще трябва да й се осигури хартиена бюлетина. И не само по една бюлетина за всяка баба, а бюлетини за всичките избиратели по списък трябва да се осигурят. Тези избиратели С резерв от 10% това прави над 7,1 милиона хартиени бюлетини. А пък за местните избори на 27 октомври тази година, хартиените бюлетини ще бъдат до четири на брой: за кмет на община, за кмет на район (ако има такъв избор), за кмет на населено място (ако има такъв избор) и за общински съветници. Ако прибавим и преференциите за съветниците, бабата ще трябва да отбележи до пет неща в четири бюлетини. И не само бабата, но и внукът й също. Ако реши да гласува, де. С горното искам да обърна внимание на 240-те народни представители върху една важна подробност. Имат ли представа те колко време ще трябва на един по-възрастен и по-слабо виждащ избирател, за да направи своите пет избора върху съответния сензорен екран? Опитът показва, че при един съвсем прост избор с една опция с една машина за един ден могат да гласуват до 200 избиратели максимум. А ако изборните опции са не една, а пет? Или даже седем, ако се сбъднат мечтите на някои български политици, дето напоследък са на фотосинтеза, щото не получават заплати? И ако избирателите са не 200, а примерно 800? Грубата сметка показва, че ако искаме изборите да са 100% машинни, в някои секции ще ни трябват по няколко машини и поне три дни за гласуване. Известно е, че силата на българина е във втория му акъл. Ето, до местните избори на 27 октомври тази година има повече от пет месеца. Това време би трябвало да стигне не за втори, а даже за трети акъл на всеки, който реши да се замисли. Дано, дано, ама надали, както отговорила една млада представителка от етноса на въпроса на мъжа си, дали е девствена. не само на разкаляния политически терен, но и в областта на старите, но прогресивни според някои хора изборни технологии. По-възрастните читатели може би си спомнят един лозунг от соца „Българската нация – нация техническа!“. И също така може би помнят, какво произлезе от опитите да претворим в дела въпросния лозунг. Всъщност, опитът е сред най-ценните придобивки както на отделните хора, така и на цели нации. А за най-ценните придобивки се плаща най-скъпо. Така е и с цената на изборите. Дано пък този път цената си е заслужавала в смисъл на придобит опит. Което още веднъж ми напомня за мъдрите думи на представителката на един определен етнос.", "date": "2019.05.09", "title": "Цената на изборите"}
{"url": "https://www.monitor.bg:443/bg/a/view/zapochvat-bezplatni-kardiologichni-pregledi-v-sofija-164717", "text": "Безплатни кардиологични прегледи ще се проведат в на 11 май в София. Това съобщиха от голяма фирма за медицинска апаратура, която е организатор на кампанията. Те ще бъдат от 13.00 до 18.00 часа в Mall of Sofia, ниво +1. Необходимо е предварително запазване на час онлайн   Прегледите ще се извършват от д-р Михаил Протич от Университетската болница за активно лечение „Света Анна“ – София. Кампанията „Вземи го приСърце“ стартира в началото на 2019 година. Прегледите на 11-ти са третото събитие в нейните рамки. Целта й е хората да бъдат информирани как да се грижат за сърцето си и да ги мотивира да обръщат внимание на здравето си чрез редовна профилактика, активен начин на живот и балансиран режим на хранене. Досега в рамките на инициативата са се провели две събития – едно в София и едно в Пловдив, като се предвижда безплатните кардиологични прегледи да продължат и в други големи градове в страната. „Посланието, което искаме да отправим към хората, е да вземат здравето си присърце и да заложат на превенцията. Считаме за наш дълг да поставим на дневен ред в обществото темата за сърдечно-съдовите заболявания и да се опитаме да допринесем за повишаването на общата информираност“, заяви Георги Петков, изпълнителен директор на компанията за медицинска апаратура за България. „България е на едно от първите места в Европа по сърдечно-съдови заболявания и затова е важно да се говори за тези проблеми, а хората да подхождат отговорно към собственото си здраве. Един профилактичен преглед не отнема много време, но може да спаси живот. Голяма част от случаите с фатален край са могли да бъдат предотвратени, ако е имало адекватни и навременни действия. Затова помислете отново преди за пореден път да оставите прегледа на сърцето за по-нататък“, заяви кардиологът д-р Михаил Протич.", "date": "2019.05.09", "title": "Започват безплатни кардиологични прегледи в София"}
{"url": "https://www.monitor.bg:443/bg/a/view/skandal-sled-opit-za-darenie-na-bolnichni-legla-v-kustendil-164722", "text": "Вълна от недоволство последва след опит за дарение на болнични легла от швейцарска дарителска организация на Кюстендилската многопрофилна болница за активно лечение „Д-р Никола Василиев“.   Преди ден представители на организацията посетиха здравното заведение и заявиха, че имат намерение да дарят електрически легла за нуждите на болните. „Въпреки голямото ни желание да направим безвъзмездно дарение на болницата, то беше отказано. Обяснението беше, че електрическите легла били трудни за поддръжка, нямало части за тях. Питам се дали е трудно, когато си неподвижен и няма кой да ти помогне, да се обърнеш и да лежиш цял ден в едно положение на метални пружини – трудно е! Все си мисля, че директорът е длъжен да осигури минимални условия за болните“, обявиха представители от дарителската организация. От своя страна директорът на Кюстендилската болница, д-р Александър Величков беше категоричен, че има достатъчно като брой легла в здравното заведение, както и реанимационни. „През годините болницата е получавал много дарения от Западна Европа, като една част са били в крайно лошо състояние. Те подменят немедицинското си оборудване с ново, като след това са длъжни вложат средства в извозване и унищожаването им. Част от остарелите шкафчета и легла се даряват на по-изостанали държави“, уточни Величков. Той подчерта, че въпросните легла са със специални електромотори, които след като се развалят на практика стават неизползваеми. „Ние сме запълнени с такъв тип дарения, като една част от леглата са именно такива и са неизползваеми. Разбира се, че болницата не може да съществува без легла, но категорично мога да кажа, че ние имаме достатъчно. Защо това, което изхвърлят болниците от Западна Европа, ние трябва да го приемем. Нашите пациенти да не са второ качество“, категоричен беше болничният шеф. Той посочи, че подобен вид дарения не са съвсем безвъзмездни като се заплащат транспортните разходи. Преди време след дарение от друга организация се наложило здравното заведение да заплати сумата от 5000 лв. „Болниците са се свили, повечето са в тежко финансово състояние. Сами извършваме преструктуриране, има и съкращения на персонала. Тези пари биха могли да отидат за лекарства, за консумативи и за болните хора“, обяви още Величков. От своя страна от швейцарската дарителска организация обявиха, че всичко около транспортирането на дарението е напълно безплатна, като подобни вече са правени в редица здравни заведения в цялата страна.", "date": "2019.05.09", "title": "Скандал след опит за дарение на болнични легла в Кюстендил"}
{"url": "https://www.monitor.bg:443/bg/a/view/104-godishen-veteran-podnese-cvete-pred-pametnik-na-syvetskite-voini-164721", "text": "104-годишен ветеран от Втората световна война поднесе китка цветя за 9 май пред Паметника на съветските воини, където са  погребани близо 40 офицери, сержанти и волнонаемни от 66-и стрелкови корпус на Червената армия, починали от раните си през 1944-1945 година в  старозагорската полева болница.  Дядо Диньо Райков е служил като кандидат-подофицер в пехотна рота по време на Първата и Втората фаза от Втората световна война, кракът му стигнал чак до границата с Италия преди да прозвучи и последният залп. По чудо се разминал с ранявания, но помни колко от своите приятели е изпратил до последния им дом. Рожденият му ден е на 3 ноември, но няма намерение да го празнува, защото точно тогава се навършвали сто години от гибелта на баща му  на фронта в днешна Република Северна Македония. Старецът пристигна до могилата в подножието на парка Аязмото подкрепян от свои близки, но предпочете на „самоход“ да занесе цветята си. Редом с него беше и каращият 98-та си годишнина Андрей Будикянов, който бил отписан от докторите след като снаряд избухнал на метри от него, но в крайна сметка се завърнал жив в  родния си град. Специална благодарност поднесе към ветераните от войната представител на посолството на Руската федерация у нас. По думите на дипломата посолството нямало специален бюджет за поддръжката на паметниците и паметните знаци,  но винаги можело да окаже логистична помощ при необходимост от тяхното почистване или отремонтиране. Само преди две седмици вандали за пореден път оскверниха могилата  в Стара Загора, 18 000 лв осигури посолството за почистването на каменната фигура, изваяна в края на 40-те години на миналия ХХ век от проф. Иван Лазаров. По думите на руския дипломат от посолството имали желание да поставят бронзов бюст на генерал Йосиф Владимирович Гурко /1828-1901/в София, но по  административни причини  реализацията на идеята се бавела, дори не било уточнено мястото в столицата", "date": "2019.05.09", "title": "104-годишен ветеран поднесе цвете пред Паметник на съветските воини"}
{"url": "https://www.monitor.bg:443/bg/a/view/vyrnat-ot-italija-vliza-za-30-meseca-zad-reshetkite-164723", "text": "Успял да избяга от правосъдието дилър на наркотици от Нова Загора влиза зад решетките за 30 месеца, реши състав на сливенския окръжен съд по дело от началото на 2017-а година. По досъдебното производство, стартирало на 24 януари преди 2 години са били повдигнати обвинения на двама души, единият е бил  задържаи в наето  жилище с 98 пакетчета хероин на обща стойност 141 лв. В ареста тогава е била прибрани Мария Колева, която към момента изтърпявала условна 3-годишна присъда за аналогично деяние , а приятелят й  Стефан Стоянов часове преди специализираната полицейска акция успял да напусне България. В началото на т.г. година, след издадена европейска заповед за задържане той е бил открит в Италия, откъдето е предаден на родното правосъдие на 26 март т.г. В резултат на постигнато споразумение с наблюдаващия прокурор Мария Колева е осъдена на година престой в килията и глоба в размер на 3 000 лв. Според запознати двамата дилъри са работели основно сред учениците в Нова Загора.", "date": "2019.05.09", "title": "Върнат от Италия влиза за 30 месеца зад решетките"}
{"url": "https://www.monitor.bg:443/bg/a/view/pet-dni-preglejdat-bezplatno-ochite-v-umbal-sv-ivan-rilski-164727", "text": "Безплатни очни прегледи ще се провеждат пет дни в Университетската многопрофилна болница за активно лечение „Св. Иван Рилски“ в София, съобщиха от лечебното заведение. Те ще бъдат от 13 до 17 май включително, всеки ден от 8.00 до 10.00 часа, като прегледите ще се осъществяват от д-р Рени Тончева в кабинет 4 на пъривя етаж. Необходимо е предварително записване на час на имейл revmatologia.org@gmail.com. От безплатните очни прегледи могат да се възползват пациенти с диагноза лупус, болест на Бехтерев, ревматоиден артрит, синдром на Сьогрен, склеродермия, псориатичен артрит, тъй като те са в рамките на Седмицата за информираност за ревматичните заболявания. Организатор на Седмицата за информираност за ревматичните заболявания за пета, поредна година е Организацията на пациентите с ревматологични заболявания в България (ОПРЗБ). Възпалението на очите е често усложнение при пациенти с автоимунни заболявания, каквито са болестта на Бехтерев, ревматоидният артрит, синдромът на Сьогрен, склеродермията. При тях организмът атакува сам себе си и в резултат на това се получава възпаление, което може да засегне и очите. Тази година акцентът на Седмицата на ревматичните заболявания е върху живота и проблемите на хората със системен лупус еритематозус (СЛЕ) в България. Той представлява хронично автоимунно заболяване на съединителната тъкан, което засяга най-често млади, работоспособни хора. СЛЕ е наричан често “великият имитатор”, тъй като симптомите му наподобяват тези на други заболявания, което прави трудно поставянето на окончателна диагноза.  Ревматичните заболявания засягат всеки четвърти европеец. В България пациентите са повече от 100 000 души. Данните са приблизителни, защото официална статистика няма. Сред най-често срещаните ревматични заболявания са ревматоиден артрит (РА), болест на Бехтерев, псориатичен артрит, лупус, синдром на Сьогрен, склеродермия, фибромиалгия, реактивен артрит. От тях боледуват и двата пола, като съотношението мъже: жени е 40% към 60 на сто. Ревматичните болести са хронични и доживотни. При тях болката е ежедневие, ако пациентът не се лекува адекватно. В рамките на инициативата, на 17 май 2019 г. от 11.00 часа в „Зона 21“ (София, ул. „Христо Белчев“ 3), ще се проведе дискусия за проблемите на хората с диагноза лупус в България. За участие в нея са поканени лекари, институции, пациенти и техни близки. От страна на УМБАЛ „Св. Иван Рилски“ във форума ще се включи проф. Доброслав Кюркчиев, началник на Лабораторията по клинична имунология (ЛКИ) в болницата, който ще представи предиктивната роля на ANA антителата за ранното установяване на ревматичните заболявания. ЛКИ е най-голямата университетска структура за диагностика и изследване на автоимунни заболявания и едно от малкото места, в което се провежда изследване за наличието на ANA антитела. Те се проявяват месеци и дори години преди клиничните симптоми на някои автоимунни заболявания, като системния лупус, склеродермията и синдрома на Сьогрен. ЛКИ работи в тясно сътрудничество с най-голямата Клиника по ревматология в България, която също се намира на територията на УМБАЛ „Св. Иван Рилски“, и разполага със стационар от 75 легла. В нея се обучават ревматолози от цялата страна и чужбина. Екипът се състои от над 15 лекари, специализирали във Франция, Великобритания и Холандия. Тя е един от референтните центрове в България за изписване и лечение с биологична терапия – съвременно, скъпоструващо лечение, което дава възможност за ефективно контролиране на симптомите на ревматичните заболявания.", "date": "2019.05.09", "title": " Пет дни преглеждат безплатно очите в УМБАЛ „Св. Иван Рилски“"}
{"url": "https://www.monitor.bg:443/bg/a/view/71-godishen-atlet-ot-kazanlyk-bjaga-6-dni-za-rekord-164725", "text": "Каращият 71-а година  ултрамаратонец от Казанлък Ради Милев е единственият български представител в 6-дневно бягане за световната купа, което започна на 9 май в унгарското градче Балатонфюред край езeрото Балатон. Милев вече се е пробвал на това трасе и дори има постигнати 2 световни рекорда във възрастовата група М65 (65 - 69) на 6-дневно бягане. През 2017 той участва в 48-часово бягане и зае почетното 3-то място при мъжете. Преди да отпътува атлетът сподели, че т.г. целта му е световен рекорд във възрастовата група М70 (70 – 74). Към настоящия момент рекордът в групата от 653,600 км. е поставен през 1992 г. от австралиеца Клиф Янг (Йънг), чието име нашумява през 1983 год., когато 61-годишният  тогава  Клиф пробягва 864 км., от Сидни до Мелбърн, за 5 дни, 15 часа и 4 мин., финишира първи и подобрява световния рекорд с над 9 часа.  И в 9-тото издание на бягането в Балатонфюред  участват представители на страни от цял свят,това на практика е най-дългият маратон. Казанлъчанинът цял живот е бил учител и никога не е спирал да тренира бягане на дълги дистанции, денят му започва с тичане по стълбите на високоетажната коперация където живее, а през 2014 –а дори влезе в Книгата на рекордите Гинес след като направи 16 800 клякания за 6 часа.От три десетилетия, независимо от метеорологичните условия Милев пробягва на 3 март разстоянието от Казанлък до връх Шипка, за да развее трибагреника си пред Паметника на Свободата.", "date": "2019.05.09", "title": "71-годишен атлет от Казанлък бяга 6 дни за рекорд"}
{"url": "https://www.monitor.bg:443/bg/a/view/sokolov-se-vihri-samoten-lube-gubi-tretija-final-164720", "text": "Цветан Соколов беше самотният войн за \"Кучина Лубе\" в третия финален мач за титлата срещу шампиона \"Сър Сейфти\" в италианската волейболна Суперлига. Българският диагонал се развихри при гостуването в Перуджа и беше най-резултатен по всички елементи за тима от Чивитанова, като записа 16 точки (2 блока, 2 аса и 42% ефективност в атака), но отборът му загуби с 0:3 (-17,-20,-18) пред 4000 зрители в зала \"Пала Бартон\". Домакините диктуваха играта и през трите гейма и успяха да парират всички опити на съперниците да им се противопоставят сериозно. Така за \"Лубе\" Османи Хуанторена остана само с 6 точки (1 блок). Робертланди Симон, сменил в третия гейм капитана Драган Станкович, завърши с 5 (1 блок, 1 ас), а самият Станкович записа 4 (1 блок). За \"Сър Сефти\" пак мощното оръжие беше кубинецът с полски паспорт Вилфредо Леон с 20 т. (1 блок, 3 аса, 70% в атака), диагоналът Александър Атанасиевич направи 14 (1 ас1 1 блок). Така играчите на Перуджа поведоха с 2-1 победи в серията и всичко може да се реши още в събота, където от 19 ч. е четвъртия двубой с домакин \"Лубе\". При победа на Соколов и компания решаващ ще е петият (играе се до 3 победи) в Перуджа на 14 май. Там шампионът не е губил този сезон. \"Играем лошо, струва ми се, че когато излезем на полето, не можем да покажем своя волейбол, коментира Соколов. - Ако искаме да победим, длъжни сме да подобрим това и да заработим всички. Сега сме на вълна четвърти мач. Това не е спринт, а дълга серия и сега всичко е в нашите ръце. Длъжни сме да играем по-добре.\" Друг наш национал - Алекс Грозданов пък ще играе пети мач за титла на Белгия с \"Грийнярд\" (Маасейк) срещу \"Кнак\" (Рьозеланд). До него се стигна след като тимът на Маасейк отстъпи в 4-ия с 2:3 (-33,-25, 17, 23,-12). Грозданов направи 16 точки (3 аса, 2 блока), а Йолан Кокс беше най-полезен с 28 т. (3 аса, 5 блока). За \"Кнак\" Матиас Верамен отбеляза 25 (1 блок). Петата среща е в събота от 21,30 ч. Голямата изненада на седмицата е новият шампион на Русия \"Кузбас\" (Кемерево), който детронира носителя на последните 5 поредни титли - \"Зенит\" (Казан) с 3:1 (-21, 19, 22, 23) в четвъртия финален плейоф. С домакинския успех волейболистите на Кемерево взеха серията с 3-1 победи и за първи път стъпиха на върха. Предишното им най-добро класиране беше пето място в първенството.", "date": "2019.05.09", "title": "Соколов се вихри самотен, \"Лубе\" губи третия финал"}
{"url": "https://www.monitor.bg:443/bg/a/view/a1-otnovo-podkrepja-sofijskija-festival-na-naukata-164726", "text": "А1 и тази година е сред основните партньори на Софийския фестивал на науката, който се провежда от 9 до 12 май в София Тех Парк. В рамките на събитието телекомът ще представи серия от лекции на тема „Суперсилите на Интернет”, които целят да запознаят децата с интернет и начина, по който могат да работят бързо, ефективно и безопасно с него и да го използват за целите на образованието. Лекциите са част от инициативата на компанията Интернет за всички и ще бъдат представени в специално подготвената А1 Арена. Те ще акцентират върху това как интернет и технологиите допринасят за научно-изследователската и развойна дейност и същевременно спомагат за издигането на забавлението до едно изцяло ново ниво. Лекциите ще бъдат представени от Марина Маринова от Център за забавна математика със следния график: 9 и 10 май - от 16:00 до 17:00 часа 11 май - от 15:00 до 16:00 часа и от 16:30 до 17:30 часа 12 май - от 10:00 до 11:00 часа и от 16:00 до 17:00 часа Освен образователна част А1 Арена ще предложи и много забавления на посетителите на фестивала. Специално за най-младите компанията е осигурила VR зона, фото кът и стена за снимки с любими супергерои, викторина с награди и други. Фокусът в тазгодишната програма на събитието съвсем очаквано пада върху технологиите и тяхното влияние върху различни научни и житейски сфери. Софийският фестивал на науката се организира за девети пореден път от Британския съвет, под патронажа на Министерството на образованието и науката, и е част от Календара на културните събития на Столична община. Освен да представи българските учени и техните постижения, фестивалът цели още да запознае аудиторията с теми от точните науки, както и да популяризира научно съдържание на достъпен език пред широка публика. А1 стартира инициативата „Интернет за всички” през 2014 г. Инициативата цели да осигури достъп до интернет на всички в България, като успоредно с това се ангажира да обучава деца и възрастни как да използват интернет правилно и безопасно.", "date": "2019.05.09", "title": "А1 отново подкрепя Софийския фестивал на науката"}
{"url": "https://www.monitor.bg:443/bg/a/view/nacionalnata-biblioteka-pokazva-glasyt-na-slovoto-164724", "text": "Тематична изложба „Гласът на словото“ с оригинали от фонда на Националната библиотека „Св. св. Кирил и Методий” се открива утре, 10 май, в 11 часа в Централното фоайе на сградата. Експозицията е посветена на 1150-годишнината от успението на св. Константин-Кирил Философ. С нея най-голямото книгохранилище в България се включва в поредицата от културни и научни прояви в чест на славянския първоучител. Откриването е в навечерието на православния празник на светите братя. Освен ден за прослава на паметта на просветителите Кирил и Методий, 11 май е и професионален празник на българските библиотечно-информационни работници, както и патронен празник на Националната библиотека на България. По традиция това е повод за експертите от отдел „Ръкописи и старопечатни книги” да представят изложба, разкриваща неизчерпаемото богатство на библиотечния фонд, свързан с делото на славянските първоучители. Обяснимо, през 2019 г. на фокус е свети Кирил във връзка със 1150-годишнината от неговата кончина. Предполага се, че култът към св. Кирил се е оформил още през IX век в Моравия, а общата почит към славянските първоучители се е наложила по-късно – след идването на Кирило-Методиевите ученици в България. През вековете южните славяни на Балканите съхраняват тяхната памет чрез преписването на техните жития и на текстовете на църковните служби за празничните им дни: 14 февруари – за успението на св. Кирил славянобългарски първоучител, 6 април – за успението на св. Методий, архиепископ Моравски, както и общата паметна дата в църковния календар за двамата учители на славянството – 11 май. Основната част от оригиналните материали в изложбата „Гласът на словото” са от колекциите, съхранявани в специалните фондове на отдел „Ръкописи и старопечатни книги” в Националната библиотека. Сред тях са някои от по-рядко експонираните паметници на южнославянските и руската ръкописна традиция, както и книжовни паметници, слабо познати досега за широката общественост. Посетителите ще могат да видят Тиквешкия сборник от втората половина на XV в., съдържащ и текста на Солунската легенда; Дриновския дамаскин и синодик от края на XVI в., изписан в Ловешкия книжовен център; служебния миней за месец февруари от 1608 г., изписан в манастира „Св. Троица” край Враца, както и единствения запазен в България руски хронограф, в който са поместени „Сказание за превода на книгите от гръцки език на славянски” и „Кратко сказание за раждането и живота на св. Кирил”. Чрез слова, служби и други поетично-песенни произведения за св. Константин-Кирил Философ изложбата представя традицията в развитието на култа към славянския първоучител, отразена както в ръкописната книжнина от първите му векове, така и в старопечатната традиция през Възраждането до наши дни. Изложбата „Гласът на словото” може да бъде разгледана до 29 май.", "date": "2019.05.09", "title": "Националната библиотека показва „Гласът на словото“"}
{"url": "https://www.monitor.bg:443/bg/a/view/kvartal-v-general-toshevo-ot-14-dni-e-bez-kapka-voda-iska-pomosht-ot-dyrjavata-164697", "text": "Отворено писмо до всички държавни и общински институции изпратиха жителите на кв. „Пастир“ в Генерал Тошево, които от 14 дни са без капка вода в чешмите си, след като местен арендатор я натрови с пестициди. Според потърпевшите добруджанци, не е нормално действията и съвместната работа на ВиК-Добрич и РЗИ-Добрич да са абсолютно  неадекватни и безрезултатни. Всички около 400 души в квартала са на ръба на оцеляването и на прага на епидемия. Както „Монитор“ писа, на 25 април със заповед на директора на РЗИ – Добрич водоподаването в квартала бе спряно заради проникване на пестициди в тръбите.   Сред исканията в отвореното писмо са да се даде точна информация за това колко проби са взети, равномерно разпределени по време и място съгл. Наредба 9; как и чрез какви средства се осъществяват процедурите за профилактика на водопроводната мрежа, колко процедури са извършени до момента и колко още са необходими; какви допълнителни, конкретни коригиращи действия се предприемат до този момент от отговорните институции, с цел подобряването качеството на водата и изолирането на замърсителите. „Вече 14-и ден жителите на квартала в Генерал Тошево са лишени от правото си на достъп до питейна вода. До момента качеството на живот е значително влошено, а от утре има опасност да е застрашен и живота на хората“, се казва още в писмото, в което хората настояват за краен срок, в който проблемите ще бъдат решени. Отвореното писмо е адресирано до Министъра на околната среда и водите, до Министъра на здравеопазването и до Комисията за енергийно и водно регулиране.  ", "date": "2019.05.09", "title": "Квартал в Генерал Тошево от 14 дни е без капка вода, иска помощ от държавата"}
{"url": "https://www.monitor.bg:443/bg/a/view/vseki-treti-nad-15-godini-e-s-visoko-kryvno-164711", "text": "Всеки трети над 15-годишна възраст в България е с високо кръвно налягане. В България сърдечносъдовите заболявания заемат първо място като причина за смърт и инвалидизация. Това съобщиха от Българска лига по хипертония и уточниха, че сърдечносъдовите заболявания остават водещата причина за смърт в светаа като заболеваемостта от артериална хипертония за страните от Европейския съюз е между 30-45 процента. Данни на Националния статистически институт от проведено европейско здравно проучване за периода 2008-2017 година се наблюдава общо нарастване на случаите, регистрирани с хипертония, и увеличаване на пациенти с високо кръвно налягане в по-млада възраст - 45-65 години, т.е подмладяване на болестта. Изследванията показват и увеличаване процента на регистрирани пациенти с предсърдното мъждене. Това е най-честата аритмия вследствие на високо кръвно налягане, която повишава риск от мозъчен инсулт от 3 до 5 пъти, води до когнитивни нарушения, учестява и влошава сърдечната недостатъчност. Мозъчният инсулт сам по себе си е втората водеща причина в целия свят, следваща сърдечносъдовите заболявания, асоциирана с: лоша прогноза, висок процент на рецидив, повишена смъртност и ръст на разходите за здравната система. Всичко това се дължи главно на факта, че повечето хора с артериална хипертония не се лекуват, което се обяснява с ниските нива на информираност и липсата на регулярно измерване на кръвното налягане. Причините за високото кръвно налягане са свързани и с идентифицируеми рискови фактори на средата като свръхтегло, прекален прием на алкохол и сол с храната, както и недостатъчна физическа активност. Скрининговите проучвания по инициатива на Българската лига по хипертония и партньори, направени на публични места през годините, сочат данни за висока честота на хипертонията и недостатъчен контрол при вече настъпили усложнения. Това мотивира ежегодното провеждане на национални информационни кампании и масови измервания на артериално налягане в България. За 13-ти пореден път в страната ще се проведе национална здравна кампания по инициатива на Българската лига по хипертония в партньорство с Българският червен кръст, фондация „Национална мрежа Сърце за сърце“, Национална пациентска организация, Асоциацията на студентите медици в България, Асоциацията на студентите фармацевти в България, Център за Спешна медицинска помощ София, Лайънс клуб и др. Кампанията ще отбележи Световният ден на хипертонията и ще премине под надслов „Качеството на фокус при оптимален контрол на кръвното налягане“. Официналното й откриване ще се състои на 17 май на пл. ″Света Неделя″ № 7 (до входа на МЕТРО станция Сердика) в София. Тя ще се проведе общо в 11 града: София, Пловдив, Варна, Бургас, Плевен, Стара Загора, Русе, Велико Търново, Хасково, Сливен и Пазарджик. На 17 май 2019 година, от 11.00 до 18.00 ч. в тези градове на възлови места ще бъдат разположени пунктове, където гражданите ще се информират по проблемите на хипертонията с възможност за квалифицирани консултации за хипертоници; ще получат информационни материали с нормите на поведение при артериална хипертония; ще се измерва тегло и кръвно налягане на желаещите с електронни апарати, снабдени с AFIB-технология за откриване на предсърдно мъждене, без ЕКГ. Тази технология е подходящ и сигурен метод за скрининг на асимптомно предсърдно мъждене в домашни условия за профилактика на мозъчен инсулт и за проследяване ефективността на лечение на пациенти с артериална хипертония и/или с риск от предсърдно мъждене. Пунктовете се намират: София – пл. ″Света Неделя″ № 7 (до входа на МЕТРО станция Сердика) София – до подлеза на хотел Плиска, бул. „Цариградско шосе“ 10В Пловдив – ул. Княз Александър I Батенберг (парк между 27 и 29 номер) Пазарджик – площад Съединение (до парк „Градска градина“) Стара Загора – Централен парк “5-ти октомври” (до фонтаните) Бургас - ул. „Александровска” (пред сградата на Общината) Варна – площад „Независимост“ (пред Операта) Русе - площад „Свобода”, срещу Съдебна палата Плевен - площад „Възраждане”, срещу фонтаните Хасково - пешеходна зона между Общински и Областен съвет (площад „Общински“ и площад „Свобода“) Сливен – пред Храм Св. Димитър („Попската градина“) Велико Търново - парк Марно поле „Българската лига по хипертония подчертава значението на повишаване качеството на осведоменост, контрол и терапия на високото кръвно налягане като ключово действие, необходимо за превенция и контрол на сърдечносъдовите заболявания в нашата страна, заяви нейният председател проф. Арман Постаджиян. Инициативата се подкрепя официално от Световната лига по хипертония, Международното дружество по хипертония, Световната инициатива по проблемите, свързани с консумацията на сол и здравето и Международната диабетна федерация“, допълни той. Проф. Постаджшиян уточни, че тези организации работят съвместно за повишаване информираността на населението в световен мащаб за значението на високото кръвно налягане, като рисков фактор за възникване на различни сърдечносъдови, мозъчносъдови, бъбречни и други усложнения.", "date": "2019.05.09", "title": "Всеки трети над 15 години е с високо кръвно"}
{"url": "https://www.monitor.bg:443/bg/a/view/shefyt-na-kzld-s-nagrada-urist-na-godinata-164716", "text": "Международно киберчиталище за юристи стартира наскоро в мрежата. Проектът е на Международния правен център и има за цел да събере на едно място най-важните нормативни актове у нас и в чужбина, засягащи правата в интернет на гражданите и институциите. В сайта ще има също така съдебната практика, наредби, предложени закони, както и други материали от съответната страна, а за по-лесно използване статиите са качени на виртуална карта. Специални подстраници пък ще проследяват конкретни проблеми и очертаващи се тенденции, като например задължения за наблюдение на платформа и \"правото да бъдеш забравен\". Инициативата за киберчиталище бе представена по време на връчването на 11-те годишни награди на \"Правен свят\" и Международен правен център – \"Юрист на годината\". Отличия бяха връчени в шест категории, като имаше и две специални награди. Събитието събра над 200 представители на юридическата общност от страната. председателя на Комисията за защита на личните данни Венцислав Караджов, който бе номиниран за усилията по въвеждането у нас на новия регламент за защита на личните данни на Европейския съюз (GDPR). \"За нас беше предизвикателство да се справим с бизнеса, с колегите практикуващи юристи и най-вече с журналистите, на които допълнително да им разясним и да ги уверим, че новите правила ще са в полза на работата, която те извършват\", заяви при получаването на наградата Венцислав Караджов, който подчерта, че тя е признание за екипа на Комисията, в който влизат 35 служители с юридическо образование. Наградата \"Юрист на годината\" бе връчена от министъра на правосъдието Данаил Кирилов, който благодари на \"Правен свят\", че \"осветява работата на всички юристи\". Главният секретар на Министерството на финансите Таня Георгиева получи от името на институцията наградата за \"Дело на годината\". на националния интерес по международното арбитражно дело на Султанат Оман срещу България. Неотдавна стана ясно, че Държавният резервен фонд на Оман се е отказал от иска срещу страната ни. Георгиева посочи, че до момента МФ е спечелило седем арбитражни дела със значим обществен и материален интерес и подчерта, че усилията на ведомството в тази посока ще продължат. Председателят на Комисията по правни въпроси на парламента Анна Александрова, която връчи наградата в категорията, подчерта, че тазгодишният конкурс \"Юрист на годината\" е съвпаднал с честванията на 140 години от приемането на Търновската конституция. \"Вярата и стремежът ни към независимост откриха пътя към свободата, а първата гаранция за тази свобода е въплътена в Конституцията\", каза Александрова. у нас получи Антон Станков, бивш наказателен съдия и бивш министър на правосъдието, в чийто мандат бяха направени ключови промени в Конституцията, без които членството на България в Европейския съюз би било невъзможно, а понастоящем и адвокат. В категория \"Млада кантора на годината\" бе отличено адвокатско дружество \"Димитрова и Хаджиева\". Наградата си те получиха от евродепутатът Емил Радев. В категорията \"Кантора на годината\" победител стана адвокатско дружество \"Станков, Тодоров, Хинков и Спасов\". Наградата \"Частен съдебен изпълнител на годината\" получи Иван Хаджииванов от Русе, а за \"Нотариус на годината\" бе отличена Валентина Механджийска, също от Русе. Бившият председател на Парижката адвокатска колегия Бернар Ватие бе отличен със специалната международна награда.", "date": "2019.05.09", "title": "Шефът на КЗЛД с награда „Юрист на годината“"}
{"url": "https://www.monitor.bg:443/bg/a/view/novijat-bul-levski-vyv-varna-stava-trase-ot-rali-bylgarija-2019-164713", "text": "Последният етап и награждаването на юбилейното 50-то издание на рали „България 2019“, което започва от петък във Варна, ще се състои на новия бул. „Васил Левски“. Това съобщи директорът на състезанието Камен Михайлов. „Част от старанията ни са насочени към варненци и гостите на морската столица. Затова последният етап и награждаването ще се случат на новия булевард. Това място е изключително удобно за публика. Навремето там правехме пистово състезание или затворен маршрут „Варна“. Надявам се, че ще предоставим една изключителна атракция на публиката“, каза Михайлов. 41 екипажа, сред които българи, японци, румънци, унгарци, турци и сърби ще мерят сили в престижната надпревара. За първи път в състезанието ще се включи японският пилот Риа Сугита. Очакват се и два дамски екипажа от България. Специални гости на юбилейното рали състезание ще са 84-годишният Илия Чубриков - първият българин, който го е печелил през 1971 г. и победителят през 1995, 1996 и 1999 г. Енрико Бертоне. Те ще участват със специален автомобил в атрактивна гонка в градския етап във Варна. Почетен гост ще бъде и Георги Петров, който има най-много участия в състезанието, както и Стоян Апостолов. Плувецът Петър Стойчев ще е навигатор на Димитър Илиев със специален еднократен лиценз. За първи път от 2008 г. насам се връща и Илия Царски, чийто навигатор ще е Лазар Тевекелов. Церемониалният старт е на 10 май от 20,30 часа пред катедралата „Свето Успение Богородично“, а първият етап от състезанието е на 11 май от 8 часа, отново от площада във Варна. Оттам маршрутът ще премине през Белослав, Бялата вода, Девня, отсечките „Валери Великов“, „Лозево“ и „Новосел“ край Шумен, където е организиран Закрития парк и участниците ще нощуват. Третият ден от ралито стартира в неделя от 8,30 часа, като участниците ще преминат  през скоростните отсечки при Аладжа манастир, Синдел и новият бул. „Васил Левски“.  Очаква се финалът да е около 16,30 часа в неделя. Наблюдател на ФИА за рали „България“ е Габи Крейкър, а председател на спортните комисари -Джон Анагностопулос. Ралито се организира от БФАС, Община Варна, АСК ”Варна Моторспорт” и Съюз на българските автомобилисти-Варна. Очакванията на организаторите са надпреварата да бъде наблюдавана от 10-15 000 души.", "date": "2019.05.09", "title": "Новият бул. „Левски“ във Варна става трасе от рали „България 2019“"}
{"url": "https://www.monitor.bg:443/bg/a/view/filmyt-irina-s-dve-nagradi-i-ot-los-andjelis-164718", "text": "Дебютният пълнометражен филм на Надежда Косева „Ирина“ се представи суперуспешно в конкурсната програма на 14-ия South East European Film Festival, проведен от 1 до 8 май в Лос Анжелис, САЩ. В конкуренция с 11 филма от Югоизточна Европа лентата бе отличена като най-добър филм, а заслужи и наградата на публиката. „Ирина“ спечели както журито, така и зрителите, които имаха възможност да проведат вълнуващ разговор с режисьорката след прожекцията в Бевърли Хилс. „Ирина“ е продукция на Арт Фест в копродукция с Фронт Филм, Доли Медиа Студио и Райт Солюшънс, с подкрепата на ИА „Национален филмов център“, Програма „Творческа Европа“ МЕДИА на Европейския съюз и Югоизточната европейска филмова мрежа. Творбата ще бъде по кината в България тази есен.", "date": "2019.05.09", "title": "Филмът „Ирина“ с две награди и от Лос Анджелис"}
{"url": "https://www.monitor.bg:443/bg/a/view/po-poleka-na-stefan-vyldobrev-stava-muzikyl-164705", "text": "Младежкият и Пловдивският театър обединяват сили за подготовката на спектакъла „По-полека“ по песни на Стефан Вълдобрев. Преди 2 дни репетициите в София вече започнаха. Автори на текста са Ваня Щерева и режисьорът Стайко Мурджев, а постановчик на самия мюзикъл е директорът на Младежкия театър Владимир Люцканов. Актьорът композитор Стефан Вълдобрев е създал оригиналната музика за повече от 20 филма и над 70 театрални спектакъла, за които е отличаван с престижните награди „Аскеер“, „Икар“, „МаксиМ“... В „По-полека“ (заглавието е вдъхновено от едноименния хит на Вълдобрев) участват актьори от двата театъра: Александър Евгениев, Александър Секулов-младши, Александър Хаджиангелов, Алексей Кожухаров, Ахмед Юмер, Русалина Чапликова, Гергана Христова, Мария Сотирова, Маргита Гошева, Мая Бабурска, Ния Кръстева, Радина Думанян, Рая Пеева, Стилиян Стоянов, Тодор Дърлянов, Троян Гогов, Юлиян Петров. Специален гост ще е Филип Аврамов.", "date": "2019.05.09", "title": "„По-полека“ на Стефан Вълдобрев става мюзикъл"}
{"url": "https://www.monitor.bg:443/bg/a/view/stojcho-stoev-njama-da-se-branim-idvame-za-pobeda-164712", "text": "Наставникът на „Лудогорец“ Стойчо Стоев призна, че мачът с ЦСКА може да се окаже решаващ за изхода на сезона в Първа лига. „Това ще е мач за шампионската титла. Решителен двубой и за двата отбора. Трябва да се получи нашата игра. Футболистите осъзнават важността на двубоя. Те са мотивирани и знаят, че този мач може да реши титлата. И двата отбора ще преследват една цел - победата. ЦСКА ще има подкрепата на феновете, но ние сме свикнали да играем в подобна обстановка. За нас това няма да има значение, а по-скоро за тях. Важно е ние как ще подходим към срещата и как ще Двубоят е много важен и цяла България го знае. Тук не говорим за какво лице ще покажем, важен е крайният резултат. Не отиваме за равен резултат. Отиваме да победим“, категоричен бе Стоев на пресконференцията си преди решителния сблъсък с „армейците“. В лагера на шампионите няма контузени играчи и всички ще са на разположение на наставника. „В края на сезона ще дам генерална оценка на „Лудогорец“, тъй като съм в отбора от два месеца. По някакъв начин на качеството на играта, но въпреки това вярвам, че ще се получи качествен двубой. Поне от наша страна ще се стремим да играем футбол”, коментира още Стоев. В лагера на съперника пък до последно ще треперят за един от ключовите си състезатели. Капитанът на ЦСКА Николай Бодуров е под въпрос за съботния сблъсък заради контузия, която е получил по време на гостуването на „Черно море“ и все още не е напълно възстановен. От лекарския щаб на „армейците“ обаче ще направят всичко възможно да го вдигнат на крака, като окончателното решение ще бъде взето след фитнес тест на бранителя днес. Срещата в събота от 20.15 часа се очаква с огромен интерес, тъй като разликата между двата тима е само 3 точки.", "date": "2019.05.09", "title": "Стойчо Стоев: Няма да се браним, идваме за победа"}
{"url": "https://www.monitor.bg:443/bg/a/view/lili-ivanova-se-pokloni-pred-todor-kolev-v-shumen-164710", "text": "Препълнена зала и бурни аплодисменти посрещнаха голямата Лили Иванова в Шумен в сряда вечерта. Това бе поредната спирка от тазгодишното национално турне на изпълнителката на „Щурче“, като по традиция нямаше и едно празно място в зала „Арена Шумен“, което провокира организаторите да пуснат допълнителни пропуски за концерта, но с ограничена видимост. Докато не дирижираше емоциите на над 1500-те си почитатели на място, Иванова намери време и да се разходи из града. Естрадната прима не пропусна и да поднесе букет пред паметника на вечния Тодор Колев в града – нещо, което оказа се е превърнало в традиция за певицата при всяко нейно посещение на Шумен. Националната обиколка на Иванова ще продължи навръх Деня на детето (1 юни), когато звездата ще даде тон за песен в Хасково. Следва концерт в ресторант „Лебед“ в Панчарево на 21 юни, а на вокалната й мощ ще се насладят още феновете й във Варна (30 юни) и Пловдив (17 септември). И тази година турнето ще завърши с поклон в зала 1 на НДК. Това ще се случи в две поредни вечери – на 8 и 9 декември.", "date": "2019.05.09", "title": "Лили Иванова се поклони пред Тодор Колев в Шумен"}
{"url": "https://www.monitor.bg:443/bg/a/view/naj-ludata-shampionska-liga-v-istorijata-obzor-164714", "text": "Най-лудото издание на Шампионската лига в историята! Това възкликнаха водещите европейски спортни медии след поредната драма, в която „Тотнъм“ успя да елиминира „Аякс“ и да се класира за финала срещу „Ливърпул“. „Шпорите“ имаха да наваксват загуба с 0:1 от първата среща, а на стадиона в Амстердам се оказаха губещи с 0:2 в резултата. Въпреки това с геройски хеттрик на Лукас Моура те попариха феновете на домакините, а победното попадение падна буквално в последната секунда на мача. Това бе шести обрат в това издание на Шампионската лига, което е абсолютен рекорд. Финалът е на 1 юни в Мадрид, като за трети път в историята два английски тима ще спорят за евроотличие. Първият сблъсък бе през 1972 година, когато „Тотнъм“ печели купата на УЕФА след победа над „Улвърхемптън“ с 2:1, а през 2008 година на финала на Шампионската лига в Москва „Манчестър Юнайтед“ надделя над „Челси“ с 6:5 след изпълнение на дузпи. Битката за трофея в най-силния евротурнир пък ще е първа в историята на „шпорите“. След драматичния успех всички в лагера на победителите полудяха от радост. Емоциите се отразиха и на мениджъра Маурисио Почетино, който се разплака. Спецът призна, че всички в отбора му са се вдъхновили от обрата на „Ливърпул“ срещу „Барселона“ предната вечер и са повярвали, че всичко е възможно. „Искам да поздравя Юрген Клоп и играчите на „Ливърпул“, защото те бяха невероятни, истински герои. Гледахме техния мач с „Барселона“ и повярвахме, че няма невъзможни неща. Ще бъде запомнящ се финал в Мадрид“, сподели Почетино. Според медиите спецът е поел много рискове с прекалено офанзивна стратегия и това е довело до загубата. „Аякс“ сам изхвърли финала през прозореца, това бе самоубийство“, написа най-големият вестник „Де Телеграаф“. Самият Тен Хаг отказа да коментира обвиненията и съжали, че тимът му е бил на косъм от мечтания финал. „Бяхме толкова близо, невероятно близо. Много боли, когато една секунда те раздели от участие на финал. Направихме невероятен сезон, но горчилката остава, нямам думи...“, съкрушен бе спецът.", "date": "2019.05.09", "title": "Най-лудата Шампионска лига в историята (ОБЗОР)"}
{"url": "https://www.monitor.bg:443/bg/a/view/zabranjavat-diskriminacijata-na-potrebiteli-na-geografski-princip-164719", "text": "Парламентът прие на първо четене промени в Закона за дейностите по предоставяне на услуги. Измененията са свързани с европейски регламент, който цели преодоляване на търговски практики, които необосновано дискриминират на географски принцип клиентите и потребителите в рамките на европейския пазар. С промените ще се гарантира, че всички клиенти от Европейския съюз ще имат същия достъп до оферти, цени и условия на продажби както гражданите и местните лица на държавата членка, в която е установен търговецът. Предвижда се създаване на раздел \"Защита от дискриминация\", където са разписани основните текстове, свързани с обща забрана за дискриминация на получателите на услуги по причини, свързани с тяхното гражданство, местопребиваване или място на установяване и забрана за блокиране на географски принцип. Европейският потребителски център към Комисията за защита на потребителите и Единното звено за контакт са определени за органи, които ще оказват практическо съдействие и помощ на получателите на стоки и услуги. Всички засегнати лица, които са обект на дискриминация, ще имат право на съдебна защита.", "date": "2019.05.09", "title": "Забраняват дискриминацията на потребители на географски принцип"}
{"url": "https://www.monitor.bg:443/bg/a/view/ferer-se-sboguva-s-tenisa-sled-zaguba-ot-zverev-164698", "text": "Испанският тенисист Давид Ферер изигра последния си мач в своята дълга кариера по време на „Мастърс“ 1000 турнира в Мадрид в сряда вечерта. 37-годишният испанец Ферер отстъпи на шампиона в надпреварата Александер Зверев (Гер) с 4:6, 1:6, въпреки че поведе с 3:1 в първата част. Давид Ферер се сбогува след 27 титли на ниво АТР Тур, финал на \"Ролан Гарос\" и трето място в световната ранглиста. Публиката беше изпълнила почти до краен предел трибуните в „Ла Каха Махика“ и не спираше да го подкрепя с бурни възгласи „Феру, Феру“, въпреки че двубоят започна в 22 ч. местно време. При 6:4, 5:1 и 40:0 Зверев призова зрителите да станат на крака и да подкрепят мощно Давид. \"Никога не съм очаквал сбогуване като тази нощ. Всички останаха на трибуните, за да ме подкрепят, въпреки късния час. И това винаги ще бъде в моето съзнание и в моето сърце. Това е единственият мач, който губя, но не съм никак тъжен“, заяви испанецът. Той бе изпратен от всички играчи на корт „Маноло Сантана“, разпънали надпис „Благодора, Феру“. По-рано през деня друг испански ветеран - Фернандо Вердаско, се справи с Карен Хачанов (Рус) с 6:7(4), 6:1, 7:5 и ще срещне Стефанос Циципас (Гър) в третия кръг. Рафаел Надал започна с чиста победа с 6:3, 6:3 над сензацията от Канада Феликс Оже-Алиасим и очаква Франсис Тиафо (САЩ), който изненадващо постигна успех на Филип Колшрайбер. Бившият №3 Хуан Мартин Дел Потро изигра първия си мач на единично от февруари насам, но отпадна след поражение от Ласло Джере с 3:6, 6:2, 5:7.  ", "date": "2019.05.09", "title": "Ферер се сбогува с тениса след загуба от Зверев"}
{"url": "https://www.monitor.bg:443/bg/a/view/princ-djordj-izdal-imeto-archi-predi-njakolko-meseca-164700", "text": "Британски издания, сред които в. \"Дейли експрес\" и в. \"Дейли стар\", нищят следната любопитна история - няколко месеца преди появата на бял свят на братовчед му, за когото принц Хари и херцогинята на Съсекс Меган избраха името Арчи Харисън Маунтбатън-Уиндзор, принц Джордж е заявил, че се нарича Арчи. Странната случка се е разиграла през януари в графство Бъркшър. Принц Джордж - първородният син на принц Уилям и херцогинята на Кембридж Катрин, е бил на разходка заедно с по-малката си сестра принцеса Шарлот и баба им по майчина линия Каръл Мидълтън. Триото, придружено от охрана, се е натъкнало на неназована жена, която разхождала куче. Дамата разказва, че се е съобразила с желанието на бодигарда да не прави снимки, както и че е повела разговор с принц Джордж, който проявил интерес към четириногия й компаньон.  \"В желанието си да бъда дружелюбна, поведох разговор, и попитах Джордж как се казва, въпреки че знам името му\", разказва жената. За нейна огромна изненада малкият принц е заявил, че се нарича Арчи.  \"Не знам защо той се нарече по този начин. Децата често си играят с имена. Мисля, че е много сладко\", допълва неназованата дама, цитирана от в. \"Сън\". И макар да остава неясно защо принц Джордж се е нарекъл Арчи, в. \"Дейли стар\" припомня, че членовете на кралското семейство често се обръщат помежду си с прякори.  Сред близките си семейни членове и приятели кралица Елизабет Втора, например, е известна като Лилибет, както я е наричал като момиченце баща й крал Джордж.  За родителите на принц Джордж - принц Уилям и херцогинята на Кембридж Катрин, се говори, че използват съвременни обръщения един към друг. Кейт нарича съпруга си \"бейби\", а Уилям се обръща към нея с \"кукло\" или \"скъпа\". Принц Хари от друга страна е известен по целия свят с прякора си. Въпреки че официалното му име е Хенри Чарлз Албърт Дейвид, херцогът на Съсекс открай време с привързаност е наричан Хари. Името Арчи се очаква да стане най-популярното за момче във Великобритания до 2025 г., пише в. \"Дейли експрес\". Анализирайки исторически и съвременни данни, експертите по генеалогия прогнозират, че в идните години популярността на името ще нарасне.  Понастоящем Арчи е на 18-о място сред най-разпространените бебешки имена във Великобритания. Анализаторите очакват до 2022 г., когато синът на Хари и Меган навърши предучилищна възраст, името му вече да е в Топ 10, а до 2025 г. да стане най-популярното за момче във Великобритания. Междувременно холивудският актьор, режисьор, сценарист и продуцент Джордж Клуни не иска да е кръстник на Арчи, съобщи Контактмюзик. Клуни е близък с кралската двойка и дори беше гост на сватбата им през май миналата година заедно със съпругата си Амал. Въпреки това холивудската знаменитост не се вижда в ролята на ключова фигура в живота на Арчи. Запитан като гост в шоуто на Джими Кимъл дали би станал кръстник на кралското отроче, 58-годишният Джордж Клуни отговаря: \"Идеята не е добра. Не трябва да бъда кръстник. Аз съм баща на близнаци и едва се справям с това\". На въпрос дали ще откаже ролята на кръстник, ако му бъде предложена, Клуни отвръща: \"Няма да ставам кръстник. Обещавам ви го. Съвсем сигурен съм\".", "date": "2019.05.09", "title": "Принц Джордж издал името  Арчи преди няколко месеца"}
{"url": "https://www.monitor.bg:443/bg/a/view/veteran-ot-vojnata-razkazva-kak-e-spasil-nemski-vrystnik-164693", "text": "На днешния Ден на победата срещу фашизма 91-годишният ветеран от войната Димитър Портарски поднесе цветя пред паметника на незнайния воин в Благоевград и разказа най-впечатляващия си спомен от тези години.    „На днешния ден трябва да се радваме за победата. Войната е нещо лошо,  изпитах ужаса й. Оставя сираци, погубва млади човешки животи, сподели бай Митко пред журналисти. Никога няма да забравя случката с германеца, когото спасихме на фронта и след 20 години той ме намери, за да ми благодари. „Бяхме с един мой другар от Дупница на палатка край Ново село. Изведнъж от храстите излиза един германец, млад също като нас, с вдигнати ръце и започва да плаче. Успокоихме го, той знаеше малко руски. Дадохме му една консерва и хляб, и го пуснахме  да си ходи, без да казваме на началството. След войната започнах работа в Балабановата фабрика в село Бараково. След години един ден ме викат на входа на фабриката, гледам и не мога да повярвам на очите си. Същият германец пристигнал в България заедно със семейството си. Открил ме чрез военния архив. Станал доктор и отворил клиника в Мюнхен.  . Благодари ми отново за всичко, което съм направил за него през войната. Заведох ги да преспят  на бунгалата в село Рилци. На другия ден заедно се разходихме до Рилския манастир.“ -  с насълзени очи се върна в спомените си бай Митко.  91-годишният ветеран е известен ключар в Благоевград.  На 17 години се включва като  доброволец във Втората световна война. Воюва с братя Дерменджиеви и Жельо Демиревски. Пред очите му загинали братя Дерменджиеви при село Звегор на днешната българо-македонска граница.    Димитър Портарски е роден в дупнишкото село Джерман. Служил е във военната музика, свири на саксофон, пиано и акордеон.Завършил е в Благоевград Механотехникума задочно. 20 години работи в Балабановата фабрика. След това започва работа в ЗИИУ- Благоевград като механик. От 1967 година е в Благоевград. След пенсионирането си става ключар. Има син и дъщеря, трима внуци и трима правнуци. Внуците му живеят и работят в Лондон. Идват си от време на време. Снимки: agencia.bg", "date": "2019.05.09", "title": "Ветеран от войната разказва как е спасил немски връстник  "}
{"url": "https://www.monitor.bg:443/bg/a/view/1-600-uchenici-obucheni-po-shvejcarski-proekt-164701", "text": "Над 1 600 ученици от 32 училища в страната са минали през швейцарския проект за дуално обучение „Домино“. Това заяви министърът на икономиката Емил Караниколов, по време дискусия за дуалното и професионалното образование в Минно-геоложкия университет „Св.Иван Рилски“. Той обясни, че след приключване на проекта съвместно с Министерството на образование и науката и Министерството на труда и социалната политика са анализирани проблемите му и разработена наредба, която да подпомогне включването в дуално обучение. „До края на този месец Министерството на икономиката ще даде възможност на младите хора и техните родители да се запознаят с тези предприятия, които имат социална насоченост и могат да представят не само дуално обучение, но и квалифицирани лица, които могат да обучават в подходящи работни помещения.“, каза Караниколов. Министърът на икономиката обясни, че целта на наредбата е да която ще е безплатна за бизнеса. В нея учениците ще могат да видят социалната политика на дадена фирма – какви преподаватели ще ги обучават, ще получават ли стипендии, какви са работните помещения. „Идеята е коректните работодатели в дуално обучение да бъдат посочени в тази платформа. “, каза Караниколов. В същото време наредбата ще посочва какви са изискванията към работодателите. „По този начин ще дадем спокойствие на родителите, че посочените компании са сигурни за техните деца.“, каза още министърът на икономиката. В страната в дуална форма на обучение са близо 3 000 деца, обясни образователният министър Красимир Вълчев. Той отбеляза, че това са когато обучението чрез работа за първи път започва да се прилага в гимназиите. Тогава само 300 ученици били в дуална форма на обучени. Просветният министър обясни, че за тях са предвидени и допълнителни стипендии. Караниколов обясни още, че има голям процент хора, които в момента работят в момента и също трябва да бъдат преквалифицирани. Според Караниколов преквалификацията и образованието са начинът да достигнем европейските стандарти след по-малко от 30-40., както сочи изследване на БАН тази седмица. Президентът на КНСБ Пламен Димитров посочи, че според техни данни са необходими Социалният министър Бисер Петков съобщи, че по заявка на работодателите планират обучението в нови професионални компетентности на над 8 000 души. „Изискванията към уменията на работната сила непрекъснато нарастват и затова е нужно образованието и обучението да не приключват с напускането на университета“, каза Петков. Той обясни, че от министерството разработва уеб базирана информационна система, чрез която всеки ще може да направи справка каква е реализацията и средната работна заплата за съответна икономическа дейност, група професии, степен на образование.", "date": "2019.05.09", "title": "1 600 ученици обучени по швейцарски проект"}
{"url": "https://www.monitor.bg:443/bg/a/view/an-hatauej-i-rebel-uilsyn-obirat-zukyrbyrg-164699", "text": "Защо жените са по-добри мошеници? Защото нито един мъж няма да повярва, че жена може да е по-умна от него. Тези думи, изречени от Ан Хатауей ,служат като мото на премиерното заглавие за седмицата „Мошенички от класа“. Лентата с участието и на Ребел Уилсън (която е и продуцент) служи като римейк на Dirty Rotten Scoundrels със Стив Мартин и напълно в унисон с настроенията в Холивуд, измества от фокуса представителите на силния пол за сметка на дамите. Запознайте се с Пени (Уилсън) – мошеничка на дребно, която мами пишман плейбои с аргумента, че сестра й се нуждае от 500 долара за силиконови импланти в гърдите. От другата страна имаме Джозефин (Хатауей), усвоила умението да обира мъжете с финес. Двете се срещат случайно по пътя за френско градче, като бързо разбират, че то не е достатъчно голямо и за двете. Въпреки това, се впускат заедно в поредица от обири, които кръщават сами „Властелинът на пръстените“ и така докато не достигат до кулминацията на „професионалното си сътрудничесто“ - състезанието коя първа ще измъкне половин милион долара от технологичния гений, силно напомнящ за Марк Зукърбърг в годините, в които Фейсбук тепърва набираше популярност. Режисиран от Крис Адисън, „Мошенички от класа“ заслужава вниманието ви, ако търсите как да разтоварите след напрегнатата седмица на работа. Комедията няма да влезе в списъка ви с любими заглавия за годината, но ще се посмеете от сърце на чувалените рокли на Пени, немския акцент на Джозефин в псевдо ролята й на гениален очен лекар и недотам тънкото чувство за хумор. Именно качеството на шегите, впрочем, се оказали проблематични, когато лентата кандидатствала за рейтинга си. Първоначално тя бил определен като филм, неподходящ за лица под 18-годишна възраст. обясни по-късно Уилсън, която извадила дипломата си на юрист, за да преодолее наложената забрана на зрителите под тази възраст да гледат заглавието. „Ребел има солидна тийнейджърска фенбаза след „Перфектният ритъм“, която щеше да бъде пренебрегната“, допълва от своя страна Хатауей. И двете актриси са категорични, че резултатът от ненужно завишената възрастова граница на зрителите би се свел до по-нисък резултат в световния боксофис и следователно до тенденцията Холивуд да заклеймява женските комедии като по-некачествени.", "date": "2019.05.09", "title": "Ан Хатауей и Ребел Уилсън обират Зукърбърг"}
{"url": "https://www.monitor.bg:443/bg/a/view/kachiha-testa-ot-minimaturata-po-bel-otgovori-skala-za-ocen-ja-vane-164708", "text": "Тестът и отговорите на миниматурата по български език и литература на четвъртокласниците са публикувани на сайта на Министерството на образованието и науката. Днес 60 476 четвъртокласници се явиха на националното външно оценяване. В рамките на един учебен час – 45 минути, малчуганите трябваше да изслушат текст по По Емилиян Станев за бухала , а след това да го запишат под диктовка. След това малчуганите трябваше да прочетат краткия текст „Лъвът и лисицата“ по Ангел Каралийчев и да отговорят на 11 въпроса към него. Резултатите от изпита се измерват в точки. Максималният брой, който могат да изкарат учениците, е 20. Скала за приравнява на резултатите от тестовете към шестобалната система за оценяване от 0 до 6 точки - слаб 2,00 7 точки - среден 3,00 8 точки - среден 3,25 9 точки - добър 3,50 10 точки - добър 3,75 11 точки - добър 4 12 точки - добър 4,25 13 точки - много добър 4,50 14 точки - много добър 4,75 15 точки - много добър 5,00 16 точки - много добър 5,25 17 точки - отличен 5,50 18 точки - отличен, 5,75 19 точки - отличен 6,00 20 точки - отличен 6,00", "date": "2019.05.09", "title": "Качиха теста от миниматурата по БЕЛ (ОТГОВОРИ+СКАЛА ЗА ОЦЕНЯВАНЕ)"}
{"url": "https://www.monitor.bg:443/bg/a/view/georgi-kadurin-se-vryshta-na-scenata-v-nedelja-164704", "text": "Георги Кадурин се връща на сцената, научи \"Монитор\", след като в началото на април претърпя сериозна сърдечна криза по време на репетиция за спектакъла „Маркиз дьо Сад“ с режисьор Иван Урумов в театър „Българска армия“. Големият актьор тогава попадна в болница в прединфарктно състояние поради огромното емоционално натоварване в ролята на скандалния аристократ и писател, която във филмовия вариант на творбата изпълнява прочутият Джефри Ръш. Лекарите препоръчаха на Кадурин почивка и спокойствие, но той вече е достатъчно възстановен, за да излезе тази неделя пред публиката в Народния театър в спектакъла „Манхатън, Второ авеню“, в който си партнира с Емануела Шкодрева. Режисьор на пиесата на Нийл Саймън е Бойко Илиев. Премиерата на „Маркиз дьо Сад“ във Военния театър обаче е отложена за началото на идния сезон през октомври.  ", "date": "2019.05.09", "title": "Георги Кадурин се връща на сцената в неделя"}
{"url": "https://www.monitor.bg:443/bg/a/view/reshenieto-na-vas-za-deljan-peevski-donese-panik-ataki-v-zadkulisieto-164702", "text": "Върховният административен съд (ВАС) отхвърли окончателно жалбата на квазигражданското сдружение „Боец“, с което то се опита да осуети кандидатурата на народния представител и издател на „Телеграф медиа“ Делян Пеевски за евродепутат. Мотивът на фалшивото НПО срещу Пеевски е съшита с бели конци хипотеза-загадка за постоянното му местожителство – живее ли той в България или не? Сайтчето на въпросното „сдружение“ дори публикува конспиративна сводка за международните полети на Пеевски, по време на които той, като някакъв Джеймс Бонд, ползвал два вида паспорти – международен и дипломатически. Молодец, „Боец“! Докарахте го почти като в севернокорейска шпионска ТВ-драма. Почти, но не съвсем. Атаката на олигархията срещу Делян Пеевски този път е по-беззъба от всякога. Дори мотивът за международните полети на депутата е смешен. Нека да напомним на задкулисните директори на Фабриката за фалшиви новини, че евродепутатите, например, са едни от най-пътуващите хора в света. По логиката на задкулисието 90% от кандидатите за ЕП от всички политически листи нямат право да участват в евровота, защото постоянно са на път като действащи представители на европарламента. (или слуга?) на олигархията – някой си Георги Георгиев. Въпросният Георгиев е известен със семплите си неуспешни опити да се намърда в политиката, докато най-накрая се намести под софрата Цветан Василев. Като вярно куче Георгиев яде от трапезата на господаря си и изпълнява пред публика предварително заучените команди. Това винаги предизвиква умиление, освен ако командата не е „Дръж!“ Псетата, както обикновено, лаят по Пеевски заради издателската му дейност, която постоянно вади кирливите ризи и далаверите на олигархията. А законодателната му дейност е напът да осветли и реалната собственост и финансиране на медиите на олигарсите, което предизвиква паник-атаки у „честните издатели“. Псетата си лаят, но атаката на „Боец“ този път прилича на сърдит йоркширски териер с розова панделка и намордник – предизвиква само усмивки. В сряда (8 май) ВАС оповести данните от проверката си, позовавайки се на информация от ГРАО по член 351, алинея 1 от ИК, според която за Европейски парламент. Решението на висшата съдебна инстанция е окончателно, то не подлежи на коментар. Въпреки това олигархичните, уж независими една от друга медии, отново запяха в един глас. Човек би помислил, че „Фрогнюз“, „Дневник“, „Медиапул“, в.“Сега“, „Биволъ“ и другите малотиражки от Фабриката за фалшиви новини си правят съвместна обща планьорка при царя на опорките – Иво Прокопиев. „И Върховният съд няма да проверява къде живее Пеевски“, тръби драматично Прокопиевият флагман „Дневник“. Всъщност в решението си ВАС твърди точно обратното – всичко е проверено и не са открити нередности. „ВАС защити Пеевски от проверка къде живее“, Впрочем, г-н Академик, ВАС не защитава Пеевски, а закона. „ВАС пусна Пеевски да участва на евроизборите“, някак примирено ни съобщава и грантаджийският „Медиапул“ на бившата Костова говорителка Стояна Георгиева. „И съдът даде „зелена светлина“ на еврокандидатурата на Пеевски“, пише „Сега“ на газовия барон Сашо Дончев. „Полетни данни: Депутатът Пеевски прекарва работното си време в Дубай“, папагалски мучат от „Биволъ“. Излишно е да правим сводка на всички знайни и незнайни сайтчета от разградската номенклатурно-олигархична медийна „школа“. Ясно е само едно – за тях утвърденото от закона решение на Върховния административен съд е нищо. Писаниците на „боеца“ (или слугата?) на Цветан Василев – някой си там Георги Георгиев за олигарсите имат по-голяма тежест от решението на ВАС. Както се казва – без коментар.", "date": "2019.05.09", "title": "Решението на ВАС за Делян Пеевски донесе паник-атаки в задкулисието"}
{"url": "https://www.monitor.bg:443/bg/a/view/mvr-shte-pazi-mashinite-za-vota-164706", "text": "МВР ще пази машините за евровота на 26 май. Това стана ясно от думите на говорителя на ЦИК Александър Андреев. В четвъртък от комисията са провели среща с главния прокурор Сотир Цацаров и неговите заместници, МВР-шефа Младен Маринов, представители на ДАНС, за да обсъдят обезпечаването на сигурността и редът по време на изборния ден и в деня на размисъл. Сред темите са били киберсигурността, пренасянето на изборните книжа, в това число и осигуряването на сигурността на машините за гласуване при тяхното транспортиране до секциите в страната. лужбите на свой ред са уверили ЦИК, че се взимат всички мерки изборният процес да не бъде засегнат от атаки. Предстои доставката на всички машини и инсталиране на софтуера, крайният срок за което е до 15 май, след което те трябва да бъдат одитирани и сертифицирани и едва след това да бъдат пратени из секците. В петък предстои среща на ЦИК с президента Румен Радев и вицепремиера Томислав Дончев, които именно отговаря за избори. От ЦИК припомниха, че зад граница ще бъдат открити 191 секции в 64 страни, като най-много ще са във Великобритания и Гърция – по 24. В топ 5 влизат Испания, Гърция и Франция съответно по 16, 13 и 10 секции. При предишният евровот през 2014-та броят на секциите са били 179 само в 35 държави. Вече са проведени консултации с партиите за попълване на съставите на секциите в чужбина, но към този момент има недотиг. Ако останат вакантни места, то те ще се запълнят с предложения, направени от БГ общностите и от МВнР. Всички секции зад граница трябва да бъдат назначени до 13 май. ЦИК изрично уточни, че българите, които са на почивка в съседни държави по време на изборите, тъй като са празници, ще могат да гласуват без проблем във всяка една открита секция. Достатъчно е да представят лични документи и да попълнят на място декларация, че не са гласували на друго място. 7 БГ НПО-та и 2 международни организации – Европейския младежки форум и ПАЧИС, искат да изпратят общо 69 наблюдатели, като към момента са регистрирани 39 от тях. Следващата седмица започва и обучението на РИК.", "date": "2019.05.09", "title": "МВР ще пази машините за вота"}
{"url": "https://www.monitor.bg:443/bg/a/view/bodigard-na-nemskija-prezident-si-zagubi-pistoleta-164707", "text": "Служител от т.нар. „Зихерхайтсгрупе 1“, отговаряща за охраната на президента на Германия Франк-Валтер Щайнмайер, бе временно отстранен от служба, след като се оказа, че изобщо не знае къде е служебното му оръжие. Пистолетът на бодигарда е изчезнал безследно в тризведен хотел в берлинския квартал Нойкьолн около 4 часа сутринта в сряда, съобщиха местните медии. Оръжието Glock 17 вероятно е било откраднато заедно с два пълнителя с общо 34 патрона, но повече подробности не се съобщават. За случая е уведомена берлинската полиция и е започнато разследване, а провинилият се служител ще бъде в „неочаквана ваканция“ до изясняване на случая.", "date": "2019.05.09", "title": "Бодигард на немския президент си загуби пистолета"}
{"url": "https://www.monitor.bg:443/bg/a/view/italija-zaradva-kralja-na-ispanija-filip-vi-s-himna-na-diktatora-franko-164688", "text": "Италия допусна страхотен дипломатически гаф, изсвирвайки на краля на Испания Филип VI и неговия баща Хуан Карлос химна на властвалия десетилетия в страната им диктатор-фашист Франко – гръмнаха медиите между Алпите и Сицилия. Фалът се случва във вторник вечерта в оперния театър на Неапол „Сан Карло“, където за високопоставените гости е бил подготвен специален спектакъл, предшестван от тържественото изпълнение на песенния символ на държавата им от хор и оркестър. Слава Богу, Филип VI и родителят му не си тръгват възмутени, както мнозина от присъстващите в операта испанци са очаквали, защото придружаващият ги президент на Италия Серджо Матарела след броени минути схваща сторения гаф и им поднася веднага искрените си извинения. Но в какво се заключава въпросното сериозно престъпване на дипломатическия протокол на най-високо равнище? Както обясни на читателите си в. „Ла Стампа“, сега химнът на Испания е само музикален, тоест той няма текст, който да се пее в прослава на Родината, на нейния народ и т.н. Имало е такъв, той е бил сътворен от поета Хосе Мария Пеман през 1928 г., по него е била написана музика и завзелият властта в края на трийсетте години на миналия век фашистки генералисимус Франсиско Франко прави творбата държавна песен №1. След смъртта му и по-точно след демократичните промени в конституцията на страната в началото на оседемдесетте години определяниият като прекалено националистически и патриотарски текст на химна е низвергнат и от тогава той е само чиста проба музика. Изглежда обаче, че никой в операта „Сан Карло“ в Неапол не е знаел този факт, защото ръководството й взема от интернет нотите и на практика забранения текст, подготвя ги подобаващо и хорът и оркестърът ги изпълняват пред краля Филип VI и баща му Хуан Карлос от тържествено, по-тържествено!", "date": "2019.05.09", "title": "Италия „зарадва“ краля на Испания Филип VI с химна на диктатора Франко"}
{"url": "https://www.monitor.bg:443/bg/a/view/sem-otkri-procedurata-za-izbor-na-shefove-na-bnt-i-bnr-164685", "text": "Съветът за електронни медии откри процедурата за избор на генерален директор на Българското национално радио, съобщиха от БНР. Крайният срок за подаване на документите е 17 часа на 27 май. Изслушването на кандидатите ще бъде на 26 и 27 юни, а самият избор ще бъде направен на 28 юни. Мандатът на настоящият генерален директор на БНР Александър Велев изтича на 29 май. СЕМ стартира днес и процедурата за избор на генерален директор на БНТ. Подаването на документите ще приключи на 3 юни, а самият избор ще бъде на 5 юли.", "date": "2019.05.09", "title": "СЕМ откри процедурата за избор на шефове на БНТ и БНР"}
{"url": "https://www.monitor.bg:443/bg/a/view/vereja-syzrja-ataka-po-bfs-164686", "text": "Ръководството на „Верея“ ще обжалва изваждането на клуба от състава на Първа лига заради сигнали за участие в уговорени мачове. От клуба заявиха, че до момента не са получили официално обяснение за действията спрямо тях, както и отрекоха, че клубът е свързан по някакъв начин с китайски или руски личности, въпреки че от прокуратурата са отправили въпроси с конкретни имена на хора от азиатската държава. „Китайски партньори нямаме и никога не сме имали. Това са митове”, коментира директорът на клуба Християн Първанов и допълни, че в нито един момент не им е показан протокол за въпросните сигнали. „Финансирането на клуба е от наши фенове и партньори. Наели сме адвокати, за да обжалваме това решение, за да видим дали ще има някакъв резултат. Ако има уговорени мачове в българския футбол, не са с участието на „Верея“. Може би има някаква атака и срещу БФС и президентът на футбола ни. Знайни и незнайни хора се упражняват с отбора, защото сме ме удобни. Някой много се изплаши от нашия отбор, съставен от юноши“, допълниха от клуба, който най-вероятно ще продължи в Трета лига.", "date": "2019.05.09", "title": "„Верея“ съзря атака по БФС"}
{"url": "https://www.monitor.bg:443/bg/a/view/starozagorskijat-mitropolit-kiprijan-papa-francisk-tyrsi-dobrotvorstvo-nosi-choveshtina-i-korektnost-164690", "text": "„Папа Франциск търси добротворство и миротворство, носейки в себе си човещина и коректност.“ Това заяви в своя позиция Старозагорският митрополит Киприян, който е и говорител на Светия синод два дни след отпътуването на папа Франциск от България. Той заявява, че „част от народопсихологията ни е не да се вглеждаме в позитивното и значимото, а да придаваме тежест на негативни, делнични и преходни нюанси“, и призовава да работим в личен план над качествата, които той притежава преди да дръзнем да критикуваме. Агенция „МОНИТОР“ публикува пълният текст на изявлението. „ За мира на целия свят, за благоуспяването на Светите Божии Църкви и единението им, на Господа да се помолим!“ (от Великата ектения) Обични в Господа братя и сестри, Посещението на Негово Светейшество папа Франциск в родината ни беше коментирано от много източници и автори, които често защитаваха дори и противоположни становища. Като пряк участник и свидетел на случилото се, ще кажа, че посрещането на папа Франциск в Св. Синод на БПЦ, макар и определено като „протоколно“, беше изпълнено с дух на разбирателство, толерантност и диалогичност. Негово Светейшество Българският патриарх Неофит, с присъщия си такт и добронамереност, изказа своите, а и на членовете на Св. Синод, добри чувства към главата на Римокатолическата църква и водената от него делегация. Твърдо мога да заявя, че това наше позитивно посрещане беше ясно видяно и оценено. Ние приехме св. отец като глава на суверенна Ватикана. По този начин Светият Синод на БПЦ-Българска патриаршия, воглаве с Българския патриарх Неофит изрази своето уважение и застана твърдо зад министър-председателя на България, г-н Бойко Борисов, който преди една година покани папа Франциск на официално посещение в България. След срещата, до края на пребиваването си в България, а ще добавя, и по време на визитата си в Република Северна Македония, той даде достатъчно ясни послания за добронамереното му отношение към родната ни Църква и народа ни. Не беше формална особено позитивната оценка, която папата даде за значението на изключително богатата и вековна българска култура. Как да не оценим и думите му, казани за делото на Светите братя Кирил и Методий, както и това, че то е съхранено от нашите деди и майки, деца на Майка България? Част от народопсихологията ни е не да се вглеждаме в позитивното и значимото, а да придаваме особена тежест на негативни, делнични и преходни нюанси. Някои дори ги откриват и там, където ги няма. Какво да кажа на авторите, които тези дни видяха „страх“ в Св. Синод на БПЦ-БП от посещението на папа Франциск? Част от тях твърдяха, че този „страх“ обхваща едва ли не всички членове на БПЦ-БП. Нелепостта на подобни твърдения, генерирани от хора, които най-малкото не познават собствената си история, за да не търся друго определение, е повече от очевидна. Ще добавя, че не толкова отдавна с думите на Спасителя „Да не се смущават сърцата ви, вярвайте в Бога и в Мене вярвайте!“ /Йоан 14:1/ само в Старозагорска епархия девет свещеници дават живота си за вярата, а над тридесет са малтретирани, затворени и изпратени в лагери за години. Могли са да го избегнат, ако откажат сана си. Ние, винаги ще пазим и ще се стремим да съхраняваме със страхопочитание Божиите заповеди. Те са вечни, в тях няма конюнктура и престъпването им означава изтръгване на православните ни корени и вяра. Каноните са ясни, от собствената ни воля зависи да ги спазваме или не. Това не е ретроградност и схоластика, а жива истина, която ни съхранява като народ и дух. Нека поне малко се почувстваме потомци на Св. Йоан Рилски, спазвайки думите от Завета му към неговите следовници: „Стойте добре и дръжте преданията, които сте чули от мене, без да се отклонявате нито надясно, нито наляво, но ходете по дадения път!“ Що се отнася до молитвите за мир, ние, духовниците, всеки ден, сутрин и вечер, се обръщаме към Всеподателя с думите: “За мира по целия свят, за преуспяване на светите Божии църкви и единението им, на Господа да се помолим!“, оставайки в мир и единение с всички, които са се молели. Добре е някой от критикуващите да влезе и да ги чуе. Имат тази възможност във всички храмове на БПЦ-БП. Накрая искам да изразя доброто си чувство към папа Франциск и личността му на добър пастир, който винаги ще търси добротворство и миротворство, носейки в себе си човещина и коректност. Качества, над които в личен план трябва да работим всички. Особено преди да се осмелим да критикуваме.", "date": "2019.05.09", "title": "Старозагорският митрополит Киприян: Папа Франциск търси добротворство, носи човещина и коректност"}
{"url": "https://www.monitor.bg:443/bg/a/view/rabotodateli-izpratiha-pismo-do-kabineta-sreshtu-skypija-tok-164692", "text": "Асоциация на организациите на българските работодатели (АОБР) изпрати писмо до министър-председателя Бойко Борисов, вицепремиера Томислав Дончев и министъра на енергетиката Теменужка Петкова, относно високите цени на електроенергията на свободния пазар. В него от името на АИКБ, БСК, БТПП и КРИБ се изразява от случващото се в рамките на свободния пазар на сегмента „Ден напред“ на електроенергийната борса. Нашите производства са изложени на силен конкурентен натиск на европейските и международни пазари. Случващото се с цените на електроенергията допълнително поставя под риск производството, растежа, инвестициите и конкурентоспособността на индустрията. В писмото се подчертава, че - АЕЦ, \"ТЕЦ Марица изток 2\" ЕАД и НЕК ЕАД, както и осигуряване на тяхното поне средносрочно бъдеще. Крайно неефективното управление на държавните централи води, от една страна, до високи цени на свободния пазар на електроенергия, а от друга - до високи загуби на някои от централите. Категорично заявяваме, че комбинацията от това прехвърляне на проблемите на енергетиката към индустрията, от една страна, и свиващото се бизнес потребление, от друга страна, ще е пагубно за икономиката на България. Високите цени от последните дни са породени от резки спадове на предлагането на електроенергия от страна на НЕК ЕАД. За 7 май 2019 г. предлагането от НЕК е за 13 477 МВтч, цената е 79,41 лв. за МВтч. За 8 май 2019 г. предлагането от НЕК е за САМО 4309 МВтч, което формира цена от 164,60 лв. За 9 май 2019 г. НЕК отново предлага 4309 МВтч и цената е 130,56 лв. Какво наложи свиването на предлагането на енергия от страна на НЕК над три пъти? Защо НЕК продължава да предлага Наистина, дружествата от състава на Български енергиен холдинг спазват ангажиментите пред Европейската комисия за осигуряване на минимална ликвидност, но формалното им ограничаване до утвърдените нива при съкратено дългосрочно предлагане очевидно води до дефицити в търгуваните количества на свободен пазар и до неаргументирано високи цени. Всъщност цените на електроенергия в България за последните 2 дни са найвисоките в целия ЕС, алармират работодателите. Според тях все още бариери пред вноса на електроенергия, защото се забавя въвеждането на интегриран пазар „В рамките на деня“ и потребителите са оставени на гравитацията на настроенията в държавните електроцентрали и по-специално в НЕК ЕАД. Цените варират от 100 до 210 лв./МВтч за пикова електроенергия в рамките на два последователни работни дни на пазар „Ден напред“, а при „компенсиращия“ незадоволеното търсене пазарен сегмент „В рамките на деня“ се стигна на 08 май 2019 г. и до цени, Като представители на работодателите от индустриалния сектор ние: 1. Категорично се противопоставяме на неадекватното поведение на НЕК ЕАД, което е системно и очевидно няма да се промени без смяна на ръководството. 2. Настояваме да се преодолее изкуствения дефицит като дружествата от БЕХ оферират на сегмент „Ден напред“ адекватни количества при ценова структура, аналогична на утвърдената по ангажимента с Европейската комисия. Оценяваме този дефицит на около 80-100 МВт, което е дори под капацитета на малък блок от \"ТЕЦ Марица изток 2\" ЕАД. 3. Настояваме за преструктуриране на НЕК ЕАД чрез разделяне на дейностите по обществена доставка и по производство и търговия с електрическа енергия с цел избягване на манипулации. 4. Настояваме за създаване на условия за реална конкуренция между производителите на електроенергия, предприемане на мерки за преструктуриране на държавния сектор в енергетиката, пазарна интеграция със съседни страни във всички пазарни сегменти. 5. Настояваме за адекватни компенсации за индустрията, вкл. за индиректните разходи за емисии. 6. Предвид необходимостта от издаването на Заповед Е-РД-16-193/09.04.2019 г. на министъра на енергетиката, с която вместо да се обезпечи електроенергия за свободен пазар, се ангажират 600 000 МВтч до 30.06.2019 г. от \"ТЕЦ Марица изток 2\" ЕАД за регулиран пазар, което само за два месеца изземва десетки милиони лева от Фонд „Сигурност на електроенергийната система“, настояваме да сеорганизира задълбочена проверка в НЕК и ЕРП-тата (вкл. сигнализирайки КЕВР и прокуратура) на реалните причини, довели до преждевременното изчерпване на квотно предвидената електроенергия за регулиран пазар.", "date": "2019.05.09", "title": "Работодатели изпратиха писмо до кабинета срещу скъпия ток"}
{"url": "https://www.monitor.bg:443/bg/a/view/berbatov-poludja-ot-radost-i-sloji-korona-sled-uspeha-na-totnym-164696", "text": "Бившият футболист на „Тотнъм“ Димитър Бербатов полудя от радост след драматичното класиране на любимците му за финала на Шампионската лига. Българинът, който игра за „шпорите“ от 2006 до 2008 година, продължава да следи всичко случващо се в бившия му тим и да се радва на неговите успехи. Веднага след двубоя той публикува няколко видеа в профила си в Инстаграм с радостта си след успеха над „Аякс“. Там се вижда как той е сложил корона на главата си и крещи от кеф пред телевизора. Берба логично проследи внимателно мача и стискаше палци на своя отбор, но като че ли и той не беше вярвал в случилото се. \"О, Боже! Това не може да е истина\", бяха единствените думи на онемелия от кеф футболист. Успехът на „Тотнъм“ пък се дължи до голяма степен на неопитността на „Аякс“, смята треньорската легенда Луис Ван Гаал. Според него домакините не е трябвало да атакуват при 2:2, а а да се защитават. „Поздравления за „Тотнъм“, но „Аякс“ сам допусна това да се случи по нелеп начин. Когато гледах грешната тактика, направо полудях. Трябваше да се защитават при 2:2, а вместо това те търсеха още един гол. Това е романтично, но коства мястото на финала“, ядосан бе Ван Гаал след двубоя.", "date": "2019.05.09", "title": "Бербатов полудя от радост и сложи корона след успеха на \"Тотнъм\""}
{"url": "https://www.monitor.bg:443/bg/a/view/borisov-samo-obedinena-evropa-moje-da-garantira-mir-164691", "text": "Само една обединена и силна Европа може да гарантира мира и справедливостта. Това заявил министър-председателят Бойко Борисов в изказването си по време на работния обяд на държавните и правителствени ръководители на страните-членки на ЕС, съобщиха от „Дондуков“ 1. Европейските лидери участват в Среща на върха в румънския град Сибиу. Премиерът Борисов призовал Европа да запази единството си чрез спазването на европейските ценности и декларирането на отговорност спрямо бъдещето на гражданите. Той изброил пред лидерите предизвикателствата, пред които е изправена общността – глобални миграционни потоци, заплахите върху сигурността, темпото на демографските и технологичните промени и все по-тежки екологични опасности. „Предвид тези предизвикателства трябва да зададем стратегическата рамка, така че ЕС да запази лидерството си в многостранни подход на търсене на решения. Затова от ключово значение е утвърждаването на Европа, която обединява, Европа, която защитава, Eвропа - лидер в световен мащаб и Европа на иновациите“, изтъкнал Борисов. Пред лидерите в Сибиу премиерът отбелязал, че насърчаването на икономическото, социалното и териториалното сближаване, както и на солидарността между държавите-членки на ЕС следва да останат водещи принципи. Фокус в изявлението му било и обединяването на европейските усилия в борбата с тероризма, нелегалната миграция, кибератаките и дезинформацията, както и гарантирането на сигурността на външните граници. В тази връзка акцентирал пред участниците в срещата, че Европейската политика за съседство и политиката за разширяване на ЕС със Западните Балкани имат важна роля. „Ускоряването на процеса на реформи в тези страни е от съществено значение за постигането на устойчива стабилност, просперитет и сигурност за региона и за Европа като цяло“, подчертал още Борисов. Той заявил, че България ще продължи да подкрепя шестте държави от Западните Балкани по пътя им към ЕС, въз основа на собствените им заслуги и при изпълнение на критериите за разширяване и допълни, че страната ни подкрепя започването на преговори с Република Северна Македония и Албания през юни 2019 г. за присъединяване към Европейския съюз. Пред участниците в срещата Борисов подчертал, че ефективното управление на миграцията и борбата с тероризма изискват засилване на контрола по всички граници на общоевропейско ниво, както и подобрено сътрудничеството между компетентните органи. „Ще продължим да отстояваме категоричната си позиция, че е необходимо солидарно разпределение на тежестта и че никоя държава-членка не трябва да бъде оставена сама да се справя с предизвикателствата на миграцията“, изтъкнал още министър-председателят. Българският премиер заявил, че въпреки вътрешните и външните предизвикателства, Европейският съюз продължава да осигурява мир и просперитет. „Но мирът не е даденост и неговото съхранение изисква толерантност и сплотеност“, подчертал Бойко Борисов пред европейските лидери и завършил изказването си с посланието, което Негово Светейшество Папа Франциск отправи в София - „Мир на земята“.", "date": "2019.05.09", "title": "Борисов: Само обединена Европа може да гарантира мир"}
{"url": "https://www.monitor.bg:443/bg/a/view/koj-i-kakvo-predlaga-za-koncesijata-na-letishte-sofija-164694", "text": "Сдружение между французи и турци с най-високо плащане на година към държавата за летище София. Петата и последна оферта за концесията на летище София, която беше отворена днес от специалната комисията в Министерството на транспорта, се оказа и най-висока по отношение на предложеното концесионно възнаграждение за държавата. предлага годишно концесионно възнаграждение от 32,8 млн. евро и общи инвестиции в размер на 903 млн. евро. Консорциумът предлага прекратяване на дейността на Терминал 1, като преди това трябва да бъде разширен Терминал 2. До 2030 г. трябва да бъде построен новият Терминал 3 на летището. Програмата на консорциума е разделена на три фази, като ще бъде финансиране на 100 процента от банкови кредити. Сумата, която държавата трябва да получи, трябва да достигне до 2,3 млрд. евро. Сдружението очаква пътниците към края на концесията или 2055 г. да достигнат до 20,9 млн. годишно, което е ръст от 3,1% на година. При товарите е планирано увеличение е 2,4 на сто годишно от 20,9 тона до 51,2 това. Увеличение на търговските приходи от 4,3 евро през 2020 г. на пътник до 13,5 евро към края на концесията ще бъде постигнато чрез намаляване на разходите. Оперативната печалба преди данъци (EBIT) ще достигне 21,9 евро на пътник през 2055 г., което е своеобразен ръст от 190% спрямо прогнозираните данни за 2020 г. Второ по големина концесионно възнаграждение предлага в който е оператора на летище Копенхаген. Сумата за държавата е от 26,05 млн. евро на година. Според идейния план през 2021 г. трябва да започне изграждането на Терминал 3, което да приключи за три години. 75 на сто от финансирането ще дойде от кредити, останалите са собствени средства. Офертата, както и всички останали, включва повече паркоместа, като при „ССБ“ те ще бъдат 800 в многоетажна сграда. Ще бъде построен и нов център за наемане на автомобили. В обвързващото предложение консорциумът не посочи прогноза за развитие на пътникопотока. предлага третата по големина оферта за летище София. Тя включва годишна концесионна такса в размера на 24,5 млн. евро, както 608 млн. евро капиталови разходи в четири фази в следващите 35 години. В първата се предвижда ремонт на Т1 и Т2, като в най-стария терминал се предвижда ремонт на 5200 кв.м., а от по-новата сграда ще се осъвремени 14000 кв.м. В Терминал 2 ще бъде изграден нов коридор за пристигащите пътници. По време на фаза 2 до 2030 г. консорциумът предвижда изграждане на Терминал 3 и увеличаване на броя на пътниците до 12,3 млн. души. Дотогава новият терминал трябва да замени старата аерогара. Терминал 3 ще бъде 55 000 кв. м. и на 800 метра от метростанцията. В трета фаза се предвижда на мястото на Терминал 1 да бъде изграден карго гара и да се добавят 3800 кв.м. Към Терминал 3. В четвъртата фаза от развитието на летището, около 2043 г., ще се добавят 2500 кв. м. към Терминал 3, според разчетите на консорциума пътниците трябва да са 18 млн. – Фрапорт, който обслужва и летището във Франкфурт. Неговата оферта е четвърта по стойност - 21 млн. евро на година. Фрапорт предвижда пътниците да достигнат 19 млн. души годишно. Според плановете Терминал 1 ще продължи да съществува, но само за вътрешни линии, а Т2 и бъдещия Т3 ще бъдат свързани. Новата аерогара ще бъде на 300 метра от метростанцията, планира се построяването на фотоволтаичен парк, модерен карго терминал и офис сграда. Предвидените инвестиции за периода възлизат на 615 млн. евро. Най-ниската предложена оферта е на Но предвидената сума за капиталовите разходи е най-висока - около 1 млрд. евро. Офертата включва годишно концесионно възнаграждение от 19,948 млн. евро. Прогнозираните годишно авиационни приходи се изчисляват на 308,9 млн. евро. Очаква се мрежата от международни дестинации да се разшири до 150 дестинации. Концесията ще генерира 1,7 млрд. евро печалба за България за целия период. Предвижда се и изграждане на Терминал 3, който да замени все още действащия Терминал 1. След отварянето и четенето на основните параметри на офертите министър Желязков предупреди, че ценовите предложения са с 55% тежест и в този момент единствено те са ясни. Предстои работа на комисията за оценяване на техническите предложения, които имат тежест от 45%, но са ключови за развитието на летището. Четири часа отне на комисията да изчете обвързващите предложения на 5-те кандидати, желаещи да управляват летище София. Правителството очаква да получи близо 4 млрд. евро от 35-годишната концесия на столичното летище, в която се включва и първоначалната сума, която концесионерът трябва да плати - 550 млн. лв. без ДДС. Прогнозираната cтoйнocт нa ĸoнцecиятa е 7,6 милиapдa лeвa. Кoнцecиятa щe бъдe зa cpoĸ oт 35 гoдини. Гoдишнитe възнaгpaждeния, ĸoитo щe ce дължaт зa вcяĸa eднa гoдинa oт cpoĸa нa ĸoнцecиятa, ca в paзмep на не пoд 15 милиoнa лeвa бeз ДДC или 10% oт oбщия paзмep нa oбщитe пpиxoди oт вcичĸи дeйнocти. Според минимaлнитe изиcĸвaния кандидатите трябва дa oпepиpaт пoнe eднo мeждyнapoднo лeтищe c пoвeчe oт 10 млн. пътници гoдишнo, дa имaт aĸтиви c нeтнa cтoйнocт зa пocлeднитe тpи гoдини oт минимyм 200 млн. eвpo, ĸaĸтo и дa имaт oпит във финaнcиpaнeто нa пoнe eдин инфpacтpyĸтypeн пpoeĸт зa нaд 400 млн. eвpo. Концесионерът ще бъде задължен да инвестира минимум 600 млн. евро в инфраструктурата на летището за период от 35 години, както и да гарантира плащания към държавата от 550 млн. лв. при поемане на управлението на летището.", "date": "2019.05.09", "title": "Кой и какво предлага за концесията на летище София"}
{"url": "https://www.monitor.bg:443/bg/a/view/mestjat-mjastoto-na-koncerta-na-stiv-haket-164687", "text": "Легендарният рокаджия Стив Хакет ще разтърси българската публика в края на месеца, но мястото за концерта вече не е НДК. Бившият китарист на група Genesis ще отправи музикален поздрав към родните меломани на 31 май в новооткрития столичен клуб Music Jam. Причината - той иска да е максимално близо до феновете си и атмосферата да бъде наистина вълнуваща. Всеки, който вече е закупил билет за събитието в НДК, ще получи едно питие комплимент. Желаещите да върнат билетите си могат да го направят до 26 май. Ограничено количество допълнителни правостоящи билети на цена от 60 лева са налични в мрежата на Eventim.", "date": "2019.05.09", "title": "Местят мястото на концерта на Стив Хакет"}
{"url": "https://www.monitor.bg:443/bg/a/view/uefa-dava-po-16-613-bileta-na-myrsisajdci-i-shporite-164695", "text": "“Ливърпул” и “Тотнъм” ще разполагат само с по 16 613 билета за финала в Шампионската лига, който ще се играе на 1 юни на \"Уанда Метрополитано\". Модерното съоръжение е с капацитет 68 000 зрители, но политиката на УЕФА е такава, че по-малко от половината места ще бъдат предоставени за феновете на мърсисайдци и лондончани. Английските привърженици са изключително ентусиазирани, а и тези клубове имат такъв ресурс, че спокойно феновете само на един от двата отбора могат да запълнят и целия капацитет на стадиона. Това означава, че цените на пропуските на черно ще скочат неимоверно много.  Привържениците на “Ливърпул” показаха, че изобщо не се притесняват от тези ограничения и миналата година запълниха 2/3 от капацитета на Олимпийския стадион в Киев за финала с “Реал” (Мадрид).  От УЕФА вече са продали 4 000 билета чрез онлайн платформата си, като това стана далеч преди да се знае кои ще бъдат финалистите. Двата клуба ще получат и по 300 билета за щаба и семействата и приятелите на играчите. Има и квота за спонсори и футболни федерации.", "date": "2019.05.09", "title": "УЕФА дава по 16 613 билета на мърсисайдци и „шпорите“"}
{"url": "https://www.monitor.bg:443/bg/a/view/syveti-v-podkrepa-na-roditelite-za-rannoto-detsko-razvitie-ot-unicef-i-lidl-164680", "text": "УНИЦЕФ и Лидл България разработиха специална онлайн книжка със съвети за правилно общуване и активен контакт за бъдещи родители и родители на деца до 12 месеца. Книжката е част от съвместното партньорство на Lidl и УНИЦЕФ в подкрепа на програмата за ранно детско развитие на УНИЦЕФ в България. Под заглавието „КАК от 0 до 1?“ книжката поставя основен фокус върху насърчаването на връзката между родителите и бебето, активен контакт и комуникация, която започва още по време на бременността - как да се научим да разчитаме сигналите на детето (усмивка, плач, завъртане на глава) и да разпознаваме неговите състояния, да знаем какво е приятно за него и какво не е, как да реагираме в една или друга ситуация. Целта на тези съвети е да допринесат за качествено общуване между родителя и детето, което е незаменимо за бебето в тези първи месеци от неговото развитие. Книжката е написана на лек и приятен за четене език от специалисти и е достъпна безплатно на lidl.bg/unicef и на roditel.unicef.bg за всички настоящи и бъдещи родители. Съвместното партньорство между Лидл България и УНИЦЕФ стартира в началото на март като част от средствата, набрани от продажби на продукти от детската серия на Lidl с марка Lupilu, се даряват в полза на програмата за ранно детско развитие на УНИЦЕФ в България. Средствата от съвместната кампания ще се инвестират и в подкрепа на родители за развиване на техните умения чрез програмата „Работилници за родители“. Наред с това те ще се използват за обучения на медицински сестри от цялата страна. Те ще консултират бъдещи и настоящи родители на деца до 3 години чрез безплатни домашни посещения и консултации от услугите за патронажна грижа, които ще бъдат открити във всеки един областен град на България. Така много родители у нас ще получат достъп до качествена и пълноценна подкрепа в родителството, а децата на България ще получат шанс за развитие, учене и успех в живота си.", "date": "2019.05.09", "title": " Съвети в подкрепа на родителите за ранното детско развитие от УНИЦЕФ и Lidl"}
{"url": "https://www.monitor.bg:443/bg/a/view/izbirat-koncesioner-na-letishte-sofija-pone-mesec-164678", "text": "Поне месец ще трае изборът на бъдещия концесионер на най-голямото летище в България. Четири часа отне на комисията да изчете обвързващите предложения на 5-те кандидати, желаещи да управляват летище София. \"Няма срок, в който комисията, разглеждаща офертите на кандидатите, да се произнесе кой ще бъде бъдещият концесионер\", заяви транспортният министър Росен Желязков. В офертите на кандидатите 45% тежест има техническото предложение, а 55% - финансовото. Бяха изчетени обвържващите предложения на 5-те кандидати, от които става ясно, че те предлагат под 19.9 млн. евро до 32.8 млн. евро на година, за да управляват летището. К Транспортният министър коментира, че ще разчитат на консултантите по концесията, Европейската банка за възстановяване и развитие (ЕВБР) и Световната банка, за оценка на офертите. \"Радваме се, че се получава конкурентно състезание, надявам се да не се спекулира за избора на концесионер само по финансовотро предложение\", каза Желязков. Той допълни че първоначалното концесионно плащане от 550 млн. лв. без ДДС ще влезе в бюджета, а след това ще се прецени дали да се дадат парите на БДЖ, за да покрие държавното дружество борчовете, които има към държавата. Минималната инвестиция на концесионера за следващите 35 години, броено от 2020 г., е 600 млн. евро. ", "date": "2019.05.09", "title": "Избират концесионера на летище София поне месец"}
{"url": "https://www.monitor.bg:443/bg/a/view/osydiha-majka-za-tova-che-tok-e-ubil-deteto-j-164679", "text": "Майка от град Стрелча бе осъдена условно за това, че по непредпазливост е причинила смъртта на 12-годишната си дъщеря от неизправен разклонител. Според обвинителния акт трагедията е станала точно преди година, в дома им на ул.“Трети март“ в средногорския град. Детето включило в контакта  разклонител с три гнезда, но уредът не бил изправен и токът, протичащ по него, го убило на място. Пазарджишкият Окръжен съд постанови 2 години условно лишаване от свобода при 3-годишен изпитателен срок, както и подсъдимата родителка да плати 737 лв. разноски по делото. Използването на електроуреда задължително трябва да става при спазване на изискванията за безопасност и изолиране на жиците от квалифициран електротехник, гласи законът. Майката, която е с начално образование, няма право да упражнява подобна дейност, а специална наредба предвижда лицата, които боравят с такава техника или я поддържат, да преминат инструктаж. Майката била много съсипана след трагедията с детето й и още не се е възстановила от изживения шок, споделят нейни близки. Тя е неомъжена и безработна и няма откъде да намери пари, за да плати направените разноски по делото. Присъдата е неокончателна и може да бъде обжалвана пред пловдивския Апелативен съд.", "date": "2019.05.09", "title": "Осъдиха майка за това, че ток е убил детето й"}
{"url": "https://www.monitor.bg:443/bg/a/view/60-476-chetvyrtoklasnici-se-javiha-na-minimatura-po-bel-164682", "text": "60 476 четвъртокласници се явиха на миниматура по български език и литература. Националното външно оценява се проведе в общи 1796 училища в страната, съобщиха от Министерството на образованието и науката. Националното външно оценяване не е задължително за учениците и не влияе за успешното завършване на 4-и клас. В рамките на един учебен час – 45 минути, малчуганите трябваше да изслушат текст, а след това да го запишат под диктовка. След това имаха за задача да прочетат кратък текст и да отговорят на 11 въпроса към него. Утре е малката матура по математика е, а във вторник и четвъртък следващата седмица ще са съответно националното външно оценяване по човекът и обществото и човекът и природата. Резултатите от националните външни оценявания по всеки от предметите се измерват в точки. Максималният брой, който могат да изкарат учениците, е 20. Отличната оценка започва от 17 точки. За да минат границата на слаба оценка, четвъртокласниците трябва да изкарат поне 7 точки.", "date": "2019.05.09", "title": "60 476 четвъртокласници се явиха на миниматура по БЕЛ"}
{"url": "https://www.monitor.bg:443/bg/a/view/anelija-izbira-naj-dobre-tancuvashtite-bylgari-v-london-164675", "text": "Поп-фолк дивата Анелия заминава за Лондон, а освен да изнесе концерт, тя ще има важна задача. Изпълнителката на „Зоопарк“ ще е специален гост на Фолклорен фестивал, на който ще бъдат избрани най-добрите български танцьори в британската столица. Наградата е 1000 паунда, а Анелия ще бъде част от журито. Датата е 11 май. „Много пъти съм казвала, че когато пея на българска общност зад граница, хората са жадни за нас и за мен ще е изключителна чест да съм част от този ден. Още повече, че За мен ще бъде голямо предизвикателство”, категорична е певицата. По време на празника звездата на „Пайнер“ ще отправи музикален поздрав както с актуалните си хитове, така и с богата на стилове програма. За надиграването пък ще изпълни и народна песен, на която участниците да танцуват и да покажат своите умения, с които да заслужат голямата награда от 1000 паунда. Вече са известни и някои от участниците – танцовите състави “Златни пендари”, “Родолюбие”, “Фолклорна магия” и “Гергьовден”.", "date": "2019.05.09", "title": "Анелия избира най-добре танцуващите българи в Лондон"}
{"url": "https://www.monitor.bg:443/bg/a/view/djystin-timbyrlejk-s-priz-syvremenna-ikona-164676", "text": "Поп идолът Джъстин Тимбърлейк ще бъде почетен от Залата на славата на авторите на песни. Певецът ще получи наградата „Съвременна икона“ на 13 юни по време на 50-ата церемония по въвеждане в Залата на славата на авторите на песни, която ще се състои в Ню Йорк. Тимбърлейк е едва вторият творец, получил отличието \"Съвременна икона\" след Лейди Гага през 2015 година. То се дава на автори, Тимбърлейк е съавтор на всички свои солови хитове - от Cry Me a River през SexyBack до Can't Stop the Feeling. На церемонията в Ню Йорк ще бъдат въведени новите членове в лицето на Миси Елиът, Кат Стивънс, Джон Прайн, Том Ти Хол, Джак Темпчин и Далас Остин.", "date": "2019.05.09", "title": "Джъстин Тимбърлейк с приз „Съвременна икона“"}
{"url": "https://www.monitor.bg:443/bg/a/view/mitaka-ot-sofija-den-i-nosht-stava-chalga-pevec-164674", "text": "Риалити звездата Кристиан Кирилов, познат на редовия зрител като Митака от залязлото шоу „София – ден и нощ“, проби в поп-фолка. Скоро ще излезе дебютното му парче, което е дует с половинката му в живота – певицата Джулия. “Учил съм актьорско майсторство в Лондон, в една от най-големите академии. Там съм вземал и малко уроци по пеене. и никога не съм събирал кураж да го направя до този момент. Моята приятелка е певица и мисля, че няма нищо случайно, че съдбата ми я поднесе“, сподели пред Нова тв той. Песента носи името „Ти си“, а снимките към клипа са отнели три дни. „Споделих моята мечта с Джулия и направихме нещо много интересно. Има доста екшън и динамика.“, допълни Кирилов.", "date": "2019.05.09", "title": "Митака от „София – ден и нощ“ става чалга певец"}
{"url": "https://www.monitor.bg:443/bg/a/view/aleks-i-dani-petkanovi-predstaviha-machmejkinga-u-nas-164683", "text": "Какво е мачмейкинг? На този въпрос отговориха Алекс и Дани Петканови, които бяха избрани да представят метода от агенция за запознанства. Събитието стартира с любовен танц, вдъхновен от филмовата лента “Хитч” с участието на Уил Смит. Изборът не е случаен - лентата разказва за най-добрия специалист по романтични проблеми в Ню Йорк, като само за три срещи той гарантира, че ще получите жената или мъжa на живота си. “Завършила съм медицински университет, имах собствена аптека, но реших да тръгна по друг път, който да ме кара да се чувствам жива, помагайки на хората. Според мен нищо не би те направило по-богат от това да помогнеш на човек да намери любовта. Тя е единственото, за което си струва да живеем”, разказа Веляна Пенева от Hey, Goldie. Мачмейкингът представлява свързване на двама души, въз основа на техни собствени критерии и изисквания. Както във филма, за това се грижи \"специален агент\". “Защо човек трябва да се променя?! Ако трябва да се промениш за някой, за да те хареса, то това не е твоят човек”, подхвърли Дани, а половинката му Алекс го допълни: Според Петканови е почти невъзможно да срещнеш перфектния човек, а и много често хубавите ябълки прасетата ги ядат. “Идеалният партньор не съществува, ценностите на хората са толкова променени с годините. Затова, за да срещнеш правилния човек е като да уцелиш шестица от тотото, така ми каза преди време Милен Цветков. В този ред на мисли смятам, че с намигна Лудият репортер.", "date": "2019.05.09", "title": " Алекс и Дани Петканови представиха мачмейкинга у нас "}
{"url": "https://www.monitor.bg:443/bg/a/view/oficialno-ilija-gruev-trenior-v-edin-ot-germanskite-grandove-164681", "text": "Българският треньор Илия Груев официално стана част от треньорския щаб на един от грандовете на германския футбол - \"Вердер\" (Бремен). От новия сезон Груев ще бъде помощник на старши треньора Флориан Кофелд. По този начин българинът ще се събере и със своя син Илия, който е сред най-големите таланти в школата на \"бременските музиканти\" като вече има и професионален договор. \"Първият ни извод от този сезон беше да направим още по-професионален треньорския ни екип за в бъдеще. Искаме да изискаме още повече от играчите в индивидуален план и да работим още по-интензивно по отношение на стандартните ситуации. Илия е оптимално попълнение за нашия екип. Самият той дълги години бе футболист и също така носи много опит като треньор\", коментира старши треньорът Кофелд. До октомври Груев бе наставник на втородивизионния \"Дуисбург\", който влезе във Втора Бундеслига с него. Преди това има опит като помощник в \"Хайдук\" (Сплит), \"Кайзерслаутерн\" и \"Дуисбург\". \"Очаквам с нетърпение новите ми задачи редом до Флориан Кофелд. Той е превъзходен старши треньор, когото от дълго време ценя много. Радвам се много за в бъдеще да бъда в неговия екип и съм сигурен, че заедно можем да постигнем много с \"Вердер\". Клубът ми е много симпатичен от дълго време с начина на работа и съм сигурен, че ще пасна добре към него\", заяви Груев.", "date": "2019.05.09", "title": " Официално: Илия Груев треньор в един от германските грандове"}
{"url": "https://www.monitor.bg:443/bg/a/view/borisov-pristigna-v-rumynija-za-sreshta-liderite-na-es-164684", "text": "Премиерът Бойко Борисов бе посрещнат в Сибиу от президента на Румъния Клаус Йоханис за неформалното заседание на държавните и правителствените ръководители на страните членки на ЕС, съобщиха от „Дондуков“ 1. В Деня на Европа те се събраха в румънския град, за да обсъдят стратегическите планове за ЕС през следващите години. Програмата на евролидерите започна с традиционния обмен на мнения с председателя на Европейския парламент Антонио Таяни и семейна снимка на площад Пиаца Маре. Програмата продължава с работен обяд, посветен на мястото на Европа в света. Премиерът Борисов съобщи във фейсбук, че е провел среща с председателя на Национално-либералната партия на Румъния Людовик Орбан. Двамата коментирали сътрудничеството между двете държави, предстоящите европейски избори и присъединяването на България и Румъния към Шенгенското пространство.", "date": "2019.05.09", "title": "Борисов пристигна в Румъния за среща с лидерите на ЕС (СНИМКИ)"}
{"url": "https://www.monitor.bg:443/bg/a/view/ubiecyt-i-nasilnik-severin-njama-da-objalva-prisydata-si-ot-30-godini-zatvor-164667", "text": "Осъденият на 30 години лишаване от свобода за убийството на журналистката Виктория Маринова Северин Красимиров не обжалва присъдата си пред Великотърновския апелативен съд. Тя му бе наложена от Окръжния съд в Русе на 22 април, когато само в рамките на един ден се гледа делото срещу 21-годишния ром, на когото прокуратурата повдигна три обвинения – за изнасилване, блудство и убийство на младата жена, извършени на 6 октомври м.г. След произнасянето на присъдата служебният защитник каза пред журналисти, че най-вероятно ще обжалват, тъй като имало смегчаващи вината обстоятелства, а именно, че Северин има лека степен на умствена изостаналост, ниска степен на интелект, изразил е съжаление и е оказал пълно съдействане на разследването. В рамките на законовия 15-дневен срок за обжалване обаче това не се случи. Телевизията Ти Ви Ен, на която Виктория Маринова бе административен директор, е в процес на организиране на среща с русенските депутати за обсъждане на възможностите за законодателни промени, с които да отпадне съкратеното съдебно следствие при особено тежки престъпления. Възползвайки се именно от тази процедура, Северин избегна доживотната присъда. Инициативата е подкрепена от семейството на Виктория. Вече е разговаряно с русенските депутати и те са изразили готовност да участват в срещата, която най-вероятно ще се състои в дните след европейските избори на 26 май.", "date": "2019.05.09", "title": "Северин Красимиров  не обжалва присъдата си (ОБНОВЕНА)"}
{"url": "https://www.monitor.bg:443/bg/a/view/ns-reshi-i-malkite-centrali-nad-1-mw-na-borsata-164670", "text": "И малките централи от 1 до 4 мегавата ще излязат на свободния пазар на енергийната борса. Това предвиждат промените в закона за енергетиката, които депутатите гласуваха окончателно на второ четене. Председателят на енергийната комисия Валентин Николов от ГЕРБ обясни в кулоарите на парламента, че тези централи, включително ВЕИ-та и когенерации, ще имат срок от три месеца до края на октомври да сключват договори с Фонда за сигурност на енергийната система и да излязат на свободния пазар. Преди година са направили това за големите централи. Сега срокът е по-малък, но по думите на Николова вече имат „отъпкан път“. Очаква се с тази мярка от регулирания на свободния пазар да излязат над 1,5 мегават часа ел. енергия . Тази разлика за регулирания трябва да се компенсира от производителите след решение на КЕВР. Със закона се премахват и таксите за внос и износ на ток. Николов поясни, че ще има скок на цената на тока за бизнеса, но не и за обикновените и крайните потребители, тъй като за целта има нужните буфери. Според него ако все пак има някакво увеличение, то то ще е в рамките на инфлацията. Битовите потребители са защитени, увери той. Николов коментира и т.нар. умни електромери. С поправките от 1 юли потребителите на ел.енергия - предимно малки фирми или обекти с потребление на той от 50 киловата, ще може да поиска от своето ЕРП да му инсталира \"умен\" електромер. На 30-ия ден след неговото поискване ЕРП е длъжно да му го постави, коментира в кулоарите на НС председателят на енергийната комисия Валентин Николов. \"Сега всеки един потребител е на график, който се определя от ЕРП-то и потребителят не може да си следи потреблението, обясни народният представител от ГЕРБ. \"Ел. енергията в различните часове на деня е с различна цена, особено ако е малко производство или средно, той ще може да контролира своето потребление или цена\", добави Николов.  По думите му те ще отчитат показанията в реално време. Плащанията ще са реални, на базата на потреблението. Нямало да има и забавяне на фактурите, а данните от електромерите ще се актуализират на всеки 15 минути. На база на данните от електромерите може да се обжарлват сметките за ток. ", "date": "2019.05.09", "title": "НС реши: И малките централи над 1 MW на борсата"}
{"url": "https://www.monitor.bg:443/bg/a/view/granichen-policaj-zasne-novi-3-mecheta-164677", "text": "Граничният полицай от Доспат Боян Метов засне с телефона си други три мечета в района на родопските села Бръщен, Црънча и Барутин, които са на границата между Благоевградска и Смолянска област. На видеоклипа, който обикаля социалните мрежи, ясно се вижда как трите мечета се катерят по дърво между пътя и реката. За разлика от миналогодишния случай с три мечета, които бяха изгубени от мама мецана, случката от завчера е различна. Майката зорко е следяла играта на мечетата и когато е видяла любопитния човек с телефон в ръка се изправила на задните си крака и с ръмжене извиква и прибира мечетата си през реката в гората.     Граничният полицай Боян Метов обяснява в посланието си, че е заснел мечетата, за да предупреди хората като минават да внимават и да не дразнят майката с мечетата, защото те обитават този район.    Припомняме, че миналата година по същото време в същия район бяха намерени други 3 изоставени мечета, които бяха спасени от екоинпекцията в Смолян. Те бяха бяха настанени в гръцкия център „Арктурус“, който има опит в реадаптацията на кафяви мечки. След като бяха отглеждани там една година преди няколко дни мечетата бяха пуснати в резерват в Стара планина с помощта на фондация „Четири лапи“. Трите мечета имат нашийници, с които 18 месеца ще се следи тяхното движение и живот. Подобна акция за връщане на мечета в природата се прави за първи път у нас, заявиха от МОСВ. В Доспатско предполагат, че майка им е родила наново следващата година още три мечета, след като е загубила миналата година рожбите си. Засега няма следа от бащата мечок.", "date": "2019.05.09", "title": "Граничен полицай засне нови 3 мечета"}
{"url": "https://www.monitor.bg:443/bg/a/view/pochina-profesor-vladimir-trendafilov-poet-prevodach-literaturoved-164666", "text": "Изтъкнатият поет, критик и преводач проф. Владимир Трендафилов почина на 63-годишна възраст, съобщиха от Пространство \"Култура\". Роден е във Варна през 1955 г. Завършва английска филология в Софийския държавен университет. Две години работи като редактор в издателство „Народна култура“ (1981 – 1983), а след това е преподавател в СУ „Св. Кл. Охридски“, Катедра по англицистика и американистика (англо-български превод, английска стилистика, съвременна британска поезия) (1983 – 2001). През 1997 г. става доктор по филология, след като защитава дисертация на тема „Неизличимият образ в огледалото: актуална българска рецепция на Англия, англичанина и английската мисъл през XIX и началото на XX век“. През 2001 г. напуска Софийския университет и започва работа като езиков мениджър в „Български текст“ ЕООД – частна агенция за превод и субтитриране на филми (2001 – 2003). Изпълнителен директор на издателство „Апострофи“, София (2003 – 2004). Преподавател по английска литература в Катедра по англицистика на ЮЗУ „Неофит Рилски“ (Благоевград) (2004 – 2013). От началото на 2013 до смъртта си през 2019 г. е на работа пак в Катедра по англицистика и американистика към Софийския университет, където води лекции по съвременна британска литература и семинари по хорър литература и превод. Хабилитира се като доцент с изследването „Дебютът Дикенс: Начална рецепция на английския автор и на творчеството му в България“ (2005). Професор от 2011 г. в Югозападния университет „Неофит Рилски“ в Благоевград и от 2013 г. в Софийския университет. Член на Сдружението на български писатели (но е сред подписалите Декларация през 2005 г. за готовността си да го напусне поради фактическото му несъществуване) С решение № 2 – 1143 от 13.12.2017 г. Комисията по досиетата установява и обявява, че от 14 април 1980 г. Трендафилов е сътрудничил на Държавна сигурност (ДС) в качеството си на агент на VI управление (Политическа полиция), 2 отдел (младежта, спортните организации и студентите) и 9 отдел (средствата за масова информация). Псевдонимът му на агент е „Богдан“. Не е известно дали е бил свален от действащ оперативен отчет на ДС. Женен е за поетесата Кристин Димитрова, с която имат две деца. Единият му син е писателят и певец Константин Трендафилов, известен като „Папи Ханс“.", "date": "2019.05.09", "title": "Почина професор Владимир Трендафилов – поет, преводач, литературовед"}
{"url": "https://www.monitor.bg:443/bg/a/view/prezidentyt-radev-ravnootdalechen-sym-ot-vsichki-partii-164668", "text": "Равноотдалечен съм от всички партии, не мисля, че давам някакъв повод изобщо да се мисли в тази насока, коментира пред журналисти президентът Румен Радев на въпрос за думи на премиера, че очаква президентът да е равноотдалечен от всички партии, предаде БТА. По-скоро не мисля, че трябва да се води предизборна кампания с пари от държавния бюджет. Както виждате, обвиненията към мен са абсолютно несъстоятелни, не само за излизане в отпуск, но цитираният Иво Христов първо напусна президентството, и тогава започна да води предизборна кампания. Така че, нека се поучат и другите, коментира Радев. На въпрос, че има двама души, които преди бяха в екипа му, а в момента са в листата на БСП за евровота, президентът Радев повтори вече заявеното от него, че президентството не е феодална институция и всеки е свободен да взема решения. Направете една справка колко съветници и секретари на предишни президенти, още по време на мандатите им, какви постове после са заемали, коментира Радев и добави, че Елена Йончева е напуснала президентството в желанието си да се кандидатира за народен представител, а Иво Христов - за евродепутат. Условията ми са ясни - напуска се президентството и всеки е свободен да се кандидатира за каквото иска. Така че тези упреци са абсолютно несъстоятелни, заяви Румен Радев. Нормално е, особено в предизборна обстановка, особено с толкова много скандали, коментира президентът въпрос, че се политизират различни събития. По думите му, опитите скандалите да бъдат заглушени с всякакви други мероприятия няма да сполучат, защото хората вече очакват разнищване на тези скандали, реални действия и противодействие на корупцията. Държавният глава и върховен главнокомандващ на Въоръжените сили участва в церемонията по полагането на венци и цветя пред Паметника на Незнайния воин в столицата по повод 74 години от края на Втората световна война, в която се включиха също министърът на отбраната Красимир Каракачанов и началникът на отбраната генерал Андрей Боцев. Присъстваха ветерани и представители на военнопатриотични съюзи и на различни организации. Никога не трябва да забравяме уроците на историята, каза президентът. Днес наистина е празник, празнуваме и Деня на победата и Деня на Европа. Най-голямото постижение на Европа е Европейският съюз, а неговото най-голямо достижение е опазването на мира в Европа, вече повече от седем десетилетия. Но нямаше как да се реализира голямата идея за Обединена Европа без победата над хитлерофашизма. Затова сме длъжни да уважаваме паметта на тези милиони жертви, дадени в борбата срещу нацизма, каза Радев, който прикани да не се забравя и приносът на България. Хиляди българи загинаха във Втората световна война, днес трябва да почетем паметта им. Да отдадем дължимото и на живите в момента български ветерани, които продължават да са пример за родолюбие и отдаденост към Отечеството, каза президентът Радев.", "date": "2019.05.09", "title": "Президентът Радев: Равноотдалечен съм от всички партии "}
{"url": "https://www.monitor.bg:443/bg/a/view/mejdugradskite-pytishta-shte-stanat-napylno-bezplatni-164671", "text": "Междуградските пътища, по които се придвижват стоки от първа необходимост за малките населени места, ще бъдат изцяло безплатни. За тях няма да има нужда да се купуват винетки и няма да бъдат обхванати от тол системата. Това каза заместник-министърът в Министерството на регионалното развитие и благоустройство (МРРБ) Николай Нанков. По негови думи изпитването на тол системата е в готовност да започне. На 15 май трябва да тръгне тестовият период на тол системата, която се очаква да заработи на 16 август тази година. По думите на зам.-министъра пробите на системата ще тръгне от пунктовете за продажба, като най-вероятно ще се започне от граничните контролно-пропускателни пунктове. Нанков информира, че за други 63, за които са издадени разрешения за строеж, ще бъдат монтирани в рамките на следващите няколко дни. Имаме пълна готовност да стартираме системата в частите \"оперативна съвместимост\", \"генериране на геопространствени данни\", които впоследствие се превръщат в конкретна такса за изминато разстояние, допълни той. Според Нанков министерството е в пълна готовност и още на 14 май ще бъде приключило с приготовленията. На същия ден ще се сключи протокол с австрийската КАПШ на база инсталираните камери. Във връзка със спекулациите около системата ще се направи и клип за фукнкционирането на толсистемата. За да може да се даде ясна представа какво представлява той, какъв хардуер има и как работи. Следващата седмица пък властта ще се срещне с превозвачите, за да преговарят. “Убеден съм, че по всички теми ще постигнем съгласие и баланс между обществените и бизнес интересите”, увери Нанков. Очаква се а 20 000 км от общинските също ще са свободни от таксуване. Понастоящем таксуване е предвидено за между 5000 и7000 км пътища. По време на конференция, посветена на ВиК услугите, стана ясно, че тази година, стига да няма обжалване, ще започне строеж в 50 населени места. За тях ще има разпределен ресурс от близо 2 млрд. лева, а готовите проекти и подпроекти ще бъдат 400.", "date": "2019.05.09", "title": "Част от междуградските пътища остават напълно безплатни за камионите (ОБНОВЕНА)"}
{"url": "https://www.monitor.bg:443/bg/a/view/trymp-s-obvinenie-kym-kitaj-i-novi-sankcii-sreshtu-iran-i-sirija-164665", "text": "Президентът на САЩ Доналд Тръмп обвини Китай, че е провалил сключването на търговско споразумение между двете най-големи икономики в света. Пекин междувременно заплаши с ответни мерки, ако Вашингтон повиши митата за негови стоки, предаде АП. Тръмп призова хиляди свои привърженици на митинг в щата Флорида да не се тревожат за предстоящите тази седмица нови търговски преговори между САЩ и Китай, включително за заканата му да увеличи митата върху почти целия китайски внос в края на седмицата. \"(Китайците) провалиха сделката\", увери той, визирайки преговорите за деескалиране на продължаващия една година търговски конфликт. Тръмп даде да се разбере, че Съединените щати няма да отстъпят от позициите си, докато Китай не спре със своите нарушения. \"Епохата на икономическа капитулация свърши\", обяви той. Китай предупреди, че ще предприеме ответни мерки, ако президентът на САЩ изпълни заканата си да повиши митата върху китайски стоки. Това засили напрежението преди започващия днес пореден кръг от преговорите между двете най-големи икономики в света с цел постигане на търговско споразумение, отбелязва АП. Китай ще бъде принуден да предприеме \"необходимите контрамерки\", заяви днес китайското министерство на търговията, без да даде подробности. Тръмп планира да повиши от 10 на 25 процента митата върху китайски внос за 200 милиарда долара, считано от утре, припомня АП. Същевременно Тръмп наложи нови санкции на иранския рудодобивен сектор и металопроизводство, предадоха световните агенции. Указ, подписан от Тръмп, съдържа наказателни мерки срещу производството на желязо, стомана, алуминий и мед от Иран. Американският президент заплаши Ислямската република с още санкции, ако не \"промени радикално поведението си\". Тръмп подписа указа вчера - навръх първата годишнина, откакто изтегли САЩ от международното споразумение за иранската ядрена програма, отбелязва Франс прес. \"Политиката на Съединените щати винаги е имала за цел да попречи на Иран да разработи ядрено оръжие и междуконтинентални балистични ракети, както и да противодейства на вредното влияние на Иран в Близкия изток\", подчерта американският президент. Тръмп увери, че \"благодарение на нашите действия, иранският режим има проблем с финансирането на своята кампания на насилие и терор, а икономиката му пропада в безпрецедентна депресия\". Новите наказателни мерки са насочени срещу \"основните източници на приходи от износ за режима след петрола\", който вече бе санкциониран от САЩ, отбеляза американския президент. Според него те обхващат 10 процента от иранския износ. Тръмп предупреди държавите по света, че \"допускането на иранска стомана и други метали във вашите пристанища вече няма да бъде толерирано\". В същото време президентът на САЩ изрази надежда, че ще може да \"се срещне един ден с иранските ръководители, за да договорят споразумение и, нещо важно, за да предприеме мерки, които да осигурят на Иран бъдещето, което заслужава\". Тръмп също така продължи с една година действието на едностранните американски санкции срещу Сирия. Съединените щати \"осъждат използването на груба сила от режима (на президента Башар ал) Асад и нарушаването от него на човешките права и призовават за прекратяване на насилието срещу сирийския народ и за спазване на режима на спиране на огъня\", се казва в комюникето. Тръмп продължи с една година действието на различни американски санкции, наложени на Сирия от 2004 до 2012 г. Повечето от тях замразяват активите под юрисдикцията на САЩ на сирийски физически и юридически лица и забраняват износа на американски стоки и услуги за Сирия. Междувременно стана известно, че Съединените щати ще обявят Бразилия за свой главен съюзник извън НАТО. В писмо до Конгреса Тръмп посочва, че е решил да предостави този статут на Бразилия \"в признание на неотдавнашните ангажименти на бразилското правителство да засили сътрудничеството със САЩ в областта на отбраната, както и в признание на нашите собствени национални интереси в задълбочаването на отбранителното сътрудничество с Бразилия\". По време на посещението на бразилския президент Жаир Болсонаро във Вашингтон през март Тръмп заяви, че може дори да подкрепи присъединяване на южноамериканската страна към НАТО, припомня агенцията. Статутът на главен съюзник на САЩ извън НАТО, утвърден през 1989 г., дава на съответната страна по-широк достъп до закупуване на американско оръжие и участие в отбранителни инициативи.", "date": "2019.05.09", "title": "Тръмп с обвинение към Китай и нови санкции срещу Иран и Сирия"}
{"url": "https://www.monitor.bg:443/bg/a/view/es-prodyljava-da-podkrepja-jadrenata-sdelka-s-iran-164669", "text": "ЕС запазва пълната си подкрепа за споразумението по ядрената програма на Иран, съобщи днес върховният представител по външната политика и сигурността Федерика Могерини. С голяма загриженост научаваме последните изявления от Техеран, свързани със споразумението, допълва Могерини. Оставаме изцяло обвързани със запазването и пълното прилагане на споразумението, което е ключово постижение в световните усилия срещу разпространението на ядрено оръжие и с водещо значение за общата сигурност, добавя тя. ЕС призовава Иран да продължи да спазва споразумението изцяло, както досега, и да се въздържа от стъпки, които биха довели до влошаване на обстановката. Отхвърляме всякакви ултиматуми и ще оценим прилагането на договореностите от страна на Иран на основата на действията. Припомняме ролята на Международната агенция за атомна енергия, която следи и проверява приложението на поетите от Иран задължения, се посочва в изявлението на Могерини. Тя изразява съжаление от възобновяването на санкциите срещу Техеран от страна на САЩ и оттеглянето на Вашингтон от споразумението. Решени сме да продължим усилията за осигуряване на законна търговия с Иран, заявява Могерини. Тя призовава държавите, които не са част от споразумението с Техеран, да се въздържат от действия, които биха ограничили възможностите на страните, подписали споразумението, да изпълняват поетите с договора задължения.", "date": "2019.05.09", "title": "ЕС продължава да подкрепя ядрената сделка с Иран"}
{"url": "https://www.monitor.bg:443/bg/a/view/bylgarkata-beloslava-hinova-otnovo-defilira-za-shanel-v-parij-164672", "text": "Белослава Хинова – българският модел, който бе избран лично от Карл Лагерфелд за ревюто на Шанел в Гран Пале по време на Седмицата на модата в Париж миналата есен и след това в Тайланд, отново се качи на подиума за световноизвестната марка. Мястото на събитието бе същото, а Бел се включи в представянето на круизната колекция на бранда. 16-годишната красавица премина пред погледите на публиката, сред които бяха и звезди от ранга на Ана Уинтур, Клаудия Шифър, Моника Белучи и други. С ревюто бе отбелязана първата колекция на Шанел след смъртта на легендарния Лагерфелд. На събитието Хинова се представи с дълга рокля в черно и бяло с широки презрамки с принт с кръгове. Ревюто бе открито от популярния модел Кара Делевин, след което на подиума излязоха Пенелопе Крус и дъщерята на Синди Крауфорд - Кая Гербер. В момента френската къща е под ръководството на Вирджини Виар.", "date": "2019.05.09", "title": "Българката Белослава Хинова отново дефилира за Шанел в Париж"}
{"url": "https://www.monitor.bg:443/bg/a/view/parnijat-lokomotiv-baba-meca-v-sybota-shte-pytuva-mejdu-sofija-i-bankja-164673", "text": "На 18-и май (събота) „БДЖ-Пътнически превози” ЕООД ще предостави възможност за пътуванe с парен локомотив на всички свои клиенти, които проявяват интерес към ретро подвижния състав. Емблематичният локомотив № 46.03 „Баба Меца“ ще се движи между София и Банкя с пътническа композиция, за която всеки любител ще има възможност да закупи билет. Ретро пътуването се организира съвместно със Столична община район „Банкя” по повод провеждането на фестивала „Уличните артисти“. Атракционният влак от София до Банкя ще замине от Централна гара София в 09:00 ч., с който ще пътуват и 25-те артисти, участници във фестивала. В обратното направление композицията ще потегли от гара Банкя в 14:30 ч. По време на престоя си в курортното градче всички посетители ще могат да се насладят на първия национален фестивал на уличните артисти. Целта на проекта е представянето и развитието на уличната сцена в рамките на четири основни направления: музика, театър, циркови изкуства и изобразително изкуство. Ретро влакът ще се движи в състав от шест пътнически вагона, като билетите за тях ще се продават предварително и ще бъдат със задължителна резервация на седящи места. Цената на билета за влака с парния локомотив № 46.03 между София и Банкя ще бъде 17.50 лв. за пътуване в двете посоки (с включени запазени места). Децата до 7-годишна възраст ще пътуват безплатно без да ползват отделно седящо място. Възрастта на децата ще се удостоверява с акт за раждане или копие от него при закупуване на билети. Националният железопътен превозвач напомня, че децата на възраст до 10 години задължително пътуват с придружител. Продажбата на билети и резервацията на запазени места за пътуване с атракционните влакове ще започне от петък (10-и май). Билети могат да бъдат закупени от билетните каси и железопътните бюра във всички гари в страната. Парният локомотив с експлоатационен № 46.03 е произведен през 1931 г. в Полската локомотивна фабрика „H. CEGIELSKI – POZNAN”, с фабричен № 203, тип Тт 1-6-2. Той е представител на най-мощните парни локомотиви в България, най-големите тендерни машини в Европа, първите и всъщност единствените у нас с две безребордни колооси в ходовата си част. Уникално постижение в локомотивостроенето. Всички локомотиви от серия 46.00, всеки от които за персонала в софийския район бе просто „баба Меца” – едно нарицателно, получено заради компактната им конструкция, не особено висока конструктивна скорост и голямата им сила, прекарват неуморимо тежките товарни влакове през Владая и Разменна до замяната им с дизеловата тракция в периода 1967 – 1969 г. Парен локомотив № 46.03 е със система „Zwilling”. По време на своята работа като локомотивен огняр в депо София на този локомотив е служил по съвкупност най-дълго време поетът-революционер Никола Йонков Вапцаров. Трудно може да се намери друга железопътна администрация, която да е използвала в продължение на 50 години без прекъсване такива тендерни локомотиви при условията на една редовна експлоатация. Експлоатационният живот на парен локомотив № 46.03 е около 44 години.", "date": "2019.05.09", "title": "Парният локомотив „Баба Меца“ на 18 май ще пътува между София и Банкя"}
{"url": "https://www.monitor.bg:443/bg/a/view/gerb-za-9-maj-bylgarija-poluchava-v-pyti-poveche-ot-es-164662", "text": "България получава в пъти повече от ЕС и от това сътрудничедство, не само в парични постъпления, но и в подкрепа във всеки един аспект от функционирането на държавата. Това заяви шефката на външната комисия от ГЕРБ Джема Грозданова по повод Деня на Европа – 9 май, в декларация от името на парламентарната група. По думите й България винаги е принадлежала към европейската цивилизация, но това и място не следва да се приема за даденост. И припомни писмото на Христо Ботев от кораба „Радецки“, което завършва с призива „Да живее Християнска Европа!“. След години пък българите отново зели своето място на пълноправни европейци, като през 1992 г. сме станали членове в Съвета на Европа, през 2004 г. - в НАТО, а 2007 г. в ЕС. „Така най-сетне сбъднахме мечтата на нашите възрожденци. Нещо повече, не само декларирахме, но и предприехме категорични действия, за да могат и страните от Западните Балкани да заемат полагащите им се места в европейското семейство“, каза Грозданова. Тя напомни, че ГЕРБ от създаването си последователно изразявала подкрепа за европейско единство. „Убедено поддържаме тази политика и днес, като подчертаваме, че България получава в пъти повече от това сътрудничество.“, каза Грозданова и поясни, че от ГЕРБ са загрижени от продължаващото кризисно състояние на ЕС, раздиран от вътрешни конфликти и противоречия, както и от външни заплахи и предизвикателства. По думите й България следва да поддържа визията за единна Европа, базирана върху християнското ни културно наследство и традиционните семейни ценности, като стълб на обществото. Дошло е времето да се обединим около разбирането, че за Европа съществуват граници при вземането на общи решения“, смятат от ГЕРБ. Според тях общите решения трябва да са съобразени с необходимостта на страните-членки да защитават приоритетно интересите на гражданите, но същевременно като се прилагат еднакви правила за всички. Относно бъдещите реформи на ЕС от ГЕРБ се надяват националните държави да поемат по-голяма отговорност при вземането на решения, въвличайки в този процес гражданското обществото. „Денят на Европа е празник на нашето минало, настояще и бъдеще“, заключи Грозданова. На свой ред с декларация за 9 май излезе и лидерът на „Воля“ Веселин Марешки, които освен Деня на Европа, честити и Деня на победата. Русия е загубила над 50 милиона души и не може заради някаква криворазбрана съвременна политика да се омаловажават толкова човешки жертви и ролята на Съветския съюз във Втората световна война.“, каза Марешки. И добави: „Поклон пред паметта на тези хора, срам за стария политически елит на Европа, че се опитва да раздели европейските държави точно в такъв момент“. Той призова да бъдем единни и обединени и да дадем всичко от себе си за просперитета на България, на Европа. В началото на заседанието шефката на НС Цвета Караянчева пък призива да се съхрани идеята за Европа, въплъщаваща надеждата за мир и разбирателство и да я запазим жизнена и действена. „Честит Ден на Европа. Европа на свободата, Европа на споделените демократични ценности, Европа на общото бъдеще, Европа, към която винаги са гледали и с която винаги са се равнявали строителите на съвременна България още от първите крачки на страната ни след Освобождението“, отбеляза Караянчева. По думите и трябва да заявим своята решимост да продължим да работим за изграждането на Европа като общност на мир и свобода, демокрация и върховенство на закона, взаимно уважение и споделена отговорност, благоденствие, сигурност, толерантност и солидарност.", "date": "2019.05.09", "title": "ГЕРБ за 9 май: България получава в пъти повече от ЕС"}
{"url": "https://www.monitor.bg:443/bg/a/view/marian-vylev-stava-antiterorist-v-nova-bg-komedija-164646", "text": "Мариан Вълев, Жени Калканджиева и Васил Василев-Зуека ще се разпишат в главните роли на новата съвременна българска комедия „Ятаган“, снимките за която започват този месец. Режисьор е Андрей Андонов, който преди няколко години нашумя с дебютния си филм „Никой“ – частна продукция, снимана изцяло със средства на ентусиастите от екипа и събрани чрез платформата за субсидиране на независими проекти Indiegogo. Комедията „Ятаган“ е първи продуцентски проект на новосъздадената компания „А Плюс Филмс“, чиито основатели имат над 25 години опит във филмовото разпространение. В лентата участват още куп звезди и млади изгряващи таланти – Китодар Тодоров, Стефан Денолюбов, Ивайло Драгиев, Любомира Башева, Невена Бозукова-Неве, Елена Телбис, Силвия Станоева, В бъдещия филм Мариан Вълев, известен и като Куката от култовия сериал „Под прикритие“, ще влезе в образа на Рангел Костов – полицейски инспектор от Агенцията за борба с тероризма, бивш красавец и системен пияница, който става двигател на схема от лъжи и създава необичаен престъпен тандем с една от жертвите си. Жени Калканджиева ще се превъплъти в новата шефка на агенцията Силвия Овчарова – и да направи кариера в столицата, без да подбира средства. Зуека пък ще е изтъкнатият разследващ журналист Свилен Иванов – всепризнат експерт по тероризма, който ненавижда некомпетентността, а Ивайло Драгиев – чаровният квартален хаймана Никсъна, който заради любов ще си докара огромни неприятности. Инспектор Костов на Мариан Вълев е застрашен от уволнение поради липса на резултати в разследванията и в алкохолно вдъхновение ще съчини доклад, в който обявява безобидния нехранимайко Никсъна за водач на терористична клетка, като му дава оперативния псевдоним Ятаган. Овчарова на Жени Калканджиева ще приеме това за чиста монета, а по каръшко стечение на обстоятелствата подозренията някак си ще започнат да се доказват, за огромна изненада на автора на цялата схема. Но нищо не е такова, каквото изглежда. Сценаристът Христо Асенов Христов е забъркал невероятна история с много неочаквани обрати, която по забавен начин говори за сериозни проблеми като корупция, бюрокрация, шуробаджанащина, медийни манипулации, страх от тероризъм. Планирано е филмът да е готов през първото тримесечие на 2020-а.", "date": "2019.05.09", "title": "Мариан Вълев става антитерорист в нова БГ комедия"}
{"url": "https://www.monitor.bg:443/bg/a/view/velikobritanija-i-irlandija-se-razbraha-za-bydeshteto-sled-brekzit-164663", "text": "Великобритания и Ирландия се договориха техните граждани да имат право да живеят и работят свободно в двете страни на реципрочна основа след Брекзит, предаде АП. Споразумението бе подписано от британското и ирландското правителство вчера. То предвижда запазване на свободната зона за пътуване между двете държави независимо при какви условия Великобритания ще напусне Европейския съюз. Заради политическата безизходица в Лондон все още не е ясно кога точно Брекзит ще стане факт и при какви условия, отбелязва АП. По презумпция обаче британците ще загубят автоматично правото си да живеят в държавите от ЕС, след като страната им излезе от съюза. Свободната зона за пътуване съществува, откакто Република Ирландия придобива независимост от Великобритания преди близо един век. Тя предхожда влизането на двете страни в Европейския съюз. Споразумението позволява на британците и ирландците да живеят, работят, учат, получават медицинска помощ и гласуват в двете страни на реципрочна основа, посочва АП.", "date": "2019.05.09", "title": "Великобритания и Ирландия се разбраха за бъдещето след Брекзит"}
{"url": "https://www.monitor.bg:443/bg/a/view/venecuelskijat-opozicionen-lider-guajdo-ostana-bez-djasna-ryka-164661", "text": "Едгар Самбрано, \"дясната ръка\" на венецуелския опозиционен лидер Хуан Гуайдо, е бил арестуван от спецслужбите, предадоха световните агенции. Самбрано е заместник-председател на Националното събрание на Венецуела. Около 50 държави, сред които Съединените щати, признаха Хуан Гуайдо за временно изпълняващ длъжността президент на страната в качеството му на председател на контролирания от опозицията парламент. Гуайдо осъди ареста на Самбрано. \"Алармираме народа на Венецуела и международната общност: режимът отвлече първия заместник-председател\" на Националното събрание, обяви в Туитър опозиционният лидер. Гуайдо обвини хората на президента Николас Мадуро, че \"се опитват да раздробят на парчета властта, която представлява всички венецуелци\", но увери, че те \"няма да успеят\". Малко преди да бъде задържан, самият Самбрано съобщи, че агенти на разузнаването са обградили колата му. Съединените щати, Колумбия, Аржентина, Чили и Перу осъдиха строго ареста на заместник-председателя на венецуелския парламент и призоваха той да бъде освободен незабавно. \"Дясната ръка\" на Гуайдо е един от 10-имата опозиционни депутати, на които Върховният съд, близък до социалистическото правителство на Мадуро, повдигна обвинения в държавна измяна заради подкрепата им за провалилия се опит за бунт на 30 април. Във вторник Учредителното събрание отне имунитета на Самбрано. Това събрание е съставено само от поддръжници на Мадуро. То бе създадено през 2017 г. и на практика иззе функциите на контролирания от опозицията парламент. Шестима души са загинали, стотици са били ранени и около 200 - задържани, при опита за бунт във Венецуела на 30 април по призива на Гуайдо, съобщи главният прокурор Тарек Сааб. Бившият ръководител на венецуелското разузнаване Мигел Фигера и още 54 души са били уволнени от въоръжените сили заради участието им в провалилия се метеж.", "date": "2019.05.09", "title": "Венецуелският опозиционен лидер Гуайдо остана без „дясна ръка”"}
{"url": "https://www.monitor.bg:443/bg/a/view/telma-i-luiz-vdyhnoviha-jana-marinova-164639", "text": "Култовите героини на Сюзън Сарандън и Джина Дейвис в номинирания за 6 награди „Оскар“ филм на Ридли Скот - „Телма и Луиз“, послужиха като вдъхновение на Яна Маринова за следващото й заглавие. Малко повече от година, след като зарадва любителите на българското кино с „Привличане“ - лентата, която беляза първия й опит в продуцентството и писането на сценарий, популярната актриса се захваща с наливането на основите на следващия си проект - „Диви и щастливи“. Дебютното промовидео към лентата, продуцирана още от Александър Сано и режисьора Мартин Макариев, вече се появи онлайн, като спечели вниманието на над 50 хиляди фенове. Филмите на 21 век имат определени изисквания за ниво – за картина, темпо на филма, озвучаване и интересна история, която да те държи от началото до края. Във филма „Привличане“ направихме големи компромиси с бюджета, най-вече по отношение на хонорарите, но не и на качеството“, коментира Маринова пред сп. Eva, като посочва, че сред именно финансите са станали основна причина тя да не изпълни мечтата си да включи култовата песен We Will Rock You на Queen във филма си. По думите й, правото за синхронизиране на парчето в кинопродукция струва 15 хиляди лева. С част от музикалното оформление на „Диви и щастливи“ пък ще се включи Александър Сано, който разкри наскоро, че ще запише следващата си песен специално за саундтрака на филма. Клапата на филма, в който с участие ще се разпишат още Луиза Григорова-Макариев, Дария Симеонова, Димо Алексиев и британският актьор Базил Ейденбенц.", "date": "2019.05.09", "title": "Телма и Луиз вдъхновиха Яна Маринова"}
{"url": "https://www.monitor.bg:443/bg/a/view/sharyn-stoun-se-pokaza-otkroveno-pred-vogue-164657", "text": "Шарън Стоун изобщо не се притеснява от напредването на годините и доказва това с новата си фотосесия за Vogue. 61-годишната актриса отново влиза, макар и не чак толкова предизвикателно, в образа си от филма „Първичен инстинкт”, излязъл по екраните преди 27 години.", "date": "2019.05.09", "title": "Шарън Стоун се показа откровено пред Vogue (СНИМКИ)"}
{"url": "https://www.monitor.bg:443/bg/a/view/syrbija-nedovolna-ot-chudnite-neshta-mejdu-tirana-i-prishtina-164664", "text": "С всекидневното говорене за националното си обединение албанците успяха това да бъде прието за нормално и никой вече не реагира, каза сръбският президент Александър Вучич след разговор снощи в Тирана с Федерика Могерини, върховен представител на ЕС за общата външната политика и сигурността, съобщава в. \"Данас\". \"Те говорят невъзможни неща и са привикнали на това цяла Европа\", каза Вучич. Той изрази пред Могерини недоволството си от \"чудните неща, които стават между Тирана и Прищина\", като разговорите между косовския президент и албанския премиер за национално обединение на албанците. Президентът на Косово Хашим Тачи разговаря снощи в Тирана с албанския премиер Еди Рама за, както написа във Фейсбук, \"националното обединение на албанците и пълното отваряне на границата между Албания и Косово\", както и за присъединяване на три общини в южна Сърбия към територията на Косово. \"За нас няма непосредствена опасност от това, те го правят по вътрешни причини, но така създават и нова нормалност, че това не е страшно, а е страшно, че казах, че няма да признаем Косово\", подчерта Вучич. Той напомни, че това винаги е била и е е сръбската политика и не го е казвал за първи и единствен път. Вучич добави, че ако той говори за сръбско национално обединение, биха реагирали 15 служби на ЕС и най-малко 15 външни министри. Що се отнася до приказките за мини Шенген, албанците постоянно се позовават на Европа, но такова правило в Европа не съществува, нито е възможно, защото никой в Европа не може да го подкрепи, каза той. По думите на Вучич всичко това показва, че от Срещата на високо равнище в София албанците вече не чувстват подкрепа от европейските сили както по-рано, преди всичко заради френските резерви по отношение на разширяването на ЕС, които причиняват нервност у албанците, а на сърбите и на другите създават проблеми. \"За нас това не е лесна позиция и ситуация\", подчерта Вучич. На въпрос на журналист за обсъждането между Рама и Тачи на присъединяването на три общини от южна Сърбия към Косово Вучич иронично отговори с въпроса \"Само три? Това не може да стане, но с повтарянето на тези приказки албанците \"създават нова реалност\", предупреди той.", "date": "2019.05.09", "title": "Сърбия недоволна от „чудните неща” между Тирана и Прищина"}
{"url": "https://www.monitor.bg:443/bg/a/view/v-rusija-e-den-na-pobedata-164659", "text": "Русия отбелязва поредната годишнина от победата над фашистка Германия. В Москва се проведе традиционният парад, в който взеха участие над 13 000 военнослужещи, 138 единици техника. В парада трябваше да участват и 74 летателни апарата от ВВС на Русия, но тази част отпадна поради неблагоприятни метеорологични условия. След парада ще се състои и традиционното шествие на \"Безсмъртният полк\", посветено на паметта на участниците във Великата отечествена война. Градските власти очакват повече от 700 хиляди участници, предаде БНТ. Участници в шествието на „Безсмъртния полк“ отдават почит на ветераните от Втората световна война. \"Централното социално събитие ще бъде походът на Безсмъртния полк\" на Червения площад, в който ще се участват стотици хиляди московчани с портрети на роднини и приятели - участници в Великата отечествена война. Очакваният брой участници е над 700 хиляди души \", каза Александър Кибовски пред РИА Новости. Прес-секретарят на руския президент Дмитрий Песков съобщи, че се очаква тази година Владимир Путин отново да се присъедини към събитието. Миналата година походът събра рекорден брой участници: според изчисленията на Министерството на вътрешните работи в него са участвали над един милион души, във връзка с което процесията продължи по-дълго от обикновено. Междувременно стана ясно, че след приключването на парада осем души са били ранени от паднали дървета поради лошите метеорологични условия.", "date": "2019.05.09", "title": "В Русия е ден на победата, без самолети на парада в Москва, ранени от паднали дървета (СНИМКИ)"}
{"url": "https://www.monitor.bg:443/bg/a/view/avstralija-pusna-milioni-novi-banknoti-s-greshka-164658", "text": "Австралийската банка Reserve Bank of Australia пусна милиони нови банкноти по $50 с печатна грешка. Гафът се крие в текста с дребен шрифт по банкнотата, в който вместо думата responsibility (англ. - отговорност) пише responsibilty. Банката няма да предприеме никакви стихийни действия и ще остава банкнотите с грешката в обръщение.", "date": "2019.05.09", "title": "Австралия пусна милиони нови банкноти с грешка"}
{"url": "https://www.monitor.bg:443/bg/a/view/pojar-sysipa-kontaktnata-mreja-trolejbusite-v-burgas-164660", "text": "Пожар увреди контактната мрежа тролейбусния транспорт в Бургас. Изгорели са машини за асфалтиране на фирма \"Джи Пи груп\", съобщи Нова телевизия. Огънят е повредил и контактната мрежа на градския транспорт. Най-вероятно става въпрос за умишлен палеж. Изгорели са два валяка на фирмата. Засегната е  и трета машина.  Инцидентът е станал рано тази сутрин на бул. „Захари Стоянов”, който се ремонтира от 20 дни. Директорът на общинското предприятие за градски транспорт „Бургасбус” Петко Драгнев потвърди за NOVA, че пожарът е увредил голяма част от контактната мрежа на тролейбусната мрежа на морския град. В момента  няма проблем с придвижването на жителите на най-големия бургаски комплекс „Меден рудник” до центъра на града. Все още не е ясно какви са материалните щети за фирмата и общинския превозвач.", "date": "2019.05.09", "title": "Пожар съсипа контактната мрежа тролейбусите в Бургас"}
{"url": "https://www.monitor.bg:443/bg/a/view/drama-i-v-amsterdam-totnym-e-na-final-v-shampionskata-liga-164650", "text": "В невероятна драма се превърна и вторият полуфинал-реванш в Шампионската лига, игран в Амстердам. \"Тотнъм\" ще спори за трофея, въпреки че загуби първия мач у дома с 0:1 и до 55-ата минута тази вечер изоставаше с 0:2. С три гола на Лукас Моура в 55-ата, 59-ата и в самия край на 5-минутното продължение на редовните 90 мин. обаче \"шпорите\" достигнаха до пълен обрат и заслужено продължават към финала. А там ги очаква друг английски отбор - \"Ливърпул\", който снощи изхвърли големия фаворит \"Барселона\" след 0:3 и 4:0.  На \"Йохан Кройф Арена\" \"Аякс\" поведе с гол на Матийс Де Лихт в петата минута и след второто попадение на Хаким Зиех в 35-ата се виждаше като непоклатим финалист. Не така обаче мислеха момчетата на Маурисио Почетино, които не се предадоха до края и в крайна сметка отстраниха холандците с общ резултат 3:3 заради повече голове на чужд терен. Така на 1 юни в Мадрид лондончани ще излязат за пръв път в историята си в спор за трофея в Шампионската лига.", "date": "2019.05.09", "title": "Драма и в Амстердам, \"Тотнъм\" е на финал в Шампионската лига"}
{"url": "https://www.monitor.bg:443/bg/a/view/otvorjat-ofertite-za-koncesijata-na-letishte-sofija-164602", "text": "Транспортният министър Росен Желязков ще открие заседанието на комисията за провеждане на процедурата за концесия на летище София, на което ще бъдат отворени офертите на допуснатите участници. Пет кандидата подадоха оферти за концесията на летище София. Това са Manchester Airports Group, Fraport, Aéroports de Paris Group, летище Мюнхен с фонда Meridiam и летище Копенхаген. Срокът за подаване на оферти за 35-годишната концесия изтече на 11 април. Условията предвиждат аерогарата да бъде отдадена за срок от 420 месеца или 35 години, като общата й себестойност се оценява на близо 3,9 милиарда евро или повече от 7,6 милиона евро. Концесионерът ще има ангажимент да изгради трети терминал на летището, което трябва да се случи през първите 10 години от избирането му. Също така неговите общи инвестиции трябва да бъдат минимум 600 милиона евро. От друга страна възнагражденията, които ще получава всяка една година от срока на концесията, трябва да бъдат в размер на не по-малко от 15 милиона лева без ДДС или 10% от общия размер на общите приходи от всички дейности. Бъдещият концесионер на летище \"София\" - който и да е той - ще трябва да изгради и нов пътнически терминал.", "date": "2019.05.09", "title": "Отварят офертите за концесията на летище София"}
{"url": "https://www.monitor.bg:443/bg/a/view/zadava-se-klasicheski-whitesnake-164619", "text": "Дали защото отбелязва 40-та им годишнина на сцена, или след двата противоречиви албума в последните 8 години, новата тава на легендите Whitesnake – Flesh&Blood е по-класическа от всякога. Дискът ще залее музикалните магазини този петък, 10 май, но феновете отдавна научиха наизуст първия сингъл Shut Up & Kiss Me, а родните меломани с нетърпение чакат да го чуят и на живо на гостуването на бандата в рамките на тазгодишното издание на фестивала Hills of Rock в Пловдив. 13-ят студиен албум на „змиите“ съдържа 13 нови парчета и излиза след не особено добре приетия Forevermore от 2011 и The Purple Album – четири години по-късно, който беше посветен на ерата на Ковърдейл в Deep Purple. А критиката зад океана е категорична за новия Flash&Blood: (от анг. всичките са убиец, няма нито едно за пълнеж). Дейвид Ковърдейл – Мозъка на Whitesnake и композитор на пилотния сингъл Shut Up & Kiss Me заедно с китариста Реб Бейч, коментира предстоящия албум: „След пълната тъмнина от последното ни видео Burn, ако не друго то поне „светлите“ змии се завръщат. Твърде много тъмна енергия има в света в днешни дни, затова ще пишем и записваме забавни песни, които карат коленете ви да треперят в ритъм, парчета за влюбване в готини мацки. С режисьора на Shut Up & Kiss Me обсъждахме и стигнахме до заключение да вкараме стария ми бял Ягуар в клипа. Довършвайки детайлите решихме да изтупаме и старото ми тюркоазено яке от Here I Go Again. Всичко това е уважение и спомен за всичко позитивно от миналото. Само забавните момент!“ Дори визуално и стилистично Whitesnake се връщат към класическото си аз, въпреки че състава съвсем не е от ветерани. Освен Реб Бейч, китарите са поверени и на Джоел Хоекстра, който се присъедини към бандата преди 4 години, басът е за Майкъл Девин, Томи Олдрич е на барабаните, а Микеле Липи - на клавишните. Именно какво попадение за бандата, а? Бейч е един от „най-старите“ членове на групата. Влиза в Whitesnake през 2002-а и вече дели лидерството с фронтмена. В последната тава се разписва с 5 песни. Модернизирането на звука на групата пък се дължи на „бомбата на 4-те струни“ Макъл Девин, който вкара музиката на „змиите“ в 21-ви век. Единственото изключение от този младолик състав е барабанистът Томи Олдрич. Той е с групата от повече от 30 години, като дебютира през 1987-а с емблематичната песен Still Of The Night и нейното видео. Най-новият член е италианският маестро Микеле Липи, който за пръв излезе с Ковърдейл на сцена през 2015-та за турнето към албума The Purple Tour. Именно в този състав Whitesnake пристигат като хедлайенри във втория ден на фестивала Hills of Rock в Пловдив – на 29 юни. Купонът отново е на Гребния канал под тепетата, а останалите хедлайнери са Disturbed – на 28 юни и Garbage – на 30 юни. Вчера, организаторите от СМЕ добавиха още нови банди към афиша на събитието. Немските хеви метъл машини които отмениха участието си за 2020-а поради лични причини. На новата сцена Music Jam ще се изявят швейцарските банди Dreamshade и Voice of Ruin, германците Enemy Inside, прогресив метъл бандата от Малта Decline The Fall, и още няколко български групи, сред които 40 Days Later. Така обявените групи до момента стават общо 37! Тридневните билети за фестивала са на цена 180 лв., а еднодневните билети - 100 лв.", "date": "2019.05.09", "title": "Задава се класически Whitesnake"}
{"url": "https://www.monitor.bg:443/bg/a/view/60-000-chetvyrtoklasnici-na-malki-maturi-164655", "text": "Днес започват т. нар. \"малки матури\" за 60 000 четвъртокласници в цялата страна. Националното външно оценяване ще стартира в 10 ч с изпита по български език и литература, който включва диктовка, четене на текст с разбиране и 11 задачи към него. Четвъртокласниците ще трябва да се справят с матурите за час, а децата със специални образователни потребности - за два. Тестът по математика е планиран за утре, по \"Човек и общество\" за 14 май, а по \"Човек и природа\" - за 16-ти. Целта на националното външно оценяване е да се измерят индивидуалните постижения на учениците по различните предмети и да се направи мониторинг на образователния процес.", "date": "2019.05.09", "title": "60 000 четвъртокласници на „малки матури”"}
{"url": "https://www.monitor.bg:443/bg/a/view/germanija-s-elektrificiran-autoban-164651", "text": "Почти две години след полученото през август 2017 г. одобрение, от германската провинция Хесен (Hesse), за изграждането на участък електрифицирана магистрала по протежението на аутобан, Siemens завърши и включи системата за първи път. Още през 2012 г., Siemens спомена за идеята си eHighway, която позволява на хибридните дизел / електрически камиони, оборудвани със специален пантограф, да се включват към разположени над магистралата електропроводи, развивайки до 90 км / ч., задвижвани само от електричество. Вече има инсталирани версии на eHighway в САЩ и Швеция, а сега и на аутобан в Германия. Според Siemens, системата е два пъти по-ефективна от двигателите с вътрешно горене и затова използва само половината от необходимата им енергия. Ако 30 % от товарния транспорт, по магистралите в Германия, бъде електрифицирани по този начин, като и чрез възобновяеми източници, това би спестило 6.000.000 тона въглеродни емисии (C02). Също така, 40-тонен камион би спестил € 20 000 на всеки 100.000 км, изминати по eHighway на Siemens.", "date": "2019.05.09", "title": "Германия с аутобан за електромобили"}
{"url": "https://www.monitor.bg:443/bg/a/view/bojko-borisov-na-neformalna-sreshta-na-liderite-na-es-v-rumynija-164653", "text": "Премиерът Бойко Борисов ще участва в неформалното заседание на държавните и правителствените ръководители от Евросъюза в румънския град Сибиу. По време на срещата в Румъния лидерите ще обсъдят насърчаването на мира и стабилността. Сред темите от дневния ред ще бъдат също сътрудничеството в областта на миграцията, следването на балансирана търговска политика, насърчаването на европейските инвестиции в отбраната и борбата срещу изменението на климата.", "date": "2019.05.09", "title": "Бойко Борисов на неформална среща на лидерите на ЕС в Румъния"}
{"url": "https://www.monitor.bg:443/bg/a/view/borislav-borisov-kitajski-i-turski-pesticidi-trovjat-pchelite-164637", "text": "Имаме нужда от специализирана селска полиция, казва в интервю за \"Монитор\" председателят на Асоциацията на българските села - Статистиката, която бе оповестена публично преди няколко дни, на практика показва един нормален процес за част от селата в страната ни. Многократно от асоциацията ни сме заявявали, че от близо 5000 села у нас, какъвто е общият им брой, около 2500 са „живите“ села у нас, а около 1200-1300 са с потенциал и в тях трябва да се инвестира. Останалата част за съжаление е под влиянието на процеси, които поради липсата на регионални политики, нямат шанс за развитие. Така те постепенно отпадат от картата на икономическия и социален живот. Но според мен, когато разглеждаме статистиката, акцентът трябва да е поставен върху усилията, които е необходимо да се насочат към потенциалните села. - На първо място е състоянието на инфраструктурата. Мога да ви дам пример, че в селата, където има изградена инфраструктура, главно около големите областни центрове, се забелязва оживление. През последните години има интерес от градско население, което е решило да живее или работи на село. Увеличава се и броят на хората, които се занимават с различни от земеделието дейности. Например такива със свободни професии все повече предпочитат да живеят на село, стига да има инфраструктура и интернет и да работят също от там. Много такива примери има. През последните години наблюдавам, че като цяло държавната политика за развитие на селата сякаш е изместена от фокуса, който е от национален интерес. Следват се приоритети, зададени в рамките на общата селскостопанска политика на ЕС. Бих казал, че има една голяма, бих я нарекъл дори луда надпревара, за европейски субсидии и проекти. А всъщност голяма част от инициативните хора не усещат нищо от тези европейски фондове. Като имаме предвид и скандала с къщите за селски туризъм, ясно е, че голяма част от европейските средства и от нашите данъци са отивали във фирми, които изобщо са нямали нужда от подпомагане. И едва ли са имали намерение да развиват селски туризъм. Като асоциация сме алармирали за това още в предния програмен период. Както казах, тази луда надпревара за европейски проекти сякаш измества фокуса от националните приоритети, които трябва да са зададени според спецификата на всеки регион. Все пак потенциалът на някои е в селския туризъм, на други е в земеделието, биопроизводството и т.н. - Между другото по идея на наш евродепутат беше изградена първата социална мрежа, в която може да се презентират наши села, като целта е да се справим точно с проблема с обезлюдяването. Помагат ли такива инициативи? - Лично за себе си съм приел да не критикувам какъвто и да е род инициативи, но това е поредният пример за работа в европейски институционален стил. Доколко я има ефективността, може да бъде измерена в различни допитвания до хората. Поне са имали добро намерение. Но когато се правят такива широки инициативи, трябва да се упомене какво е направено, колко струва и защо няма купен дори един домейн. Нека подходът да е по-сериозен. В периода 2007-2013 година в Програмата за развитие на селските райони имаше стотици проекти за сайтове, промоции на аграрни продукти, платформи, които да обединяват земеделците. Нито един от тях в момента не съществува и не остана във времето. Когато говорим за реализациите на различни проекти, акцентът трябва да е реалната устойчивост и ефективност за хората в селата. За лятото сме инициирали кампания, през която смятаме да обиколим села и ще запишем с видеокамери колко от хората са усетили ефекта от европейските фондове. След това ще публикуваме тази информация. - Трябва да бъдем реалисти. Селският туризъм е една добра алтернатива за допълнителни доходи, за фамилен бизнес. Много малко хора обаче могат да се издържат самостоятелно от това. Хубавото е, че в голямата си част обектите за селски туризъм се развиха много качествено като продукт. Резервациите буквално растат нагоре през последните 3-4 години. Има постоянен туристически поток. Само че освен български туристи, чуждестранни почти не посещават обектите за селски туризъм. Лошото е, че думата селски туризъм изцяло отсъства в лексиката на ресорното министерство. Но въпреки тези недостатъци и липсата на реклама за чуждестранни туристи, бих казал, че секторът се развива добре у нас. Има потенциал. - Ние апелирахме за селска полиция, тъй като това е един от фундаменталните проблеми. Много кметове на села са на същото мнение. Единственото, което успяхме да постигнем, беше, че в 80% от селата вече има знаци за ограничение на скоростта до 30 км/час. Това е превенция в някаква степен. В доста общини вече има и видеонаблюдение, но като цяло продължаваме да смятаме, че проблемът не е решен. Присъствието на жандармерия е прекалено скъпо за държавата и е решение на парче. Много фирми искат да инвестират в българските села, намират потенциал в тях, но за да се задържат тези инвестиции, трябва да има сигурност. С жандармерия това няма как да се постигне, с общинска полиция също. Практиката е показала, че тя не е ефективна, трябва да има специализирана селска полиция. Необходимото финансиране е около 0,5% спрямо БВП, който се произвежда от фирмите и земеделските предприятия в страната. - Да, ние сме изчислявали това в детайли, правили сме разчети. Сега давам просто базисни данни. Предвид, че има проблем с кадрите в сферата на сигурността, никой не се нагърбва с такава отговорна реформа. Затова казвам, че тенденцията за стремеж единствено към еврофондовете до известна степен изкривява реалната ситуация в селата. В момента има скандал с натравянето на пчелите с глифозад, който е доказан канцерогенен препарат. Световната здравна организация го определи като такъв преди години. В Европа има стотици дела заради заболели фермери от рак, има куп лабораторни доказателства, а у нас продължава да се използва безотговорно. По-лошото е, че освен пръскането с глифозад, у нас масово се пръска и с контрабандно внесени китайски и турски пестициди, които не отговарят на никакви европейски изисквания. На практика те убиват не само пчелите и биоразнообразието, но и застрашава живота на самите фермери. И понеже у нас нивото на информираност е на минималния праг, резултатите са налице. Затова питам защо не се извършват проверки? Кой осъществява контрол как се извършва това пръскане. Самите търговци на препарати са вдигнали ръце, защото става дума за контрабанден внос на забранени препарати. - Тъй като днес (бел.ред., сряда) се провежда Консултативен съвет по пчеларство в министерството на земеделието, искам да кажа, че отново се тръгва в погрешна посока. Говори се единствено за пари и какви компенсации ще се платят. Производителите и институциите трябва да разберат, че въпросът не опира само до финанси. Тук става дума за стратегическо решение как България да опази земеделието, фермерите си и пчеларството. Какъв е смисълът да се изплащат някакви компенсации, като всяка година наблюдаваме едно и също. Фокусът трябва да е съвсем различен, както е в развитите страни. Според данни на Евростат последните пет години има ръст на площите на биопроизводство в цяла Европа. Търсенето от страна на хората на биопродукти расте със 70%. В същото време у нас площите с биопроизводство намаляват, търсенето на биопродукти расте, а няма предлагане. Изпускат се пазарни възможности. Няма биопродукти, защото те идват от реалните стопанства. От всичко това печелят външните големи търговски вериги. - Дори и да няма градушка, у нас основните плодове и зеленчуци са си вносни - от Турция, Македония, Гърция. Много малка част са наши родни плодове и зеленчуци. Качествената родна продукция е за износ. Какво е решението - отново всеки, който има възможност, да си купи имот на село и да си отглежда своя градинка. Трябва да сме по-отговорни към избора си.      Роден е на 8 май 1978 г. Изучавал е аграрна икономика в Стопанската академия \"Д. А. Ценов\" в Свищов През 2006 г. учредява Асоциацията на българските села, като става председател на управителния съвет Две години по-късно създава информационния канал Фермер.бг - онлайн медия за новини, видеа и снимки, свързани със земеделието      ", "date": "2019.05.09", "title": "Борислав Борисов:  Китайски и турски пестициди тровят пчелите"}
{"url": "https://www.monitor.bg:443/bg/a/view/deputatite-shte-razgledat-na-vtoro-chetene-promeni-v-zakona-za-energetikata-164656", "text": "Парламентът трябва гласува на второ четене Законопроект за изменение и допълнение на Закона за енергетиката, пише в дневния ред на НС. Промените са внесени от Делян Добрев от ГЕРБ и група народни представители. Промените предвиждат производителите на електроенергия с инсталирана мощност между 1Mw и 4Mw от 1 юли 2019 г. да имат възможност за излизане на свободния пазар, което ще осигури допълнителни количества електроенергия на борсата и засилване на конкуренцията. От 1 юли 2019 г. тези производители ще преминат от преференциални цени към пазарна цена и договор за компенсиране с премия. В момента енергията от тези малки производители се изкупува на 100% от обществения доставчик (НЕК) и те на 100% биват компенсирани от своя страна от Фонд „Сигурност на електроенергийната система“. Промените ще засегнат 12 централи с високо ефективно комбинирано производство и 360 централи с възобновяеми енергийни източници. Годишно тези централи общо произвеждат около 1 500 000 мегаватчаса електроенергия. Централите, които влизат в обхвата на промените, до 30 юни 2019 г. ще трябва да подпишат договор за компенсиране с премия с Фонд „Сигурност на електроенергийната система“. Останалите изменения предвиждат в законодателството да бъде въведено конкурсно начало за предоставяне на преференциална цена или премия. Конкретизира се и правомощието на КЕВР да утвърждава цените на топлинната и електрическата енергия, цените за пренос и разпределение на електрическа енергия и да определя премии. С измененията ще се гарантира и че изнесената електрическа енергия от България няма да бъде третирана различно от тази, реализирана на вътрешния пазар. Създава се и нов пазарен механизъм, който да насърчи инвестициите в зелени проекти и изграждането на нови мощности от възобновяеми източници.", "date": "2019.05.09", "title": "Депутатите ще разгледат на второ четене промени в Закона за енергетиката"}
{"url": "https://www.monitor.bg:443/bg/a/view/otbeljazvame-denja-na-evropa-164652", "text": "По повод Деня на Европа – 9 май, днес знамето на Европейския съюз беше издигнато пред президентството в присъствието на президента, вицепрезидента, председателя на Народното събрание, депутати и министри.  Преди церемонията президентът Румен Радев положи цветя пред паметника на Незнайния воин в столицата по повод 74-тата годишнина от края на Втората световна война.   Годишнината ще отбележат и българските ветерани, както и представители на военно-патриотични съюзи и организации у нас. Денят на Европа отбелязва датата, когато френският външен министър Робер Шуман прочита историческата декларация за обединение в Европа. На 9 май 1950 г., 5 години след края на Втората световна война, той призовава за съюзяване на френските и западногерманските ресурси и промишленост за производство на въглища и стомана, за да се избегнат бъдещи военни конфликти. „Декларацията на Шуман“ е в основата на Европейската общност за въглища и стомана, предшественик на днешния ЕС. През 1985 г. ръководителите на страните от Европейския съюз на заседание в Милано решават 9 май да бъде честван като Ден на Европа.", "date": "2019.05.09", "title": "Отбелязваме Деня на Европа и 74 години от края на Втората световна война"}
{"url": "https://www.monitor.bg:443/bg/a/view/zapochvat-razplashtanija-s-kreditorite-na-faliralata-ktb-164654", "text": "Започват първите разплащания към кредиторите на фалиралата преди 4 години Корпоративна търговска банка, съобщи БНТ. Синдиците са успели да съберат 570 млн. лв от активите на финансовата институция, които ще бъдат разпределени сред повече от 7 000 кредитори. Така част от хората и фирмите, които са вложили в трезора, суми над гарантираните по закон 200 хиляди лева, ще могат да получат част от тях. Изплащането ще продължи пет години. Най-голяма част от парите по списъка на синдиците ще отиде във Фонда за гарантиране на влоговете - 409 млн. лв. Те представляват малко над 10% от общите вземания на фонда. Сред най-големите кредитори се нарежда и една от настоящите банки в страната. Над 10 млн. лв има да получава столичната \"Топлофикация\". Средства ще бъдат възстановени и на \"Булгартрансгаз\", БДЖ, както и на физически лица. Списъкът с фирмите и физическите лица, които имат пари за получаване, както и сумите е публикуван в досието на КТБ в Търговския регистър.", "date": "2019.05.09", "title": "Започват разплащания с кредиторите на фалиралата КТБ"}
