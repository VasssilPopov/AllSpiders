{"url": "https://www.monitor.bg/bg/a/view/vzimali-na-izplashtane-bg-robi-v-ispanija-prostituirashtite-struvali-s-500-evro-poveche-ot-tezi-koito-kradat-99890", "text": "Българските роби, повечето от които непълнолетни били взимани в Испания на изплащане. Първият транш от парите прибирали родителите им, които в замяна давали декларация, че са съгласни децата им да пътуват зад граница, останалите пари взимали трафикантите им, които ги продавали в Испания. Цената се определяла от това колко добри са хлапетата в кражбите. Тя обаче рядко надхвърляла 5 хил. евро, научи „Монитор“. Децата били карани основно да крадат, но не били и редки случите, когато били принуждавани и да проституират. Тогава за тях се плащали още около 500 евро. Акцията, при която бяха арестувани 41 българи се оказала спасителна за 12 деца и още две жертви, които били минали вече 18 години. Разследването срещу българската група започнала през август 2017 година. То стартирало след получена информация за група, която се занимавала с кражби от испански магазини, а откраднатото продавала в различни европейски страни.  Разследващите установили, че организацията се управлява от необитаеми сгради в Мадрид. Именно в такива сгради са намерени и множество от непълнолетните жертви на групата, които живеели в ужасяващи условия.  Апартаментите били претъпкани от жертви, които били довеждани насила от България. Те били примамвани да се преместят от България в Испания с фалшиви обещания, но веднъж пристигнали, били поставяни в условия на робство и заставяни да извършват престъпления.  Момичетата, само едно от които е на 13 години, били задължавани да се омъжват за членове на мафията или да проституират. Престъпната група била разделена според отговорностите си – една част от мъжете наемала апартаментите, друга контролирала жилищата, а една женска група се занимавала изцяло с обучението на момичетата да крадат. Четвъртата група отговаряла за разпространението на откраднатата стока. При претърсването на апартаментите са открити различни електронни устройства, мобилни телефони, бижута, както и документи, подписани от родителите на момичетата, в които те давали съгласието си децата им да пътуват извън страната ни. Освен тях разследващите открили 28 фалшиви лични карти, както и следи за над 150 престъпления.", "date": "2018.05.17", "title": "Взимали на изплащане БГ роби в Испания"}
{"url": "https://www.monitor.bg:443/bg/a/view/102-godishna-baba-progledna-sled-15-minutna-operacija-99884", "text": "102-годишната Боянка Коларова от Варна вече вижда без очила, след уникална операция за премахване на перде на окото. Това е втора подобна операция за нея, след като другото й око е оперирано преди 5 години. Тогава баба Боянка е била на 97 години. Операцията е безкръвна, безшевна и безболезнена за пациентката, направена по метода на факоемулсификация - изтегляне на пердето с ултразвук. „ Когато Боянка дойде преди една седмица при мен жива и здрава, бях много изненадана“, обясни при контролния преглед преди изписването на пациентката офталмологът, д-р Ивелина Питакова. Тя успяла да убеди възрастната жена, която няма сериозни заболявания, да се подложи на операцията, която отнема 10-15 минути. „На 102 години но благодарение на професионализма на д-р Пламен Хубанов, всичко премина безпроблемно. Сега нашата пациентка вече може да чете вестник и да върши обичайните си дневни дейности. Направихме операцията по метода факоемулсификация, с който се премахва пердето по безшевен и безкръвен начин. Процедурата е напълно безболезнена за пациента. Работи се с ултразвук и лазер, упойките, които се използват са само локални и месни“, кометира още д-р Питакова. „Годишно при нас Те са се превърнали вече в рутинна практика за екипа ни, заяви шефът на очния център, д-р Пламен Хубанов. Пациентът заплаща само лещата, а самата операция се покрива от Здравната каса. Факоемулсификацията е единственият съвременен метод за лечение на катаракта – вътрешно перде. През годините екипът ни е извършил над 74 000 такива интервенции. Най-важното е пациентът да дойде навреме, да не чака дълго да се задълбочат проблемите му и да може да си имплантира съвременна леща“, обясни още очният специалист.", "date": "2018.05.17", "title": "102-годишна баба прогледна след 15-минутна операция "}
{"url": "https://www.monitor.bg:443/bg/a/view/vlak-e-blysnal-avtobus-s-pytnici-v-simeonovgrad-ima-postradali-99889", "text": "Пътнически влак е блъснал автобус с работници на жп прелез край Симеоновград. Сблъсък е станал малко преди 18 часа на прелеза край жп спирка \"Марица\". Няма загинали, но има ранени. На мястото пристигнаха полицаи, пожарникари и линейки. Автобусът е превозвал работници и миньори от Марица Изток. По-късно стана ясно, че общо четири души са пострадали. Един е ранен по-тежко и е откаран в хасковската болница, трима по-леко пострадали са в болницата в Харманли. Води се следствие за изясняване на причините, довели до инцидента.", "date": "2018.05.17", "title": "Влак блъсна автобус с пътници в Симеоновград, има пострадали "}
{"url": "https://www.monitor.bg:443/bg/a/view/vlak-pregazi-myj-kraj-vetren-99886", "text": "Възрастен жител на мъглижкото село Ветрен е загинал под колелата на пътнически влак. Инцидентът е станал около 14,00 часа в четвъртък. Движението по коловозите е било прекратено, към 17,00 часа се очакваше оперативната група от РУ „Полиция“ – Казанлък да направи оглед на местопроизшествието. Влакът е пътувал от Казанлък към Сливен, бил е подаден звуков сигнал от машиниста , но мъжът се е движел в опасна близост до релсите, коментираха очевидци. Три часа след инцидента на интернет сайта на БДЖ „Пътнически превози“ липсваше официална информация как и кога пътниците ще могат да стигнат до крайната точка от маршрута.", "date": "2018.05.17", "title": "Влак прегази мъж край Ветрен"}
{"url": "https://www.monitor.bg:443/bg/a/view/da-ostanesh-zavinagi-na-vyrha-99887", "text": "Трудно е да разбереш хора като Боян Петров. Няма как да достигнеш височината му - порива на чувствата, на мечтите. Алпинизмът не е проста работа, май много хора сега го разбраха. Не е като да даваш акъл пред телевизора. Да хейтиш и да се питаш как така тоя човек може да е толкова безразсъден. Имал семейство, бил болен. Видиш ли ти, къде е тръгнал този да изкачва върхове. Едва ли не бил самоубиец. И ей така в продължение на няколко дни разни зевзеци се изказваха по форумите. Защото те, безстрашните, разбират от всичко. Обичат обаче да псуват другите отдалече. Когато гледат вечер новините, седнали на маса със семейството или приятелите. Тогава са най-компетентни и безстрашни. А всъщност са затънали в блатото на собственото си сиво ежедневие. Няма как тогава да разбереш човек като Боян Петров. Истината е, че той не е лъжица за всяка уста. Още повече за дребните душици. Той е голяма душа и завинаги ще остане такава. Бяхме свикнали винаги да оцелява. След болестите, катастрофите и изкачването на върховете. Досега винаги успяваше. Точно това беше казал наскоро и той. От вчера обаче сякаш надеждата угасна, но все още не мога като някои да кажа „Бог да го прости, Боян!“ Не мога, признавам си. Като че ли той все още е някъде там, във висините. Гледа ни от върха, който ние никога няма да изкачим. Имам чувството, че от някъде все ще се появи. Нали все очакваме, че ще оцелее. За такива хора няма смърт. Те я побеждават и остават във вечността. И както каза и неговата съпруга Радослава Ненова, която обикновено всички наричат „жената до Боян Петров“, той вече е легенда. Може би е знаел, че един ден това предстои. Може би е знаел, че пътят му е предначертан и че няма как да се бори със съдбата. Може би е искал това - да остане завинаги в планината, там, където се е чувствал у дома си. Защото той е голям като висините, които изкачва. Защото от такива хора имаме нужда не само у нас. От такива личности има нужда светът. Откриватели, изследователи и мечтатели. А другите нека хейтят. Изказа се кой ли не, всякакви разбирачи. Чак и моделки. Не го разбирали. Е как да стане това? Никога няма да разберат личност като Боян Петров. Нито каква страст е алпинизмът и какво ти дава магията на планината. Там, където душата е свободна. Защото вие, драги, никога няма да изкачите Шиша Пангма. Само може да четете за него, но и това няма да направите. Най-много да отидете до Витоша, но сигурно за вас и това не е толкова важно. Защото за вас е важно да мразите, да почувствате поне за минутка, че сте по-силни от някой друг. Че вашата стратегия е правилна, а не онази на мечтателя. Та стойте си на масата, гледайте местата, за които само може да мечтаете, пък си говорете каквото искате. Боян Петров ни гледа от високо. И колкото и да загубихме надежда, не мога да кажа „Бог да те прости!“ Не мога...    ", "date": "2018.05.17", "title": "Да останеш завинаги на върха"}
{"url": "https://www.monitor.bg:443/bg/a/view/zatvoriha-podleza-na-ndk-zaradi-opasenie-za-bomba-99885", "text": "Подлезът при НДК е затворен заради изоставен багаж, в който можело да има бомба. Това съобщава БЛИЦ като се позовава на очевидец. Извършва се проверка и районът е отцепен. Полицията е получила сигнал, че има съмнителна чанта в района на бул. „Черни връх“, разкриват още очевидци пред агенцията. В момента на място има екипи на полиция, и СОБТ, а под Моста на влюбените - пожарникарски екип.  По-рано днес премиерът на Великобритания Тереза Мей, канцлерът на Германия Ангела Меркел и президентът на Франция Еманюел Макрон пристигнаха на Срещата на върха на ЕС в НДК заедно. Те минаха пеша именно по Моста на влюбените и бяха посрещнати лично от премиера Бойко Борисов. „Проверяваме сигнала. Най-вероятно се касае за изоставен багаж, но докато не установим съдържането, не можем да коментираме“, обясниха от МВР за „Монитор“ към 18 часа. В 18:30 стана ясно, че куфарчето е било празно.      ", "date": "2018.05.17", "title": "Затвориха подлеза на НДК заради опасение за бомба"}
{"url": "https://www.monitor.bg:443/bg/a/view/zakopchaha-trima-trafikanti-na-antiki-v-sarafovo-prodavali-statuetka-na-atlas-izjashtna-urna-i-moneti-99888", "text": "Трима трафиканти на антики закопчаха ченгетата край бургаския квартал Сарафово. Те са били следени дни наред докато подготвят продажбата и износа на безценни старинни предмети. Става въпрос за изключинелно редки артефакти, които вероятно са изкопани от наши иманяри. Униформените са проследили тримата търговци до момента, в който трябвало да продадат античните предмети и да вземат парите от продавача. Срещата била уговорена в покрайнините на бургаския квартал Сарафово. Точно когато трафикантите се срещнали с купувачите, цивилни ченгета изскочили от засада и ги натръшкали на земята. В автомобила им \"Опел Корса\" са открити подготвените за продажба антики. В скъпата колекция имало монети, статуетка на Атлас, изящна погребална урна с формата на ваза и старинна статуетка на кон. Арестуваните са мъж и жена съпрузи и техен приятел. Двамата мъже са от Бургас, а жената рускиня. Произходът на предметите все още не е установен, а разследващите предполагат, че те са открити в бургаски регион от иманяри. Тепърва ще се установява дали арестуваните са част от иманярска банда или са играли ролята на прекупвачи и посредници.", "date": "2018.05.17", "title": "Закопчаха трима трафиканти на антики в Сарафово"}
{"url": "https://www.monitor.bg:443/bg/a/view/arestantite-v-kilijata-dvojno-poveche-ot-osydenite-14-000-izlejavat-10-veka-v-kafeza-godishno-bez-prisyda-99892", "text": "Арестантите, които са задържани в килиите, докато тече разследването срещу тях, са двойно повече от осъдените. Това показват данните от доклада на Министерство на правосъдието за 2017 г. Според статистика зад решетките годишно у нас престояват близо 22 000 души. Две трети от тях лежат в килиите без присъди, тъй като разследванията срещу тях все още са висящи, но за по-голямата част от задържаните съдът е решил, че е опасно да стоят на свобода, докато се чака да стартира дело срещу тях. Причините за това са две – първата и най-прозаичната е, че могат да се опитат да избягат или да извършат друго престъпление, докато са на свобода. Втората е, че извън решетките често разследваните успяват да „убедят“ свидетели срещу тях да замълчат (някои от тях и завинаги – б.р.), както и това, че могат да „спомогнат“ да потънат уличаващи ги доказателства. От доклада на правосъдното министерство става ясно, че през 2017 година у нас в следствените арести са били заключени малко над 14 000 души. Те са излежали общо 380 821 човекодни. Това прави над 10 века за една година в килиите, показват още данните на ведомството. Това означава, че средно един арестант е изкарвал по 27 дни зад решетките. В същото време от статистиката става ясно и друга тенденция – за последните 4 години броят на задържаните лица е намалял с над 2000 души за година, а в същото време се увеличава престоят им зад решетките. 348 бандити пък са успели да духнат, избягвайки решетките преди да чуят осъдителната присъда срещу тях", "date": "2018.05.17", "title": "Арестантите в килията двойно повече от осъдените"}
{"url": "https://www.monitor.bg:443/bg/a/view/ek-objavjava-nachaloto-na-poevtinjavane-rouminga-mejdu-es-i-stranite-ot-zapadnite-balkani-99891", "text": "Лидерите на шестте партньори от страните от Западните Балкани подписаха днес в София изявление за подкрепа за стартирането на Цифрова програма за Западните Балкани. Като част от този ангажимент те се договориха да подобрят инвестиционния климат за реализирането на цифрови проекти в региона и допринесат за стабилни, предсказуми и конкурентноспособни пазари в телекомуникационния сектор. Те се съгласиха да работят с Европейската комисия по създаването и провеждането на съвместен  ИКТ Регулаторен диалог, който ще подпомогне процесите на реформи в региона. Като основен елемент от изявлението за подкрепа за започването на Цифрова програма за Западните Балкани, комисар Мария Габриел обяви днес пътна карта за намаляване на тарифите на роуминга между Европейския съюз и Западните Балкани. Пътната карта въвежда процес на мониторинг, който да се извършва от Органа на европейските регулатори в областта на електронните съобщения (БЕРЕК) и Телекомуникационните регулатори на Западните Балкани за пазарите на едро, и на дребно, така че да се оцени на място, реалното намаление на цените на роуминга. Това лято потребителите ще видят нови намалени търговски оферти касаещи роуминга, започвайки с пакетите от данни. Операторите ще продължат да договарят техните двустранни  роуминг сделки, така че от лятото на 2019 г., ние може да видим цени на дребно на роуминга между ЕС и Западните Балкани не по-високи от 70 евроцента за мегабайт, при използването на данни. Комисарят по въпросите на цифровата икономика и общество Мария Габриел заяви: „Приветствам ангажимента на телекомуникационните оператори в региона да намалят роуминг тарифите за пакетите с данни за своите клиенти за ЕС това лято. Ние гледаме напред и очакваме да видим как цените ще продължат  да намаляват, подобно на процеса в рамките на ЕС[1]. Ние вярваме, че сътрудничеството между Органа на европейските регулатори в областта на електронните съобщения (БЕРЕК) и Телекомуникационните регулатори на Западните Балкани  ще подпомогне подготовката на законови процедури и регулаторна уредба за намаляване на тарифите за роуминг при гласова телефония и при кратките текстови съобщения от 2019 или 2020 г. Това ще улесни потребителите в Западните Балкани и особено младите хора.\" По време на срещата на върха в Триест през юли 2017 г. ръководителите на страните от Западните Балкани одобриха цифровата интеграция като един от четирите компонента на многогодишния план за действие за регионалното икономическо пространство. В своето съобщение от 6 февруари за Западните Балкани \"Надеждна перспектива за разширяване и за засилен ангажимент на ЕС за Западните Балкани\", Комисията обяви, че нейните цели ще бъдат постигнати чрез 6 отделни водещи инициативи, включително Цифрова програма за Западните Балкани, която беше горещо приветствана в заключенията на проведената в Скопие през април 2016 г. среща на върха на страните от Западните Балкани в областта на цифровите технологии.   Заключенията на срещата на високо равнище за Западните Балкани от 17 май 2018 г. подкрепят идеята за стартиране на Цифрова програма за Западните Балкани, която ще бъде оповестена в дейтайли в края на юни по време Дигиталната асамблея в София. Изявлението за подкрепа на Цифровата програма за Западните Балкани беше подписано в рамките на срещата на върха ЕС-Западни Балкани в София на 17 май 2018 г. от представителите на партньорите на страните от Западните Балкани (Албания, Босна и Херцеговина, Косово*, Бивша югославска република Македония, Черна гора, Сърбия), Едно от ключовите действия ще бъде намаляването на таксите за роуминг между самите държави от Западните Балкани и между региона и Европейския съюз. Таксите за роуминг между четирима от партньорите от страните от Западните Балкани значително са намалели благодарение на споразумението, което бе изпълнено през 2014 г. Разширяването на ползите от настоящото споразумение, така че то да обхване всички потребители в региона, е една от основните цели на документа, подписан днес. Европейската комисия също така е в диалог с всички оператори, присъстващи в Западните Балкани през тази година.Операторите заявиха своето намерение да обявят нови оферти на дребно за използването на данни, на много по-ниски цени, при роуминг между ЕС и страните от Западните Балкани още през лятото на 2018 г. Oперататорите също така ще въведат мерки срещу шоково високите сметки за всичките си клиенти от Западните Балкани там, където това все още не е направено. Така потребителите ще избегнат плащането на прекомерно високи сметки, ако са пропуснали да активират своите нови оферти за роуминг. Операторите също така информираха Комисията, че от лятото на 2019 г. цените на дребно на роуминга между ЕС и Западните Балкани ще бъдат не повече от 70 цента/MB при използване на данни. Това би довело до значително подобрение на много от предлаганите понастоящем тарифи и ще бъде моментът, в който ще започне постепенно намаляване на роуминг цените на данни. Европейската комисия вече започна подготвителна работа и с регулаторните органи, както двустранно с партньорите от Западните Балкани, по техните специфични регулаторни за отделните държави въпроси, така и в по-общ план с Органа на европейските регулатори в областта на електронните съобщения BEREC. Регулаторните органи на страните от Западните Балкани ще бъдат поканени на специално събитие по време на пленарното заседание на BEREC в Гданск, Полша, в средата на юни 2018 г., където основните идеи и работния план ще бъдат представени под патронажа на председателя на BEREC. В петък сутринта българският комисар по цифрова икономика и цифрово общество Мария Габриел ще даде в София брифинг за представителите на медиите. На него ще разкаже подробности за новите решения от Срещата на върха ЕС-Западни Балкани и ще коментира други актуални аспекти от цифровия дневен ред.", "date": "2018.05.17", "title": "ЕК обявява началото на поевтиняване роуминга между ЕС и страните от Западните Балкани"}
{"url": "https://www.monitor.bg:443/bg/a/view/zapadnite-balkani-s-pytna-karta-za-es-gyrcija-i-makedonija-s-variant-za-imeto-obzor-tusk-kym-borisov-blagodarja-tazi-sreshta-beshe-uspeh-99883", "text": "Потвърждение за европейската перспектива на страните от Западните Балкани, придружено с конкретни мерки за интеграцията им, постигнат компромис между премиерите на Гърция и Македония Алексис Ципрас и Зоран Заев за името след близо три десетилетия караници, както и обща снимка на президентите на Косово и Сърбия Хашим Тачи и Александър Вучич. С тези постижения приключи наситената с историческа символика среща на върха на ЕС за Западните Балкани в София. „Благодаря! Тези среща беше успех!“, заяви на чист български президентът на ЕС Доналд Туск, обръщайки се към премиера Бойко Борисов. Туск, шефът на ЕК Жан-Клод Юнкер и Борисов дадоха обща пресконференция. \"ЕС е най-надеждният партньор на Западните Балкани. Няма план \"Б\", те са интегрална част от Европа. Това е начинът да се използва времето от днес до утре по по-ефективен начин. Не виждам друго бъдеще за Западните Балкани, освен европейско. Няма друга алтернатива. Европа е достатъчно голяма и силна, за да осинови и приеме проекта на разширяване със Западните Балкани с всичките проблеми и последствия\", подчерта Туск. Борисов пък стартира словото си с Не знам дали преди е имало толкова много евролидери, събрани в България. Извинявайте, но мисля, че и ползите за България са повече, посочи той, като не пропусна да благодари на всички лидери на ЕС. „Това е едно уважение към българския народ и мисля, че е крайно време всички да разберат, че европредседателството е успешно. Никой не помни имената, помнят, че България е бил успешен европредседател\", категоричен бе премиерът. По думите му по време на срещата е имало една много добра и честна дискусия. „Може би Юнкер е по-напред от мен в европейските съвети, но аз отдавна не съм слушал да си говорят толкова честно и от сърце тези, които са \"за\", и тези , които са \"против\". Ако Западните Балкани олицетворяват една страна, тя ще е по БВП - 96 млрд. евро. Това е БПВ на Словакия\", категоричен бе Борисов и допълни: „Не е ли по-добре тези страни да са част от нас? Така че до края на юни пак ще си говорим, но така или иначе много теми за размисъл сме си задали“. По думите му разходката, направена от Тереза Мей, Еманюел Макрон и Ангела Меркел по Моста на влюбените е много символична. \"Много съм щастлив, колко споразумения лидерите подписаха. Символично е и решението между Заев и Ципрас, дано скоро да имаме окончателно решение. На всички стана ясно, че с проблемите, които имаме, единственото спасение е да бъдем единни, или както Ангела каза: \"Лист да не може да мине между нас\", допълни министър-председателят. Той посочи също, че е символна и снимката на президента на Косово Хашим Тачи с държавния глава на Сърбия Александър Вучич. и престъпност и партньорски проверки в съдебната система. За това се договориха лидерите на ЕС с колегите си от страните от Западните Балкани по време на срещата. Тя финишира с декларация, в която освен основни постулати са заложени и конкретни проекти, които ще бъдат финансирани от Европа. В декларацията лидерите на ЕС препотвърдиха европейската перспектива на държавите от Западните Балкани, а за постигането й дадоха пътна карта – приоритетна програма с конкретни сектори, които ще бъдат наблюдавани и подпомагани финансово и чрез експерти от Европейския съюз. От декларацията става ясно също, че по време на председателството на Хърватия следващата година ще има нова среща на върха между ЕС и Западните Балкани. Във въпросната приоритетна програма е заложено въвеждане на мониторинг на съдебните процеси в областта на тежката корупция и организираната престъпност, поетапно предоставяне на подкрепа за Западните Балкани в областта на независимите и плуралистични медии и гражданското общество чрез Европейския фонд за демокрация, засилване на сътрудничеството в борбата с организираната престъпност, радикализацията и трафика, двойно повече пари за младежки дейности и образование, напредък на Босна и Херцеговина и Сърбия в процеса на присъединяването им към Световната търговска организация. Сред икономическите проекти пък изпъкват приключване на изграждането на регионалния пазар на електроенергия и интегрирането му към този на ЕС, изграждане на магистралата Ниш-Прищина и подписване на споразумение за газопреносна връзка България-Сърбия. То бе парафирано веднага след форума от енергийния министър Теменужка Петкова и колегата й от Сърбия. Непосредствено преди общата пресконференция на Борисов, Туск и Юнкер стана ясно и че форумът е на път да приключи спор, проточил се близо три десетилетия – от 1991 г., когато Македония се обяви за независима държава. Македонският премиер Зоран Заев обяви, че с гръцкия му колега Алексис Ципрас са констатирали напредък и обсъждали опции за креативни решения, като дори имало една опция за името, приемлива и за двете страни Сега тя трябвало да бъде консултирана с институциите в Гърция и Македония.  Приятелството между Македония и Гърция е още по-силно, бе категоричен още той, като подчерта, че се надява въпросът с името да бъде решен до юни, когато е следващото заседание на Европейския съвет. Ако това е невъзможно, преговорите ще продължат, каза Заев. Заев изтъкна, че е получил подкрепа за европейската интеграция на страната от Меркел, Макрон, Рюте. Членството в ЕС на Македония е гаранция за силна държава. Нашето столче в Брюксел е реалност, каза той. Междувременно стана ясно, че английският премиер Тереза Мей вчера следобед заминава за визита в Македония.   Туск коментира и излизането на САЩ от иранската сделка, като посочи, че ЕС си изпълнява ядреното споразумение с Техеран. Обясни също, че Брюксел е готов да говори за либерализация със САЩ, но само ако има неограничено изключение при митата на алуминий. „Европейската комисия ще защити нашите предприятия“, подчерта и президентът на ЕС Жан-Клод Юнкер, като посочи, че Брюксел иска неограничено изключение от предлаганите тарифни мерки и едва тогава ще е готов за преговори със САЩ. „Ако тези изключения са постоянни, сме готови да обсъждаме и достъп до пазара на автомобили. Няма да преговаряме с дамоклев меч, който да виси над главите ни“, подчерта той.  ", "date": "2018.05.17", "title": "Западните Балкани с пътна карта за ЕС,  Гърция и Македония с вариант за името (ОБЗОР)"}
{"url": "https://www.monitor.bg:443/bg/a/view/es-investira-v-gazova-vryzka-mejdu-bylgarija-i-syrbija-bruksel-otpuska-na-zapadnite-ni-sysedi-pochti-50-mln-evro-99893", "text": "България и Сърбия подписаха съвместен ангажимент за диверсификация на енергийните източници в региона на Западните Балкани, за намаляване енергийната зависимост от един доминиращ доставчик и за подобряване енергийната сигурност. Това стана в София в рамките на Срещата на върха ЕС-Западни Балкани, като подписи под документа положиха българският министър на енергетиката Теменужка Петкова и сръбския й колега Александър Антич и в присъствието на председателя на Европейската комисия Жан-Клод Юнкер и министър-председателя на България Бойко Борисов. Двете страни ще изградят първият интерконектор между газопреносните мрежи на двете страни. Връзката ще позволи пренос в рамките на 1-1,8 млрд. куб. м природен газ годишно в посока България - Сърбия, както и около 0,15 милиарда кубически метра от Сърбия към България. Дължината на съоръжението между София и Ниш е 62 км. Интерконекторът е част от списъка на ЕС проекти от общ интерес и е приоритетен в рамките на Групата на високо равнище за енергийна свързаност в Централна и Югоизточна Европа(CESEC). Европейската комисия съдейства за изграждането на интерконектора от сръбска страна чрез безвъзмездна помощ от предприсъединителните фондове на стойност 49,6 милиона евро.", "date": "2018.05.17", "title": "ЕС инвестира в газова връзка между България и Сърбия"}
{"url": "https://www.monitor.bg:443/bg/a/view/do-2021-zakrivat-10-institucii-za-pylnoletni-hora-s-uvrejdanija-99874", "text": "До 2021 г. трябва да бъдат закрити 10 институции за пълнолетни хора с увреждания, от които ще бъдат изведени близо 800 лица, стана ясно на среща на заместник-министърът на труда и социалната политика Росица Димитрова с британски експерти. Основните целеви групи в плана са хората с психични разстройства, интелектуални затруднения, деменция и възрастните, зависими от грижа.  Преди извеждането им ще бъде направена прецизна оценка от експерти, която ще даде реална картина на техните конкретни потребности, каза зам.-министър Димитрова. В изказването си тя посочи още, че предизвикателствата и заявената политическа воля в правителствената програма са свързани с продължаването на процеса на разширяване на мрежата от социални услуги в подкрепа на децата и пълнолетните хора с увреждания и техните семейства. Всички бяха категорични,че много по-ефективно е да се инвестира в превенция на насилието и в разработването на адекватни мерки за предотвратяването му, отколкото да се правят опити за преодоляване последиците от него.  ", "date": "2018.05.17", "title": "До 2021 закриват 10 институции за пълнолетни хора с увреждания"}
{"url": "https://www.monitor.bg:443/bg/a/view/cska-sofija-prodade-karanga-za-2-mln-evro-operiraha-manolev-aut-e-za-3-meseca-99867", "text": "Фернандо Каранга вече не е футболист на ЦСКА-София, научи ексклузивно „Монитор“. Днес сутринта звездата е бил продаден, а в касата на тима ще влязат 2 милиона евро. От „Армията“ категорично отказват да разкрият името на новия отбор на бразилеца, преди купувачът официално да съобщи за сделката. На следобедната тренировка на „червените“ играчи са били информирани, но без да се разкрива името на новия му тим. Най-вероятно обаче става въпрос за руския „Динамо“ (Москва), който през зимата изпрати оферта на стойност 4 милиона евро за Каранга. Тогава обаче „червените“ шефове отхвърлиха предложението, за да не загубят голмайстора си за решаващите мачове в битката за титлата и Купата на България. Както е ясно, в момента Каранга се възстановява в Бразилия от контузия в коляното, която получи след касапско влизане на Хали Тиам в предпоследното вечно дерби с „Левски“. По информация на „Монитор“ голаджията е бил увещаван да удължи договора си с ЦСКА-София с увеличена заплата от 15 хиляди евро на месец и бонус от 150 000 евро. Каранга обаче бил непреклонен в желанието си да напусне и да потърси ново предизвикателство. Очаква се сделката да бъде обявена след мача с „Берое“ в неделя, а в клуба вече са готови с няколко имена за заместник на Каранга. В същото време стана ясно, че ЦСКА-София ще изиграе последния си шампионатен двубой без деветима титуляри. Най-сериозна е ситуацията със Станислав Манолев, който получи контузия при победата с 3:2 срещу „Левски“ във вторник. Прегледите са показали скъсана вътрешна връзка на коляното, като бившият национал бе опериран по спешност. В първия месец от възстановяването си той ще бъде с предпазна шина, като се очаква да се завърне в игра след 3 месеца. Липсата на универсалния футболист сериозно затруднява треньора на ЦСКА-София Христо Янев, който освен това няма да може да разчита на Александър Дюлгеров и наказания Стойчо Атанасов. Така срещу „Берое“ десен защитник най-вероятно ще бъде Александър Георгиев. Аут за мача е Едвин Джеси, който си замина за лагер с националния отбор на Гана. Португалците Рубен Пинто и Тиаго пък получиха почивка и отпътуваха за родината си веднага след мача с „Левски“, в който Пинто вкара победното попадение. Аут с травми са също Укра и Георги Китанов. Притеснително е и състоянието на Джеферсон, който бе принудително заменен по време на вечното дерби заради болка в адукторите, но се очаква бразилецът да стисне зъби и да доиграе сезона.", "date": "2018.05.17", "title": "ЦСКА-София продаде Каранга за 2 млн. евро"}
{"url": "https://www.monitor.bg:443/bg/a/view/s-testa-po-chovekyt-i-prirodata-prikluchi-nvo-na-chetvyrtoklasnicite-vijte-otgovorite-99869", "text": "Националното външно оценяване на четвъртокласниците приключи с теста по „Човекът и природата”. Тестът се състои от 16 задачи от затворен тип с три възможни отговора, от които само един е верен. Като всеки един от тях носи по 1 точка. Тестът включваше още 3 задачи от отворен тип, на които учениците трябваше да отговорят сами. Те можеха да донесат общо още 4 точки на децата.  ", "date": "2018.05.17", "title": "С теста по „Човекът и природата“ приключи НВО на четвъртокласниците (ВИЖТЕ ОТГОВОРИТЕ)"}
{"url": "https://www.monitor.bg:443/bg/a/view/dvama-akademici-stanaha-pochetni-grajdani-na-pazardjik-99877", "text": "Двама академици – Димитър Димитров и Владимир Овчаров са най-новите почетни граждани на Пазарджик. Те бяха удостоени със званието по време на тържествената сесия на ОбС в града. Почетен знак на Пазарджик получиха поетесата Мария Генова и фотографката Петра Атанасова. Всеки от тях произнесе вълнуващо слово и обяви, че наградата, която получава е най-скъпата за сърцето му, защото идва от родния Пазарджик. Акад. Димитър Димитров заяви, че присъденото му почетно гражданство го обвързва още по-дълбоко с града край Марица, тъй като той има още много планове за инвестиции в града. Акад.Димитров е ректор на Висшето училище по агробизнес и развитие на регионите, чийто филиал в Пазарджик работи от 2005 г. Акад.Владимир Овчаров е изтъкнат български медик и преподавател – работи в областта на невронауката, невроморфологията, клетъчната биология, развитието на централната нервна система.  Поради участието си на Евразийски медицински форум в Казахстан акад. Овчаров не успя да получи лично своето отличие.", "date": "2018.05.17", "title": "Двама академици станаха почетни граждани на Пазарджик"}
{"url": "https://www.monitor.bg:443/bg/a/view/makron-sklonen-na-kompromisi-za-prevozvachite-te-gotvjat-protesti-i-v-bruksel-obzor-99882", "text": "Знак, че е склонен на компромиси по пакета „Мобилност“, даде президентът на Франция Еманюел Макрон. Той коментира темата след приключилата среща на върха ЕС-Западни Балкани, която премина и под знака на жестока блокада на София заради протестите на превозвачите. „Желая компромис по тази тема. Франция е поела ангажимент и желаем реформа, защото тя е необходима. Надявам се на благоприятно решение на правилата, които отчитат и спецификата на транспортните фирми в България“, посочи той и подчерта, че се надява да има решение по темата през септември. Тогава въпросът трябва да се финализира. Пакетът „Мобилност“ бе сред основните теми на неформалните разговори на Борисов с Макрон и Меркел в сряда вечерта. Веднага след вечерята, дадена от министър-председателя за лидерите на ЕС и страните от Западните Балкани, Меркел, Борисов и Макрон бяха снимани от столичен ежедневник да си говорят седнали и покрити с одеяла в градинката на столичен хотел. с френския президент Еманюел Макрон и немския канцлер Ангела Меркел и транспортните министри пакета за мобилност. Всеки представи своите аргументи, ние - също. По думите му се е провел максимален диалог. Очаквам решение, каза още той. Премиерът даде да се разбере, че ще има ново обсъждане на текстовете с ЕК и с експерти от Германия и Франция. „Макрон обеща, като се прибере, и Меркел разпореди на нейните експерти, нашите експерти още веднъж с ЕК да прегледат всички детайли”, каза Борисов и обясни основния аргумент на защитниците на регламента - шофьорите сега биват третирани по лош начин, Самите те пък се погрижиха в деня на срещата на върха да кажат категорично „не“ на плановете да бъдат изхвърлени от пазара в Западна Европа. И изразиха готовност, ако не бъде чут гласът им, да продължат с протестите и в столицата на обединена Европа - Брюксел. Протестите им започнаха сутринта, когато стотици тирове и автобуси влязоха в София и в други по-големи градове на страната. В столицата преди обяд около 50 тира и над 40 автобуса паркираха в крайната дясна лента на „Цариградско шосе“ в София. Върху тях има транспаранти, на които пише \"Европа на две скорости = на заден ход за България\" и \"Макрон, не убивай транспорта в България!\". В посока Пловдив между 10 и 11 часа задръстване заради протестите почти нямаше освен традиционното след \"Алея Яворов\" до 4-ти километър. По направление към центъра обаче след студентските общежития преди хотел \"Плиска\" до подлеза на платното в посока на Телевизионната кула и \"Хладилника\" движението бе затруднено и имаше тапа. Причината е, че тролейбусите и автобусите на масовия градски транспорт не можеха да ползват бус лентата и бяха принудени да влизат в активната. Точно в 12 часа всички паркирани возила надуха клаксоните си. От 13 часа от пл. \"Македония\" на собственици на превозвачески фирми и работници от бранша. На плакатите се четеше основният въпрос: „Има ли място за БГ бизнеса в ЕС?“ На друго място протестиращите бяха изписали „Транспортен пакет 1 и 2 = exit!”. Един от участниците в протеста - шофьорът Стефан Коцев, каза, че предлаганите промени ще докарат до фалит българските превозвачи, а повечето работещи в тях ще бъдат принудени да заминат на гурбет на Запад в същите богати страни, за които сега работят техните фирми и са обвинявани в подбиване на пазара. „Това е най-голямата глупост, която съм чул. Не може конкуренцията да се бърка с дъмпинг“, каза „Монитор“ относно твърдението за дъмпинг Красимир Лалов от Националното сдружение на българските превозвачи. „Французите и германците сами си правят дъмпинг, защото ние работим чрез техни спедиторски фирми. Те сами си свалят цените, за да вземат товарите, и на нас ни ги свалят още, за да спечелят повече.  хем от старите страни членки, хем от нас. И след това казват, че ние сме виновни“, обясни Лалов.    Франция желае България да се присъедини към еврозоната и едновременно с това да влезе в банковия съюз. Това даде да се разбере президентът й Еманюел Макрон. На въпрос за членството ни в Шенген обаче той беше далеч по-уклончив. Макрон ни поздрави за опазването на границата, но допълни, че не е добре да се бърза с ангажименти преди реформа в самия Шенген и Дъблинското споразумение.", "date": "2018.05.17", "title": "Макрон склонен на компромиси за превозвачите, те готвят протести и в Брюксел (ОБЗОР)"}
{"url": "https://www.monitor.bg:443/bg/a/view/volvo-svyrza-kolite-i-kamionite-na-pytja-s-oblaci-prevoznite-sredstva-shte-obmenjat-informacija-pomejdu-si-za-da-izbegnat-opasnosti-99746", "text": "Производителят на премиум автомобили Volvo Cars и водещият производител на камиони Volvo Trucks ще споделят данни в реално време чрез облачна система, която дава възможност на превозните средства да обменят информация помежду си и да предупреждават водачите за рискови участъци на пътя. За първи път Volvo Cars споделя данни, свързани с безопасността с друга компания. Сътрудничеството с Volvo Trucks е първата крачка към свързаните превозни средства, които могат да имат сериозен принос към безопасността по пътищата като цяло. От 2018 г. избрани камиони на Volvo Trucks и автомобили на Volvo Cars в Швеция и Норвегия ще споделят помежду си анонимни данни в реално време, като всяка от компаниите ще използва собствената си система за предупреждение при опасност на пътя чрез включване на аварийните светлини. Технологията на Volvo за сигнализация при потенциална опасност на пътя е първата по рода си в автомобилната индустрия. Всеки път, когато водачът включи аварийните светлини, системата изпраща сигнал до всички останали автомобили Volvo, които се намират наблизо и са свързани посредством облачната технология, като по този начин ги предупреждава и им помага да избегнат евентуалните инциденти. Това е особено полезно в зони с ограничена видимост. Системата е налична в Швеция и Норвегия от 2016 г. и е стандартна за всички автомобили от сериите 60 и 90, както и за новото ХС40. Присъединяването на Volvo Trucks към облачната система ще разшири нейния обхват, ще се засичат още повече потенциални опасности и ще се повиши сигурността по пътищата като цяло. Значителна част от регистрираните нови превозни средства в региона са с марката Volvo. Volvo има богата история в споделянето на знания и опит в безопасността, в името на това да се запазят колкото се може повече човешки животи. През 1959 г. Volvo се отказа от патента на изобретението си - триточковия предпазен колан, за да може всички автомобилни компании да го използват. Днес това се оценява на един милион спасени живота. В същото време Volvo Cars обяви съвместната си работа си с технологичната компания Google по внедряване на редица приложения с възможност за гласова команда. Google Assistant, Google Play Store, Google Maps и други услуги, ще се предлагат със следващото поколение инфотейнмънт система Sensus, базирана на операционната система Android. Планира се партньорството на Volvo Cars с Google в бъдеще да обогати и усъвършенства взаимодействието между потребителя и неговия автомобил. Освен приложенията и услугите, разработени от Google и Volvo, и внедрени в колата, клиентите ще имат достъп и до хиляди допълнителни приложения, налични в Google Play Store и оптимизирани за базираните на Android инфотейнмънт системи. Google Assistant осигурява гласова команда на основни функции, като контрол на климатика, пускане на музика и изпращане на съобщения. Очаква се тази дигитална интеграция да намали разсейването на водача и да му помага да съсредоточи вниманието си изцяло върху пътя. Google Maps ще позволи на следващото поколение Sensus система да актуализира трафик данните и пътните карти в реално време, да информира водача за актуалната ситуация на пътя и да предлага алтернативни маршрути спрямо трафика в момента.", "date": "2018.05.17", "title": "Volvo свърза колите и камионите на пътя с облаци"}
{"url": "https://www.monitor.bg:443/bg/a/view/makron-gotov-na-kompromisi-za-prevozvachite-99878", "text": "Френският президент Еманюел Макрон е склонен на компромис по пакета за мобилност на ЕС. Това стана ясно от негово изявление след срещата на евролидерите в София, която бе съпроводена от протест на българските превозвачи заради идеите да се наложат нови изисквания, като тези да спят задължително в хотели и да са задължени да се връщат периодично по родните си места. каза Макрон в НДК след срещата на върха на ЕС за Западните Балкани. Той обаче увери, че отчита спецификите на транспорта у нас. Макрон се надявал на решения по темата през септември, както и да се защитят социалните права на превозвачите. Освен т.нар. Закон „Макрон“, по който се очаква българският кабинет, който застана зад родните превозвачи, да отправи свои предложения Френският президент коментира и перспективите пред приемането ни в Шенген. Според него защото предстояла реформа по отношение на свободната за предвижване зона. Франция подкрепя България за еврозоната, каза още френският държавен глава. Всички условия за членство в чакалнята били изпълнени от нас, отчете Макрон.", "date": "2018.05.17", "title": "Макрон готов на компромиси за превозвачите"}
{"url": "https://www.monitor.bg:443/bg/a/view/airbnb-shte-informira-datskite-danychnite-v-danija-na-naemodatelite-imotnijat-sajt-skluchva-podobno-sporazumenie-za-pyrvi-pyt-99873", "text": "Airbnb автоматично ще съобщава на датските данъчни власти приходите на собствениците на жилища, отдавани под наем чрез платформата, съобщи Reuters. Това ще бъде първото подобно споразумение в световен мащаб за услугата за краткосрочно отдаване под наем. То цели по-лесно да се установяват опитите за избягване на плащане на данъци. Според документа, който трябва да бъде приет от датския парламент, собствениците на жилища имат право да дават апартаментите си под наем само до 70 дни в годината. Предвижда се и освобождаване от данъци на приходи до 40 000 датски крони (6350 долара) годишно. Искаме процъфтяваща споделена икономика в Дания, при която да е възможно отдаващите под наем жилищата си да печелят разумна сума, освободена от данък, посочи датският финансов министър Кристиан Йенсен. Airbnb и други платформи за краткосрочно отдаване под наем са критикувани също, че заради тях цените на жилищата скачат и допринасят за недостиг на апартаменти в големите градове като Париж, Берлин и Амстердам. Компанията уточни, че има над 30 000 души, които са отдавали под наем в Дания през 2017 г. и над 900 000 гости, наемащи жилища.", "date": "2018.05.17", "title": "Airbnb ще информира датските данъчните в Дания на наемодателите"}
{"url": "https://www.monitor.bg:443/bg/a/view/tu-sofija-predstavi-izjaveni-te-si-studenti-99861", "text": "Оборът на Formula Student, златни медалисти от различни олимпиади и състезания, участници в проекти и създатели на приложения бяха само част от талантливите студенти на Технически Университет- София. За първи път те бяха включени в каталог с най-изявените си студенти, който беше представен по време на церемонията „ИзявениТЕ“. Събитието бе организирано от Студентски съвет на ТУ-София и Център „Кариера и възпитаници (алумни)“. Сред гостите бяха и много фирми, които имаха възможността да разменят контакти свидят разработките на „ИзявениТЕ“. Както и самите студенти да установят контакти и обменят опит със свои потенциални работодатели в неформална среда. „Благодарение на вашите изяви нашият университет просперира. Вие сте авторитетът на ТУ.“ заяви ректорът проф.Георги Михов по време на откриването на церемонията. Като част от събитието присъстващите видяха демонстрация на тима на Formula Student, битка между отборът по сумо с роботчета, роботът Nao, както и фолклорния ансамбъл към университета.", "date": "2018.05.17", "title": "ТУ София представи „ИзявениТЕ“ си студенти "}
{"url": "https://www.monitor.bg:443/bg/a/view/108-600-zajavlenija-po-direktnite-plashtanija-za-fermerite-99875", "text": "В Интегрираната система за администриране и контрол (ИСАК) са регистрирани общо 108 600 броя заявления по директни плащания, Кампания 2018 г. Почти всички от тях (около 107 000 броя) са приключени като дейност в общинските служби по земеделие (ОСЗ) и са подписани от кандидатите. Това съобщи министърът на земеделието, храните и горите Румен Порожанов при откриването на новата административна сграда на Общинска служба по земеделие „София-Източна“. На 15 май изтече срокът за подаване на заявления по директните плащания без санкция. В 60 600 от заявленията е маркирано участие по основната схема за подпомагане на площ - СЕПП, като по схемата към момента са декларирани почти 3,76 млн. ха. Тази година не се наложи удължаване на сроковете, въпреки че имаше такава възможност, обработката върви с ускорени темпове, каза още министър Порожанов. Това ще даде възможност за навременно изплащане на субсидиите към производителите. Новата административна сграда на Общинската служба по земеделие - Източна се намира на ул. „Бистришко шосе“, №26. В нея ще се обслужват собственици на земи и земеделски стопани от 26 землища, което е най-голямата площ на територията на Столична община. Сградата е оборудвана с модерен архив, който отговаря на най-високите критерии за сигурност и пожарна безопасност. Министър Порожанов разгледа и Националната генетична лаборатория в животновъдството. В нея ще може да се прави ДНК анализ, който да доказва чистота на породите под селекционен контрол. „Така ще може един път завинаги да спрат споровете кое животно е селекционно у нас и кое не е“, коментира зам.-министър Цветан Димитров.", "date": "2018.05.17", "title": "108 600 заявления по директните плащания за фермерите"}
{"url": "https://www.monitor.bg:443/bg/a/view/plovdivchani-si-vryshtat-janki-za-machovete-za-bronza-99876", "text": "Американският гард на „Академик Бултес 99“ Айзея Юмипиг ще бъде на линия за битката на пловдивския тим за бронзовите медали срещу „Рилски спортист“. Той получи травма в кръста и не можа да доиграе четвъртата среща от полуфиналния плейоф срещу „Балкан“ в Ботевград. „Айзея се чувства по-добре и ще вземе участие в първия двубой от серията“, увери старши треньорът на „студентите“ Асен Николов. Първият двубой от серията до 2 победи от 3 мача е в неделя от 18:30 ч. в Пловдив. Втората среща е във вторник в Самоков, а ако има трети мач, той ще бъде на 25 май, отново в Пловдив. „Академик Бултекс 99“ за пръв път в историята си играе за медали и, за да събере всички фенове ръководството може да отвори допълнителна трибуна в залата. В петък преди обед пък баскетболистите на пловдивския клуб ще се включат в поредната си благотворителна инициатива. Те ще раздават храна на хора в нужда като част от кампанията \"Топъл обяд\" на болница „Медлайн“.", "date": "2018.05.17", "title": "Пловдивчани си връщат янки за мачовете за бронза"}
{"url": "https://www.monitor.bg:443/bg/a/view/strah-i-studen-plaj-pazi-99868", "text": "По морето още е студено и няма голяма тарапана по плажа, като изключим немските баби и дядовци. На някои места обаче вече са назначили спасителите. Така де, студено, студено, ама вземе някой от тях да прекали с евтиния нашенски шнапс и да се престраши да се цамбурне в студената вода, че да забрави и да излезе, голяма беля ще стане. Другата причина от рано да се цанят спасителите е недостигът им. Не успеят ли концесионерите да се спазарят с тях, като напече слънцето по-яко и като нахлуят пияниците в късен пубертет от Запад, вече ще е късно. И народът за спасяване ще е много и спасителите вече може да са отишли да работят по топли пясъци и в съседна Гърция, че и по-далеч, по плажовете на Средиземно море. Освен за спасители летуващите трябва да гледат и дали поне половината от плажа е безплатен и дали тази зона не е върху някакви камънаци. За това трябва да се погрижат и контролиращите, но не само на книга и като цифри в отчетите пред началствата, а на място.", "date": "2018.05.17", "title": "Страх и студен плаж пази"}
{"url": "https://www.monitor.bg:443/bg/a/view/eftimova-s-normativ-za-berlin-99866", "text": "Българската спринтьорка Инна Ефтимова покри норматив на 200 м за участие на европейското първенство по лека атлетика в Берлин през август. Тя спечели първото място на турнира \"Нова звезди\" в София с резултат от 23,50 сек., колкото е и изискването за квота за континенталния шампионат. В същата дисциплина при мъжете най-бърз беше Антонио Иванов с 21,60 секунди. В спринта на 100 м при мъжете спечели Веселин Живков с 10,83 сек., а при дамите триумфира Виктория Георгиева с 12,06 сек. В бягането на 400 м Светлин Иванов победи с 49,32 сек., а при жените най-бърза бе Бояна Чепилева с 58,26 секунди. Диляна Минкина спечели на 1500 м с 4:33,90 минути, а на 800 м при мъжете Мартин Проданов спечели убедително с 1:52,64 мин. На 5000 м Иво Балабанов слезе под 15 минути и триумфира с 14:40,54 мин. В оспорвана надпревара в скока на дължина Даниел Анков победи със 7,11 м в последния си опит, като изпревари само със сантиметър Борис Линков. При дамите Милена Митрева беше без конкуренция с 5,44 м.", "date": "2018.05.17", "title": "Ефтимова с норматив за Берлин"}
{"url": "https://www.monitor.bg:443/bg/a/view/cherno-more-s-kovarna-prednina-predi-revansha-sreshtu-loko-pd-99860", "text": "Като „коварна“ обяви преднината на „Черно море“ треньорът Илиан Илиев след първия мач от финала за седмото място в Първа лига, даващо право на бараж за Лига Европа. „Моряците“ спечелиха с 2:1 срещу „Локомотив“ (Пловдив), а повод за изказването на Илиев стана късното попадение на „смърфовете“, което запази интригата за реванша. „В Пловдив те ще трябва да атакуват, а ние имаме необходимите хора, които могат да използват празните пространства. Можеше да сме малко по-умни и търпеливи в последните 15 минути. Подведе ни адреналинът и публиката. Очаква ни труден двубой, защото нашата преднина е коварна. При всички случаи обаче няма да излезем на терена, за да браним този един гол“, коментира Илиан Илиев. Колегата му в „Локомотив“ Бруно Акрапович също заяви, че двубоят на „Лаута“ ще е много оспорван. „Не съм доволен от загубата, но този гол на чужд терен ни дава увереност, че можем да отстраним „Черно море“. Шансовете са 50 на 50“, сподели Акрапович. Реваншът е в събота, а победителят ще играе срещу „Левски“ или „Берое“ в директен сблъсък за място в Лига Европа. Домакин в единствения мач ще е тимът от Първа лига.", "date": "2018.05.17", "title": "„Черно море“ с коварна преднина преди реванша срещу \"Локо\" (Пд)"}
{"url": "https://www.monitor.bg:443/bg/a/view/kabaeva-pokani-ansambyla-na-svoja-festival-99863", "text": "Една от най-големите звезди в световната художествена гимнастика Алина Кабаева е поканила българския ансамбъл за жени да участва във фестивала, който самата тя организира. Момичетата на Весела Димитрова заминават за Москва, където за първи път ще играят демонстративно през уикенда. Днес тимът получи наградата за отбор на месец април в анкетата на Пресклуб „България“. Грациите обявиха, че искат да покажат възможно най-добре своите съчетания на предстоящото европейско първенство в Гуадалахара (Исп). Шампионатът ще се проведе от 1 до 3 юни. За Испания ще пътува и Теодора Александрова, която все още се възстановява от травма на ходилото. „До края на месеца ще бъда в оптимална форма и може би след европейското ще започна да тренирам пълноценно“, обяви тя. По същото време най-добрите ни индивидуални състезателки започнаха вече участие на държавното отборно първенство, което се провежда в зала \"Асарел\" в Панагюрище.  ", "date": "2018.05.17", "title": "Кабаева покани ансамбъла на своя фестивал"}
{"url": "https://www.monitor.bg:443/bg/a/view/atletiko-m-schupi-57-godishen-frenski-karyk-s-uspeha-v-liga-evropa-marsilci-obviniha-paje-za-zagubata-toj-visi-za-mondiala-99865", "text": "„Атлетико“ (Мадрид) разби „Марсилия“ с 3:0 във френския град Лион и спечели трофея в турнира Лига Европа за трети път след 2010-а и 2012 година. Антоан Гризман (21, 49) наказа своите сънародници на два пъти, а капитанът Габи (89) вкара първия си гол за сезона и оформи крайния резултат. Така марсилци загубиха трети пореден финал в Европа след 1999 от „Парма“ (0:3) за Купата на УЕФА и 2004 от „Валенсия“ (0:2) в същия турнир. С това те изравниха антирекорд на „Бенфика“ в надпреварата и заедно с португалците са единствените с 3 загубени финала и нито един успех. С поражението „Марсилия“ не успя да стане и първият френски победител в турнира. „Дюшекчиите“ пък счупиха 57-годишен карък, който ги гонеше на френска земя, където нямаха успех за този дълъг период. В лагера на „Марсилия“ приеха тежко загубата, а феновете намериха виновник – звездата Димитри Пайе. Той докосна трофея преди мача, а това се счита за изключително лошо предсказание. Във футбола се счита, а и историята го е доказала, че не трябва да се докосва купата, преди да е спечелена. Пайе обаче се изкуши и при излизането на терена погали трофея. „Когато предизвикаш съдбата, тя не прощава“, категорични бяха френските фенове. С това обаче кошмарът за Пайе не свършва. Халфът напусна със сълзи на очите терена в 30-минута, след като получи контузия в бедрото. Все още не е ясна сериозността на травмата, но има опасност той да пропусне Мондиал 2018 в Русия. „Нямахме късмет, направихме пропуски, а в такъв мач това винаги се наказва“, съжали след мача треньорът на „Марсилия“ Руди Гарсия. На обратния полюс пък бе настроението в лагера на „Атлетико“, където треньорът Диеги Симеоне бе на седмото небе от радост. “Година след година този отбор работи много и постоянно се развива. На два пъти бяхме близо до триумф в Шампионската лига. Този успех е награда за израстването на тима. Последните осем или десет години бяха невероятни. Намерихме истински мъже, които станаха големи футболисти. На трибуните бях самотен и разочарован. Бъдещето на Гризман? Надявам се да е щастлив и да остане“, сподели Симеоне. След двубоя десетки хиляди фенове на „Атлетико“ излязоха по улиците на Мадрид, за да празнуват успеха. „Тази победа е за вас, благодарим ви за подкрепата през страхотния сезон“, написа в социалните мрежи нападателят на „дюшекчиите“ Фернандо Торес, за когото това бе последен сезон в тима.", "date": "2018.05.17", "title": "„Атлетико“ (М) счупи 57-годишен френски карък с успеха в Лига Европа"}
{"url": "https://www.monitor.bg:443/bg/a/view/hvanaha-8-trafikanti-na-hora-v-syrbija-i-rumynija-99862", "text": "Продължило няколко месеца международно разследване за трафик на мигранти приключи със съвместна операция на германската, сръбската и румънската полиция, в резултат на която бяха задържани осем души. Трима от задържаните в широко мащабната акция са били арестувани на територията на Румъния, Сърбия и Великобритания с европейски заповеди за арест. Те са помагали на петима сръбски граждани, смятани за ключови посредници при организиране на нелегалния транзит на 79 мигранти от Белград до границата с Румъния, с цел по-нататъшното им прехвърляне към страни от ЕС. Заподозрените са се подвизавали с фалшиви документи и често са сменяли местожителството си. Един от тях е бил заловен при опит да се прехвърли във Великобритания от Франция. Нелегалните мигранти са плащали за услугата между 1200 и 2000 евро.", "date": "2018.05.17", "title": "Хванаха 8 трафиканти на хора в Сърбия и Румъния"}
{"url": "https://www.monitor.bg:443/bg/a/view/posre-sht-nahme-svetovnite-lideri-s-unikalen-vkus-ot-karnobat-pozlatenata-ot-bruksel-rakija-kehlibar-stana-poslanik-na-bylgarskija-duh-99870", "text": "Уникалният вкус на Карнобат, събрал най-доброто от нашите лозя, стана истински посланик на българския дух, традиции и самобитност по време на Срещата на върха в София. Любимата ракия на Брюксел, както е по-известна „Кехлибар” сред ценителите заради златния си медал от Concours Mondial de Bruxelles, даде повод на Ангела Меркел, Еманюел Макрон, Себастиян Курц, Виктор Орбан, Жан-Клод Юнкер, Доналд Туск, Антонио Таяни, и на останалите лидери от 28-те страни членки на ЕС, да вдигнат историческа наздравица за европейското бъдеще на Западните Балкани. „Не случайно избрахме „Кехлибар” да представи страната ни на най-високия международен форум”, споделиха организаторите. Освен че е символ на отлично качество и висока класа, тя е първата ракия, донесла на България златен медал от най-престижния световен конкурс, основан в сърцето на Европа - Spirits Selection, част от прочутия Concours Mondial de Bruxelles. Наблюдатели припомниха, че за Ангела Меркел това е поредната среща с уникалния вкус от Карнобат. При визитата си у нас през 2010 г. германският канцлер оцени качество на родните напитки и дори закупи за личната си енотека от невероятното Шардоне на водещия български производител. Впечатляващият Мускат Отонел, който е част от класния бленд на ароматни и неароматни сортове в „Кехлибар”, очарова журито от Concours Mondial de Bruxelles с деликатните си ухания на индрише и здравец. Те нямат аналог по света и не случайно са в основата на невероятната ракия, с която България се представи пред висшите държавници. Отгледаният в лозята на „Винпром Карнобат” Мускат превъзхожда всички останали клонове, виреещи в другите части на Европа, разказаха световно известни енолози. Три годишното отлежаване в дъбови бъчви пък помага на ракията да извлече най-доброто и да постигне качество, достойно за световни лидери, споделиха енолозите на „Винпром Карнобат”. През есента на тази година България ще събере водещите познавачи на ракии, брендита и други спиртни напитки. Те ще журират Spirit Selection by Concours Mondial de Bruxelles. Той е известен още и като „Обединените нации на спиртните напитки“, защото всяка година се провежда в различна държава. Признанието за ракия „Кехлибар” стана негласна причина страната ни за втори път да спечели домакинството наоснования в Брюксел конкурс, споделиха наблюдатели. Златните медали от Брюксел, присъждани многократно за вината и ракиите на Карнобат, са гаранция, че потребителите ще получат най-високо качество. „Избирайки бутилка, на която са отпечатани медалите, човек ще знае, че купува нещо наистина добро”, коментира неотдавна директорът на надпреварата Тиери Хайнс. Брюкселският форум е известен с изключително строгите си критерии и само най-качествените напитки на планетата са в състояние да се преборят за награда, допълни още той. А сред тях е и ракия „Кехлибар” – единствената, с която световните лидери вдигнаха наздравица при посещението си у нас. Вината и ракиите на Карнобат са триумфирали с най-високите отличия от Брюксел, Лондон, Париж, Виена, а под златните им медали стоят подписите на най-авторитетните енолози по света. С тях са вдигани наздравици в Лондонската Кралска опера, а у нас са посрещани световни лидери от ранга на Владимир Путин и Джордж Буш. Признание, превърнало напитките от Карнобатските лозя в истинска визитна картичка на България пред световния елит. Уникалните аромати на индрише и здравец, с които ракия „Кехлибар” впечатли журито на Concours Mondial de Bruxelles, са извлечени изцяло по естествен път. „Отглеждаме гроздето в уникални природни местности, където от векове старите карнобатлии са засаждали най-добрия Мускат Отонел.”, поясниха енолозите на „Винпром Карнобат”. Песъкливо-каменистата структура на почвите, в съчетание с близостта до морето и умерения климат са отлични за засаждане на сорта. Слънцето грее изобилно, липсват резки температурни колебания, камъните задържат топлината в корена на лозата и гроздето се налива със сладост. Добрият дренаж на почвата помага след дъжд водата бързо да слезе към затоплените корени. Така освен ценни захари се натрупват и невероятните аромати и вкусове. След брането майсторите на ракията настойват гроздовата мъст с ципите за дълго време и провеждат ферментацията при ниски температури. Накрая дестилират, за да извлекат и концентрират ценните ухания. Мекотата във вкуса пък се дължи на 3 годишното й отлежаване в дъбови бъчви. Благодарение на автентичната технология, ракия „Кехлибар” добива плътност, мекота и се обогатява с ценни ухания. Ракията се изварява в единствените по рода си посребрени казани, които чрез електролиза от вътрешната страна я пречистват до съвършенство.", "date": "2018.05.17", "title": "ПОСРЕЩНАХМЕ СВЕТОВНИТЕ ЛИДЕРИ С УНИКАЛЕН ВКУС ОТ КАРНОБАТ"}
{"url": "https://www.monitor.bg:443/bg/a/view/granicata-s-irlandija-moje-da-provali-sdelkata-za-brekzit-99864", "text": "Ирландският министър-председател Лио Варадкар съветва Великобритания да обясни как възнамерява да запази отворена границата на страната със Северна Ирландия, защото в противен случай ще се стигне до пропадане на сделката за Брекзит, предаде АП. \"Трябва да знаем, че това е изпълнимо и законно използваемо и предстои тепърва да видим нещо, което да го наподобява\", заяви Варадкар. Великобритания напуска ЕС, неговия общ пазар и митнически съюз през март 2019 г. Но този ход може да създаде пречки за бизнеса между британската Северна Ирландия и членката на ЕС Ирландия, отбелязва агенцията. \"Ако не постигнем истински, значителен напредък до юни, тогава следва сериозно да си зададем въпроса дали въобще ще имаме споразумение за напускане\", добави Варадкар.", "date": "2018.05.17", "title": "Границата с Ирландия може да провали сделката за Брекзит"}
{"url": "https://www.monitor.bg:443/bg/a/view/delio-rosi-s-ultimatum-za-klasirane-na-levski-v-evropa-99859", "text": "Делио Роси е получил ултиматум от ръководството на „Левски“ за задължително класиране за евротурнирите. В разговор с изпълнителния директор Красимир Иванов италианецът е научил, че ако иска да запази работата си начело на тима, със сигурност ще трябва да класира „сините“ за квалификациите в Лига Европа. В противен случай раздялата му с „Левски“ изглежда сигурна, въпреки че наустойката в договора му е повече от сериозна – 500 хиляди евро. Самият Роси призна, че разговори за бъдещето му ще има след края на сезона. Заради неяснотата около треньора пък за момента е замразена и лятната селекция. В момента „Левски“ е в позиция, че първо трябва да си гарантира третото място в класирането, а чак след това да мисли за баража срещу седмия от Първа лига („Локомотив“ (Пд) или „Черно море“, б.а.). В неделя „сините“ гостуват на „Верея“, като ще имат нужда поне от точка, за да удържат третото място. Ако пък „Берое“ иска да измести столичния гранд, ще трябва да гони задължителна победа срещу ЦСКА-София на „Армията“ и да чака грешка от „Левски“ в Стара Загора.", "date": "2018.05.17", "title": "Делио Роси с ултиматум за класиране на \"Левски\" в Европа"}
{"url": "https://www.monitor.bg:443/bg/a/view/bufon-napuskam-uve-no-ne-znam-dali-spiram-s-futbola-99858", "text": "Легендарният вратар на „Ювентус“ и Италия Джанлуиджи Буфон обяви официално, че в събота ще изиграе последния си мач за \"бианконерите\", чиито цветове защитава вече повече от 17 години. 40-годишният страж обаче не даде категоричен отговор дали това ще бъде краят на кариерата му. Той разкри, че президентът на клуба Андреа Аниели, който седеше редом до него на пресконференцията, му е предложил както да продължи да играе, така и да започне различна работа в клуба. Оферти към Буфон има и от тимове от други държави, но той ще вземе окончателното решение за бъдещето си през следващата седмица. \"В събота срещу „Верона“ ще бъде последният ми мач с „Ювентус“. Мисля, че това ще бъде най-подходящият начин да се сбогувам с всички. Преди 15 дни бях сигурен, че спирам да играя, но сега получих някои предложения, които са вълнуващи. Те са свързани както с работа на терена, така и извън него. Следващата седмица, след два-три дни размисъл ще взема окончателното си решение. Ще се опитам да последвам душата и природата си\", заяви Буфон.", "date": "2018.05.17", "title": "Буфон: Напускам \"Юве\", но не знам дали спирам с футбола"}
{"url": "https://www.monitor.bg:443/bg/a/view/tusk-kym-borisov-blagodarja-tazi-sreshta-beshe-uspeh-99853", "text": "Благодаря! Тази среща беше успех. С тези думи на чист български се обърна президентът на ЕС Доналд Туск към българския премиер Бойко Борисов по време на съвместната им пресконференция след края на срещата на върха ЕС-Западни Балкани. На нея бе приета декларация, препотвърждаваща европейската перспектива на държавите от тази част на региона, придружена от конкретни мерси за постигането на тази интеграция. \"ЕС е Няма план \"Б\", те са интегрална част от Европа. Това е начинът да се използва времето от днес до утре по по-ефективен начин. Не виждам друго бъдеще за Западните Балкани, освен европейско. Няма друга алтернатива. Европа е достатъчно голяма и силна, за да осинови и приеме проекта на разширяване със Западните Балкани с всичките проблеми и последствия\", подчерта Туск. Борисов пък стартира словото си с извинение към софиянци за „чудовищния трафик, който създадохме“. Не знам дали преди е имало толкова много евролидери, събрани в България. Извинявайте, но мисля, че и ползите за България са повече, посочи той, като не пропусна да благодари на всички лидери на ЕС. „Това е едно уважение към българския народ и мисля че е крайно време всички да разберат, че европредседателството е успешно. Никой не помни имената, помнят, че България е бил успешен европредседател\", категоричен бе премиерът, като сред изброените успехи посочи и че рамо до рамо застанаха лидерите на Косово и Сърбия. По думите му по време на срещата е имало една много добра и честна дискусия. „Може би Юнкер е по-напред от мен в европейските съвети, но аз отдавна не съм слушал да си говорят толкова честно и от сърце тези, които са \"за\" и тези , които са \"против\". Ако Западните Балкани олицетворяват една страна, тя ще е по БВП - 96 млрд. евро. Това е БПВ на Словакия\", категоричен бе Борисов и допълни: „Не е ли по-добре тези страни да са част от нас? Така, че до края на юни пак ще си говорим, но така или иначе много теми за размисъл сме си задали“. По думите му разходката, направена от Тереза Мей, Еманюел Макрон и Ангела Меркел по Моста на влюбените е много символична. \"Много съм щастлив, колко споразумения лидерите подписаха. дано скоро да имаме окончателно решение. На всички стана ясно, че с проблемите, които имаме, единственото спасение е да бъдем единни, или както Ангела каза: \"Лист да не може да мине между нас\", допълни министър председателят. То посочи също, че е символна и снимката на президента на Косово Хашим Тачи с държавния глава на Сърбия Александър Вучич.  Туск коментира и излизането на САЩ от иранската сделка, като посочи, че ЕС се изпълнява ядреното споразумение с Техеран. Обясни също, че Брюксел е готов да говори за либерализация със САЩ, но само ако има неограничено изключение при митата на алуминий. „Европейската комисия ще защити нашите предприятия“, подчерта и президентът на ЕС Жан Клод Юнкер, като посочи, че Брюксел иска неограничено изключение от предлаганите тарифни мерки и едва тогава ще е готов за преговори със САЩ. „Ако тези изключения са постоянни, сме готови да обсъждаме и достъп до пазара на автомобили. Няма да преговаряме с дамоклев меч, който да виси над главите ни“, подчерта той.  ", "date": "2018.05.17", "title": "Туск към Борисов: Благодаря, тази среща беше успех"}
{"url": "https://www.monitor.bg:443/bg/a/view/izhvashtaha-zemedelec-v-lyja-za-zaseti-ploshti-99849", "text": "20 – месечна присъда за земеделски производител, който излъгал че е засял люцерна върху близо 90 ха площ в землището на гълъбовското село Обручище и по този начин получил неправомерно 26 500 лв. европомощи за стимулиране отглеждането на протеинови култури, постанови състав на старозагорския окръжен съд. В открито заседание от 15 май състав от наказателното отделение е признал подсъдимият Владимир Янев за виновен по обвинение в предоставянето на неверни данни при кандидатстване за еврофинансиране през пролетта на 2015 година. Пред общинската служба по земеделие в Гълъбово Янев декларирал, че върху площ от 89,9 ха , собственост на жител на Обручище, но наета от него по силата на договор от 2011 година ще засее с люцерна. Проверката в последствие обаче установила че теренът не само не е бил засят, но дори не е обработван.Нещо повече, наемателят на земята я бил преотдал на друго лице без да има това право , което пък от своя страна по невнимание допуснало там да вилнее пожар.Общо около 60 000 лв е получил от еврофондовете  подсъдимият през същия период, но парите се оказали недостатъчни за обработката на цялата наета земя. Изпълнението на наказанието е отложено за срок от 3 години, присъдата подлежи на обжалване пред Апелативен съд-Пловдив в 15-дневен срок от произнасянето й.", "date": "2018.05.17", "title": "Хванаха земеделец в лъжа за засети площи"}
{"url": "https://www.monitor.bg:443/bg/a/view/atentatorite-ot-sarafovo-ne-ostavili-nikakvi-dnk-sledi-razsledvan-e-i-tajnstven-arabin-izcheznal-v-denja-na-vzriva-99851", "text": "Терористите, които взривиха с бомба автобус с израелски туристи, не са оставили никакви следи от ДНК у нас. Това стана ясно по време на съдебното заседание на спецсъда, което се провежда в два поредни дни в Бургас. В четвъртък пред магистратите показания дадоха осем вещи лица, изготвили различни съдебни експертизи. Те бяха категорични, че по вещите, които атентаторите са оставили в хотелските стаи не са били открити никакви биологични следи, от които да се извлече годно ДНК. В стаята на един от помагачите разследващите са открили бейзболна шапка и плажна хавлия, за които хазаите са убедени че са ползвани именно от издирвания ливанец. В друга квартира, наета от съучастника му пък са били намерени неговите риза, шапка с козирка и корда. Експертите са изследвали също и банкноти, с които терористите плащали у нас. Никакви годни биологични следи не са открити и по общо седемте леки автомобила, наемани от камикадзето и двамата му съучастници. При някои от изследваните возила е открит минимален биологичен материал от повече от две лица, но не било възможно да се индентифицират, заявиха вещите лица. Това вероятно може да се дължи на факта, че същите автомобили са били наемани от десетки други туристи, поради което извличането на ДНК е станало невъзможно, коментираха запознати с разследването. Едно от безспорните доказателства, с които рабполага обвинението са договорите за рент-а-кар, които подсъдимите Мелиад Фарах, представял се като Браян Джеремая и Хасан Ел Хадж Хасан, представял се като Ралф Рико са подписвали. Под тях стоят саморъчните им подписи, както и данните от фалшивите шофьорски книжки, които са ползвали у нас. Договори за наемане на автомобили са открити и на името на загиналия терорист Хасан Ел Хюсейни, представял се под самоличността на Жак Филип Мартен. Тримата са наемали коли от Свети Влас, Равда, Слънчев бряг и Несебър и са отсядали в малки местни хотели и частни квартири, заяви прокурора по делото Красимир Тренчев. Въпреки, че от тях няма никакви биологични следи, те са били разпознати по изготвените фотороботи и снимките от фалшивите им документи за самоличност. Много хора, които са контактували с тях са ги идентифицирали.  Чужди разузнавателни служби, партнирали в разследването, пък са установили истинските самоличности на тримата терористи.  Разпитаните пред съда вещи лица са изготвили експертиза и на записите от охранителните камери, заснели алжиреца Хасан Ел Хюсейни, преди да бъде разкъсан от бомбата. На една от камерите се вижда как Хюсейни пристига на летището с такси. Друга камера показва как влиза в заведение за бързо хранене на летището и после се отправя към терминал \"Пристигащи\". Мъжът е носел е перука от изкуствени коси, дълга 36 сантиметра, с бретон дълъг 7 сантиметра, разкриха експертите.  От показанията на свидетелите и вещите лица стана ясно, че разследването е било по петите на четвърти арабин, който обаче не е сред обвиняемите. Тайнственият мъж се появил в Несебър, а после и в Поморие, където живял цели четири месеца и изчезнал мистериозно точно ден преди атентата.  Пред хазаите си, тайнственият арабин се представил с името Айзък и твърдял, че е евреин. Той посещавал малка пицария в Поморие, където се хранел всеки ден и познавал както персонала, така и постоянните клиенти. Отбивал се всеки ден и в съседния интернет клуб, откъдето провеждал дълги разговори по скайп с мургав мъж, за когото твърдял, че е негов брат. Изготвените експертизи на компютрите в клуба са потвърдили свидетелските показания. Вещото лице Щилиян Папанчев, заяви, че въпросният мъж действително е комуникирал усилено по скайп. Той е използвал в интернет профил с името Исак Ардаман и е говорил на иврит с мъж от Бейрут, Ливан. Пред местните хора арабинът твърдял, че е дошъл в България с цел да си намери жена.  Делото продължава на 13- ти юни в София с разпити на други свидетели от Варна, Верико Търново и други градове, в които атентаторите са били засечени.", "date": "2018.05.17", "title": "Атентаторите от Сарафово не оставили никакви ДНК следи"}
{"url": "https://www.monitor.bg:443/bg/a/view/otkriha-1500-novi-sluchaja-na-kryvni-bolesti-99857", "text": "1500 са новооткритите случаи на лимфоми, както се наричат заболяванията на кръвта. Те са диагностицирани в последните пет години. Към момента около 6000 са засегнатите от такива болести. Това съобщи Пиринка Петрова – председател на Българското сдружение „Лимфом“. Много често хората не подозират за заболяването , то се открива в късен стадии, посочи тя. Над 140 са заболяванията на кръвта, като основните са три – левкемия, лимфом и миелом. Като основна причина за поставянето на късната диагноза лекари посочиха приликата на симптомите с тези на грипа и простудните заболявания. повишена температура, постоянна умора, кашлица и задъхване са признаците, които могат да объркат лекарите неспециалисти по онкохематология. Появяват се още сърбеж по цялото тяло, болки ставите и най-вече в кръста и увеличени лимфни възли. Когато човек се разболее, отначало нищо не го безпокои. В продължение на няколко години той може въобще да не подозира, че е сериозно болен. Симптоматиката вече означава, че заболяването се е развило, поясни проф. Жанет Грудева – национален консултант по клинична хематология и заместник директор на Университетската болница „Свети Георги“ в Пловдив. Тя обяви, че на всеки 35 секунди на един човек по света се поставя диагнозата рак на кръвта.      ", "date": "2018.05.17", "title": "Откриха 1500 нови случаи на лимфоми"}
{"url": "https://www.monitor.bg:443/bg/a/view/kazanlyk-pripomnja-48-carici-sybra-gi-v-tvyrdi-korici-v-dve-poredni-godini-bydeshtata-dizajnerka-marija-kacarova-pechelila-koronata-99852", "text": "48 имена и съдби на красавици, окичили се през десетилетията с титлата Царица Роза припомнят в луксозно томче за предстоящия в петък 50-и избор на юбилейната носителка на короната казанлъчани. Близо година е продължила работата на екипа в състав Стефан Папукчиев, Паулина Хаджиева и Диана Рамналиева от музея на фотографията и съвременните  визуални изкуства докато съберат в кориците на книгата документалните доказателства и личните изповеди на общо 142 –те царици и подгласнички. Томчето ще бъде представено часове преди да стане известна тазгодишната царица, за приза се състезават 26 абитуриентки от местните училища. Първа в редичката е Стефка Таралежкова, която наместо корона е носела венче от рози на главата през далечната 1960-а година. Красавицата била посочена от тогавашната градска управа, на никой дори през ум не минавало, че трябва да има жури и кастинг.Историята се повторила 8 години по-късно с 25-годишната тогава майка на две деца Радка Добрева, която преминала по улиците на града върху преобразен в тракийска колесница…мотокар. Едва през 1970-та изборът става от нарочно жури, като пръв председател е карикатуристът Теньо Пиндарев , а царицата се казвала Анастасия Стоянова, която получава и подарък – картина на художника. През петте десетилетия сред избиращите красавиците са били актьорите Любомир Кабакчиев и Стефан Данаилов, оперетният певец Видин Даскалов, кардиологът проф. д-р Генчо Начев, легендарната треньорка по художествена гимнастика Нешка Робева, посланикът на Япония Такаши Коидзуми, оръжейникът Николай Ибушев…Сред поносилите за денонощие картонената корона е и днешният всепризнат експерт по проблемите с ХИВ /СПИН проф.д-р Тонка Върлева /1976 г./. В две последователни години /1978 и 1979-та/  шествието за празника на Роза Дамасцена води бъдещата дизайнерка Мария Кацарова, разказват летописците. Така и обаче не са намерени документални следи за предходничката й. Жури имало, имало е и сценарий, но никой не записал името на победителката, а и снимки не се открили в архивите. Списъкът разкрива, че най-често царицата се е казвала Мария /през 1972, 1978,1979 и 1991 г./, а по  два пъти изборът падал върху Цветелина /2015 и 2017 г./, Надежда /1992 и 1994 г./ и Юлия /2003 и 2013 г./.Колкото и да е странно сред цариците на розата няма …Роза. Една от красавиците вече не е сред  живите, избраната през 1980-а Стоянка Николова се е споминала. 35 живеят днес в България, а 13 съдбата е разпиляла по света: 5 са в Англия, 4 в САЩ и по две в Германия и Испания. 50-ият избор на Царица Роза съвпада със 115-то честване на празника на дъхавото цвете в Казанлък.Традиционното шествие  ще премине по централната улица на града на 3 юни, редом с новата избраничка и двете й подгласнички ще крачат тракийският цар Севт ІІІ и разбира се героят на Алеко Константинов – бай Ганьо. Организаторите се надяват че сред многохилядната публика ще бъдат поне 2/3 от бившите победителки в един от най-дълголетните родни конкурси за красота.  ", "date": "2018.05.17", "title": "Казанлък припомня за 48 царици, събра ги в твърди  корици"}
{"url": "https://www.monitor.bg:443/bg/a/view/phenjan-se-otkaza-ot-pregovori-sys-seul-99854", "text": "Северна Корея няма да преговаря с Южна Корея, докато въпросите, довели до отмяната на срещата на министерско равнище тази седмица, не бъдат уредени, предаде официалната севернокорейска агенция КЦТА, цитирана от Ройтерс. Председателят на севернокорейския Комитет за мирно обединение И Сон Гуон остро осъди съвместните американо-южнокорейски военновъздушни маневри \"Макс Тандър\". Той разкритикува Сеул, че позволява на \"отрепки\" да говорят в националния парламент, но не посочи подробности.", "date": "2018.05.17", "title": "Пхенян се отказа от преговори със Сеул"}
{"url": "https://www.monitor.bg:443/bg/a/view/sokolov-izprati-nacionalite-za-rusija-10-000-bezplatni-bileta-za-decata-za-svetovnoto-u-nas-99850", "text": "Мъжкият национален отбор по волейбол заминава в петък за Москва, където ще изиграе две контролни срещи с домакините от Русия на 20 и 21 май. Мачовете ще бъдат добра проверка за възпитаниците на Пламен Константинов по-малко от седмица преди старта на Лига на нациите. От Москва националите директно летят за Нинбо, Китай, където от 25 до 27 май срещат домакините, Аржентина и САЩ в първия турнир от волейболната Лига на нациите. Въпреки че пропуска турнира и световното, на което сме съдомакин с Италия през септември, Цветан Соколов изпрати съотборниците си за Москва. Малко след завръщането си от Италия, диагоналът посети заниманието на нашите в „Арена Армеец“, за да им пожелае успех. \"Съжалявам, че няма да мога да участвам и в двете състезания, но ще трябва да се оперирам. Вярвам, че момчетата имат огромна мотивация и силен отборен дух и ще покажат най-доброто от себе си, особено пред великолепната родна публика\", заяви Соколов пред сайта на БФВ. Според лекарите проблемът е сериозен и елитният ни волейболист ще отсъства повече от очакваното. Прогнозите за завръщането на Соколов са за началото на 2019 г. В същото време се разбра, че за предстоящото световно първенство ще бъдат раздадени 10 000 безплатни билета на ученици и деца за мачовете в Русе, Варна и София. Това първенство ще бъде изпит за всички нас, който обаче съм сигурен, че ще вземем с отличен, за да имаме шансове да домакинстваме и други големи спортни събития. Това заяви в Русе местната легенда Любо Ганев в присъствието на Данчо Лазаров - председател на УС на БФВ, и на кмета на града Пламен Стоилов. Крайдунавският град приема мачовете от група „Б“, в която са отборите на Бразилия, Канада, Франция, Египет, Китай и Холандия. Мачовете ще се играят между 12 и 18 септември. Русе ще бъде домакин и на годишното събрание на федерацията, което ще се проведе на 19 юни. Очаква се хотелите в града и околностите да бъдат пълни по време на световното, тъй като само преките участници в шампионата ще са около 1000.  ", "date": "2018.05.17", "title": "Соколов изпрати националите за Русия"}
{"url": "https://www.monitor.bg:443/bg/a/view/isljamska-dyrjava-otrjaza-glavite-na-mesi-i-ronaldo-plashi-s-teror-na-mondial-2018-99856", "text": "Терористите от „Ислямска държава“ за пореден път отправиха зловещо послание към феновете преди световното първенството по футбол това лято. Двете най-големи звезди на световния футбол Лионел Меси и Кристиано Роналдо се появиха с отрязани глави на страховит плакат, на който пише още \"Земята ще бъде в кръв, победата ще е наша\". Подобни закани не са чужди за „Ислямска държава“, която за пореден път \"обезглавява\" футболни звезди. Организаторите на Мондиал 2018 пък преди дни заявиха, че са взети всички необходими мерки за сигурност по време на шампионата. „Наясно сме със заплахите не само от „Ислямска държава“. Охраната ще бъде максимално засилена както на отборите, така и на феновете“, коментираха от организационния комитет на световното. Най-големият футболен турнир в света започва на 14 юни.", "date": "2018.05.17", "title": "„Ислямска държава“ отряза главите на Меси и Роналдо"}
{"url": "https://www.monitor.bg:443/bg/a/view/bansko-priema-elita-na-skite-3-g-pored-99855", "text": "България ще бъде домакин на 3 поредни световни купи в алпийските ски и за първи път в историята на световен шампионат за младежи до 20 г. Домакинствата бяха спечелени от БФски по време на 51-ия конгрес на ФИС. Домакин на престижни стартове ще бъде Банско, който до момента е организирал 5 старта за Световната купа в алпийските ски и два за Световната купа по сноуборд. Заслугата за това признание е на големия приятел на българските ски Марк Жирардели, който помага на страната ни повече от 15 години. Той положи изключителните усилия, за да може България да е отново сред домакините на най-престижните състезания в ските, разкриха от федерацията. През 2019 година Банско ще приеме три старта за Световната купа при мъжете (22-24 февруари). Година след това пак под Тодорка ще дойде елитът при жените. Състезанията ще бъдат на 25-26 януари, което автоматично вкарва Банско в клуба на най-големите ски курорти. Най-сериозното изпитание за страната ни ще бъде през 2021 г., когато Банско ще приеме Световната купа за мъже (27-28 февруари), а веднага след това от 1 до 10 март ще домакинства и на световното първенство в алпийските ски до 20 години.", "date": "2018.05.17", "title": "Банско приема елита на ските 3 г. поред"}
{"url": "https://www.monitor.bg:443/bg/a/view/muzikantite-na-bnr-protestiraha-pred-ndk-99836", "text": "Близо месец, след като излязоха за първи път на протест за по-високи заплати, артистите от музикалните състави на БНР отново изнесоха концерт в знак на недоволство, този път – пред НДК. Те категорично отхвърлиха предложението да преминат на делегиран бюджет. По думите им, те не само не разполагат със зала, но и нямат техническото време да увеличат концертната си дейност. На протеста музикантите се явиха с надписи „Искаме заплата, а не подаяние“ и „Искаме достойно заплащане“. Датата и мястото на символичния концерт не бяха избрани случайно. Те съвпаднаха със заседаването на европейските лидери и държавните и правителствени ръководители от Западните Балкани. „Към момента нашата подписка за по-високо заплащане е подкрепена от 1800 души“, каза по време на протеста проф. Атанас Карафезлиев. Той призова всеки, който се чувства съпричастен към музикалните състави на националното ни радио и българската култура също да се включи в подписката. Протестният концерт завърши с изпълнение на националния ни химн. Припомняме, че причина за бунта на недоволство станаха ниските заплати в четирите състава на БНР - Симфоничния оркестър, Смесения хор, Биг бенда и Оркестъра за народна музика. Към момента стартовата заплата на виртуозите е 570 лв., средната е с 90 лв. отгоре. Исканията им са за увеличаване на възнагражденията им с 50%. Солидарност с тях изразяват и от Националния фолклорен ансамбъл \"Филип Кутев\", както и представители на други столични състави.", "date": "2018.05.17", "title": "Музикантите на БНР протестираха пред НДК"}
{"url": "https://www.monitor.bg:443/bg/a/view/novijat-lider-na-katalunija-ne-se-zakle-v-ispanskata-konstitucija-99848", "text": "Новият лидер на испанската автономна област Каталуния - ревностният сепаратист Ким Тора, встъпи в длъжност в Барселона без да се закълне във вярност на испанската конституция, а само във \"волята на каталунския народ\", предадe АФП. На официалната церемония нямаше нито един представител на централното правителство, нито испанско знаме, свидетелство за силното напрежение между Барселона и Мадрид, предаде Ройтерс. Член на твърдото крило на движение за независимост, Тора беше избран в понеделник за премиер на Каталуния от регионалния парламент и веднага обеща да \"изгради независима държава\". 55-годишният бивш редактор, който е новак в политиката, не обеща нито да уважава испанската конституция, нито крал Фелипе Шести, нито статута на Каталуня, който определя правомощията на този автономен регион. Подобно на предшественика си Карлес Пучдемон през януари 2016 г., той обеща само да \"изпълнява честно задълженията си на президент на Женералитата (каталунското правителство), оставайки верен на волята на народа, представляван от парламента на Каталуния\". Консервативното правителство на Мариано Рахой реши да не изпраща представител на тази церемония. В комюнике то посочи, че регионалната изпълнителна власт се е опитала да наложи равнище на правителствената делегация, което не беше прието\".", "date": "2018.05.17", "title": "Новият лидер на Каталуния не се закле в испанската конституция"}
{"url": "https://www.monitor.bg:443/bg/a/view/tusk-sled-sreshtata-na-vyrha-v-sofija-dnes-be-napravena-goljama-krachka-za-evrointegracijata-na-zapadnite-balkani-99842", "text": "„Какви са притесненията в ЕС от интегрирането на Западните Балкани. Страните от региона имат население по-малко от това на Румъния и БВП колкото този на Словения. Това ли плаши ЕС?“. С тези думи се обърна премиерът към западните медии след срещата на върха на ЕС в София, на която бе поставена темата и бе приета обща декларация във връзка с нея. „Не е ли по-добре тези страни да са в преговори с ЕС и да се стремят да покриват критериите, отколкото другите световни играчи да дойдат и налагат своето влияние в региона“, попита риторично Борисов, като се спря и на мюсюлманското население в региона. \"Днес за всички е ясно, че тук бе направена една голяма стъпка към интеграцията на целия региона\", обяви от своя страна шефът на Европейския съвет Доналд Туск по време на съвместната пресконференция с Борисов и председателя на ЕК Жан-Клод Юнкер.  ", "date": "2018.05.17", "title": "Доналд Туск: Направихме голяма крачка за евроинтеграцията на Западните Балкани"}
{"url": "https://www.monitor.bg:443/bg/a/view/vashington-gotvi-novi-sankcii-za-moskva-99840", "text": "Президентът на САЩ Доналд Тръмп е възложил на държавния секретар Майк Помпео да подготви предложения за нови санкции срещу Русия, съобщиха от Белия дом. Причината е предполагаемо нарушение от страна на Москва на Договора за премахване на ракетите със среден и малък обсег. Миналата година Сенатът на САЩ прие закон за формирането на военния бюджет за 2018 г., в който има положение, касаещо въвеждането на санкции в отговор на нарушаване на Договора за ракетите. Тръмп подписа законопроект, според който на Пентагона се предоставят 58 млн. Долара за противодействие на „нарушенията“ на Договора за премахване на ракетите със среден и малък обсег от страна на Русия. Конгресът също така очаква доклад от президента по плана за санкции срещу руски правителствени служители, които биха могли да са причастни в нарушаване на Договора за премахване на ракетите със среден и малък обсег, включително и възможността за налагане на санкции и забраната за контакти по бюджетни поръчки на САЩ. Списъкът от лица, попадащи под ударите на санкциите също ще бъде представен в доклада. Сред възможните ограничителни мерки са замразяване на активите в САЩ, забрана за влизане в страната и „всякакви други санкции“. Договорът за премахване на ракетите със среден и малък обсег е подписан на 8 декември 1987 г. по време на посещението на съветския държавен ръководител Михаил Горбачов във Вашингтон и включва съгласие на двете страни за ликвидиране на ракетите със среден и малък обсег – радиус на действие от 500 до 5 500 километра. След това Русия и САЩ нееднократно взаимно са се обвинявали в нарушаването му. Във Вашингтон твърдят, че Русия произвежда нови ракетни системи, които не отговарят на изискванията, отразени в договора. От своя страна Москва твърди, че САЩ са готови да започнат производството на крилати ракети с наземно базирине със забранен обхват. На последната си голяма пресконференция президентът на Русия Владимир Путин заяви, че САЩ фактически са излезли от този договор и подчерта, че Русия „не е нарушавала договорите, които са крайъгълен камък за международната сигурност“. В четвъртък стана известна и реакцията на Москва относно плановете за нови санкции на САЩ. Прессекретарят на руския президент Дмитрий Песков заяви, че Москва ще продължи да изпълнява задълженията си по договора и отхвърли всички обвинения в нарушаването му по адрес на Русия. „Вашигтон просто използва обвиненията като предлог“, подчерта той. Заместник министърът на външните работи на Русия Сергей Рябков пък направо нарече претенциите на САЩ „евтин политически ритуал“.", "date": "2018.05.17", "title": "Вашингтон готви нови санкции за Москва"}
{"url": "https://www.monitor.bg:443/bg/a/view/aktior-tatko-na-ministyr-sadi-lipa-v-stara-zagora-99845", "text": "Приз за цялостен принос,  възможност да открие собствена звезда на славата и да засади до нея липичка  ще получи по време на феста за съвременно европейско кино „Златната липа“ актьорът  Васил Банов. Навършилият наскоро 70 години артист, чийто син Боил Банов е министър на културата, започва кариерата си в игралното  кино с роля в тв сериала „На всеки километър“  след завършването на тогавашния ВИТИЗ „ Кръстьо Сарафов“ в класа по актьорско майсторство на проф. Боян Дановски. Филмографията му включва близо 100 роли в кино- и телевизионни продукции като „Иван Кондарев“,  „Капитан Петко войвода“, „Дунав мост“, „Хайка за вълци“, „Изпепеляване“, „Столичани в повече“, „Седем часа разлика“, „Дървото на живота“, „Откраднат живот“, „Фамилията“, „Бензин“ и др. В сериала „Записки по българските въстания“ Банов се превъплащава в образа на старозагореца Георги Кюмюрев /1885-1925/, съратник на Левски, участник в национално-освободителната борба и кмет на Града на липите макар и за кратко през 1893 г. Последната му засега роля е във филма на Стефан Командарев „Посоки“, който е включен в извънконкурсната програма на стартиращото от 2  юни в Стара Загора шесто издание на фестивала. Липичката на Васил Банов ще бъде засадена в специалната алея на славата, където до дни се очаква да разцъфнат дръвчетата на Мария Статулова, Джанкарло Джанини, Татяна Лолова, Васил Михайлов и Гинка Станчева. В това издание на „Златната липа“ изпълнителният директор, режисьорката Магдалена Ралчева е подбрала рекорден брой филми – 49 пълнометражни, документални и анимационни .Председател на международното жури е Юрий Дачев, в конкурсната програма са 9 филма, българското филмопроизводство е представено от спечелилия м.г. „Златна роза“ „Вездесъщият „ на Илиян Джевелеков. Маги  Ралчева е отправила специална покана за следващото, седмо издание на фестивала към емблематичния поляк Ян Енглерт който изигра ролята на отец  Ередия в култовата лента на Въло Радев от 1975 година „Осъдени души“. 74-годишният Енглерт е директор на националния театър във Варшава и ръководи националната театрална академия.Тя не  крие желанието си спецгост на феста да бъде и френската легенда Фани Ардан, по нейна покана т.г. в Стара Загора ще бъде екип от Франция, който да я подкрепи в поканата  към актрисата", "date": "2018.05.17", "title": "Актьор, татко на министър сади липа в Стара Загора"}
{"url": "https://www.monitor.bg:443/bg/a/view/napadateljat-s-noj-ot-trolejbusa-ostava-v-aresta-99837", "text": "33-годишният мъж, който беше задържан за касапницата в тролей 7 в София, е учил до десети клас. Това стана ясно по време на мярката му за неотклонение в четвъртък, по която заседаваше Софийския градски съд. Магистратите прецениха, че Георги Георгиев, който е обвинен в наръгването на 18-годишния Борислав Великов, трябва да остане в ареста. Причините – той можел да се укрие или да извърши ново престъпление. За това подсказвали и предишните му криминални регистрации, които били от 2003-а и 2006-а година – за грабеж, нападение и наркотици. \"Искам при мама, да я видя за последно“, бяха единствените думи на Георги пред съда, докато се поклащаше нервно на банката на обвиняемите. Стана ясно, че майка му била получила инсулт и се борела със смъртта. Това обаче не повлия на съда, въпреки, че служебния защитник на Георги обясни, че той се грижел сам за нея.  Адвокатът се опита да представи подзащитния си в по-добра светлина. Младият мъж бил учил, макар и до седми клас, не взимал наркотици, въпреки, че в него били намерени метадон и амфетамини, нямал намерение да избяга, макар че единствено затворените врати на тролея го спрели от това. Освен всичко останало той имал проблеми, но за тях не била назначена психиатрична експертиза и те не били доказани. Голословията на защитника също не трогнаха съда. Съставът беше категоричен, че престъплението, за което е обвинен Георги, а именно опит за убийство е достатъчно сериозно само по себе си, за да бъде оставен той в ареста. Освен това Наказателния кодекс предвиждал дори доживотен затвор по този състав от закона.  Георги изслуша с нетърпение определението на съда, след което отново бе закопчан с белезници и отведен в следствения арест. Той отказа какъвто и да е коментар за случката и най-вече обяснение за причината защо е наръгл Борислав. От материалите по делото стана ясно, че повод за агресията му е била забележка на младото момче към група деца, които плюели люспи от семки в тролея и цапали. Именно заради това той извадил нож и промушил Борислав. Първоначалните данни сочат, че ножът не е проникнал в гръдния кош, заради което и адвоката на Героги поиска да бъде прецезирано обвинението срещу подзащитния му. Или иначе казано, щом няма проникване, няма и опит за убийство. Въпреки това обаче се наложило Борислав да претърпи тежка операция, а според майка му, дори да бъде подложен и на втора. Според информация от Пирогов момчето вече се възстановява. До две седмици той ще бъде изписан.", "date": "2018.05.17", "title": "Касапинът от тролей 7 учил до десети клас (ОБНОВЕНА)"}
{"url": "https://www.monitor.bg:443/bg/a/view/ucheni-istorici-iskat-preimenuvane-na-vryh-shipka-99844", "text": "Президентът Румен Радев да възстанови най-старото име Свети Никола на старопланинския връх където се издига Паметникът на Свободата,реши общото събрание на историческия факултет при великотърновския университет   „Св. св. Кирил и Методий“. Решението е взето единодушно, предложението е трето по реда си, на два пъти то е било отхвърляно от Комисията по наименованията към президентската институция през мандатите на Георги Първанов и Росен Плевнелиев, напомни проф. Петко Петков, автор на наскоро излязлата „Книга за върховете Свети Никола и Шипка“, в която детайлно разказва за перипетиите около името на паметната за всички българи височина. Според документите връх Свети Никола е бил променен на връх Столетов през 1951г., а 26-години по-късно, по настояване на някогашния ОК на БКП – Стара Загора е прекръстен в Шипка, независимо че Шипка е името на съседния, малко – нисък връх, където през руско-турската освободителна война е бил командният пункт на генерал Столетов и землянката му. Преди няколко седмици от Стара Загора и Габрово стартира национална подписка със същото искане, предстои предложението на учените – историци да бъде гласувано от академичния съвет на търновската Алма Матер.", "date": "2018.05.17", "title": "Историци искат преименуване на връх Шипка"}
{"url": "https://www.monitor.bg:443/bg/a/view/srednovekovna-krepost-stava-dekor-na-rok-opera-99847", "text": "Реконструираната средновековна крепост Туида в Сливен ще се превърне в декор на най-новия рок-театър „Аспарух – битката за Онгъла“, постановката излиза за пръв път на открито след премиерите си в началото на месеца в столичния и варненския „Лайв клуб“, съобщи авторът на драматургията и музиката Симеон Христов. Постановката е част от международния ден на  музеите.Сред изпълнителите  е и педагогът Симеон Ангелов, който ще влезе в доспехите на кан Аспарух.На сцената ще се вихрят в образите на император Константин и аристократката Ирина  Станислав Пандин и Мария Дойчинова, ролята на , ромейския генерал Фока е поверена на Христо Гьошарков. Драматургът е запазил за себе си образа на  колобъра Енох. Диригент е маестро Васил Бележков, а режисурата е поверена на Станислав Стрински. Авторът уточнява, че действието се развива през 680 г. в местността Онгъла.Двадесет години по-рано е починал кан Кубрат, по същото време умира и  пророкът  Мохамед.. Европа е атакувана от две страни – днешна Испания е завзета от маврите и остава под робство 700 г. Нападната е и столицата на източноримската империя Константинопол и 4 години  е държана под обсада от арабите. Земите на някогашната Велика България са нападнати от многобройни племена, Аспарух преселва народа на си в западната част и решава да направи нова столица на юг от река Дунав, в земите на Византия. В това време император Константин IV успява да сломи арабите и с 50-хилядна армия пристига в Онгъла с намерение да откаже българите от това намерение.По думите на Симеон Христов зрителите ще могат да се насладят на две различни изкуства: театър и рок-концерт.", "date": "2018.05.17", "title": "Средновековна крепост става декор на рок-опера"}
{"url": "https://www.monitor.bg:443/bg/a/view/grisho-blagodari-za-chestitkite-99839", "text": "Най-добрият български тенисист Григор Димитров благодари на феновете си за пожеланията за 27-мия рожден ден, който бе на 16 май. Хасковлията обаче сам развали празника си с поражението от Кей Нишикори в истински трилър от втори кръг на Мастърс турнира в Рим. „Искам да благодаря на всички за прекрасните съобщения и подкрепата по случай рождения ми ден. Наистина означават много. Не е резултатът, който исках в Рим, но ще продължавам да работя и ще държа главата си високо вдигната. Вече се вълнувам за „Ролан Гарос”, написа Димитров в „Инстаграм“. Очевидно за него празникът е минал кротко, за разлика от вечерта на любимата му Никол Шерцингер, която по същото време се вихри на парти в Кан.", "date": "2018.05.17", "title": "Гришо благодари за честитките"}
{"url": "https://www.monitor.bg:443/bg/a/view/85-godishen-djado-se-udavi-rekata-go-nosi-prez-celija-razlog-99826", "text": "85-годишен дядо се удави в разложката река Язо днес преди обед. Около 10 часа случаен минувач забелязал, че реката носи през града труп на мъж и веднага сигнализирал на тел.112. В края на града пожарникари с помощта на полиция извадили удавника, а медиците от Спешно отделение установили смъртта му. Дядото се оказал местен жител, който отишъл сутринта да полива градината си и решил да отбие вода от иначе непълноводнта река Язо. Подхлъзнал се и паднал във водата, която го повлека по течението. По трупа не са установени следи от насилие.", "date": "2018.05.17", "title": "85-годишен дядо се удави, реката го носи през целия Разлог"}
{"url": "https://www.monitor.bg:443/bg/a/view/bg-furnite-pekat-hljab-bez-dobavki-i-konservanti-99841", "text": "Родните фурни правят истински хляб без добавки и консерванти. Това е установила проверка на Българската агенция по безопасност на храните (БАБХ) по повод появилите се в медийното пространство мнения, че хлябът, които слагаме на масата си, е некачествен. Инспекторите са проверили общо 1084 производствени предприятия, търговски обекти, фурни и работилници, предлагащи на място хляб, както и супермаркети, където на място се пекат хлябове и сладкарски изделия. Съставени са били пък едва 5 акта за нарушения, като два от тях са били за използване на суровини с изтекъл срок на трайност, а други два за предлаган пакетиран хляб без етикети със задължителната информация. От агенцията по храните заключват, че в произвежданите у нас видове хляб и хлебни изделия се влагат традиционните пшенични брашна, които са с български произход. Констатирано е, че в състава на част от брашната се съдържат ензимни комплекси и агент за обработка на брашна – аскорбинова киселина, които са разрешени за използване в тази категория храни, влагат се с технологична цел като подобряват хлебопекарните качества на брашното, поясняват експертите. Освен това при извършването на проверките не са били установени случаи на произвеждан хляб с неразрешени съставки и добавки, както и предлагане на хляб с неустановен произход. Не са били открити отклонения и в качествените показатели и критериите за безопасност.", "date": "2018.05.17", "title": "БГ фурните пекат хляб  без добавки и консерванти"}
{"url": "https://www.monitor.bg:443/bg/a/view/mobilni-punktove-sybirat-opasni-otpadyci-ot-domakinstvata-99828", "text": "Мобилни събирателни пунктове започнаха да приемат за безвъзмездно обезвреждане опасни отпадъци от домакинствата във Варна. В дните до 19  май мобилните екипи ще бъде разположени в различни точки на всеки жилищен район в града, съобщиха от дирекция „Инженерна инфраструктура и благоустрояване“ към Община Варна. Това ще става по график, като на 17 май от 9 до 12,45 часа екипите ще са на пазара на ул. „Моряшка“ в района на район „Аспарухово“ и от 13,45 до 17,30 часа – на пазар „Лаврентий“ и ул. „Коста Тюлев“ в централния район „Одесос“. На 18 май от 9 до 12,45 часа  - на паркинга до газостанцията на ул. „Вяра“ срещу бл. 138 в жилищен район „Младост“ и от 13,45 до 17,30 часа на паркинга до „Супермаркет 5“ срещу бл. 302 в район „Вл. Варненчик“. На 19 май от от 9  до 14 часа -  на паркинга на Община Варна до бариерата, в близост до бул. „Осми Приморски полк“. Видовете отпадъци, които варненци ще могат да предават, са лекарства с изтекъл срок на годност, живачни термометри и живак, остатъци от почистващи препарати, дезинфектанти, белина, стари препарати за растителна защита и борба с вредители, киселини, основи и реактиви, замърсени опаковки, съдържащи остатъци от опасни вещества или замърсени с опасни вещества, бои, политури и лакове, праймери и разредители за боя, терпентин и лепила. Следващите дати, на които ще могат да се предават опасни отпадъци във Варна са 18 до 21 юли и от 26 до 29 септември.", "date": "2018.05.17", "title": "Мобилни пунктове събират опасни отпадъци от домакинствата "}
{"url": "https://www.monitor.bg:443/bg/a/view/obsht-pazar-na-tok-i-pari-za-vlakove-pytishta-i-medii-ot-es-za-zapadnite-balkani-99829", "text": "Пари за влакове, магистрали и медии и мониторинг за тежката корупция и престъпност и партньорски проверки в съдебната система. Това обещаха лидерите на ЕС на колегите си от страните от Западните Балкани по време на току що приключилата среща. Тя финишира с декларация, в която освен основни постулати са заложени и конкретни проекти, които ще бъдат финансирани от Европа. В декларацията лидерите на ЕС препотвърдиха европейската перспектива на държавите от Западните Балкани, а за постигането й дадоха пътна карта – приоритетна програма с конкретни сектори, които ще бъдат наблюдавани и подпомагани финансово и чрез експерти от Европейския съюз. От декларацията става ясно също, че по време на председателството на Хърватия следващата година ще има нова среща на върха между ЕС и Западните Балкани. Във въпросната приоритетна програма е заложено въвеждане на мониторинг на съдебните процеси в областта на тежката корупция и организираната престъпност, поетапно предоставяне на подкрепа за Западните Балкани в областта на независимите и плуралистични медии и гражданското общество чрез Европейския фонд за демокрация, засилване на сътрудничеството в борбата с организираната престъпност, радикализацията и трафика, двойно повече пари за младежки дейности и образование, напредък на Босна и Херцеговина и Сърбия в процеса на присъединяването им към Световната търговска организация. Сред икономическите проекти пък изпъкват приключване на изграждането на регионалния пазар на електроенергия и интегрирането му към този на ЕС, подписване на споразумение за газопреносна връзка България-Сърбия, изграждане на магистралата Ниш-Прищина.", "date": "2018.05.17", "title": "Общ пазар на ток и пари за влакове, пътища и медии от ЕС за Западните Балкани"}
{"url": "https://www.monitor.bg:443/bg/a/view/firmino-i-nejmar-paluvat-s-gadjetata-predi-svetovnoto-edinijat-se-natiska-na-jahta-drugijat-myrsuva-v-reklama-99827", "text": "Бразилските национали Роберто Фирмино и Неймар, които ще бъдат сред големите звезди на Мондиал 2018, нажежиха страстите по-малко от месец преди старта на надпреварата. Голаджията на „Ливърпул“ бе зарадван с извънредна почивка от мениджъра Юрген Клоп, като получи един свободен ден, за да се порадва на знойната си половинка Лариса Перейра. Дамата и Фирминo показаха секси тела на яхта край Ибиса, където се отдадоха на ласки. Очаква се утре Фирмино да се завърне в лагера на “Ливърпул“ и да се фокусира върху предстоящия финал в Шампионската лига на 26 май срещу „Реал“ (Мадрид) в Киев. Пътуването му до тима пък няма да е дълго, защото английският гранд е на лагер в Испания, след като сезонът във Висшата лига приключи преди няколко дни. Партньорът на Фирмино в атаката на Бразилия Неймар пък не му остана длъжен и също показа сексапил. Най-скъпият футболист в света и приятелката му Бруна Маркезине се пуснаха в похотлива реклама на модния бранд C&A, в която не могат да отделят ръце един от друг. Кампанията е по повод Dia dos Namorados, което е бразилският еквивалент на Деня на влюбените, който се празнува на 12 юни. Нападателят на „Пари Сен Жермен“ и 22-годишната бразилска актриса са заедно от 6 години, но връзката им е на приливи и отливи, като двамата вече имаха няколко раздели. Бруна и Неймар се събраха отново в началото на 2018 година и оттогава често се появяват заедно пред публика.", "date": "2018.05.17", "title": "Фирмино и Неймар палуват с гаджетата преди световното"}
{"url": "https://www.monitor.bg:443/bg/a/view/2-3-mln-frenski-parfuma-se-pravjat-s-bylgarska-roza-99832", "text": "Всяка година с българското „течно злато“, както е известно розовото масло, две трети от големите френски парфюмерийни къщи произвеждат над 2,3 млн. парфюми, съобщиха от Асоциацията на индустриалния капитал в България (АИКБ). Така за последните 5 години българската компания „Българска роза“ АД – Карлово е доставила на водещите производители на парфюми масло от роза дамасцена, което е било вложено в над 11 млн. парфюми от световноизвестни марки. Родната фирма произвежда и собствени линии козметични продукти, които се изнасят, както в цяла Европа, така и в Китай, Виетнам, Южна Корея, САЩ, Русия, Австралия, Япония, Сингапур и Филипини. Както „Монитор“ вече писа близо 200 розопроизводители от град Стрелча и общината излязоха на протест в събота вечер заради ниските изкупни цени на маслодайната роза. Местните розоберачи негодуват, че им изкупуват продукцията срещу 2.50 лева за килограм, а цената на розовото масло е скочило шест пъти от 2000 г. насам. Според хора от Стрелча, които се занимават с отглеждането на рози, миналата година килограм рози се е изкупувал срещу 4,50 до 5 лева. Тази година на 26 май „Българска роза“ ще отпразнува 70-тия си юбилей по време на „Празника на розата” в Карлово. Всяка година, в последната събота на май в родния град на Васил Левски се организира празник, който обичайно започва с ритуала \"Розобер\" в розовите поля край града. От градините с рози празникът се пренася на централния площад на Карлово. Там на ръце младежи носят Царицата на розите – най-красивата девойка, избрана на едноименния конкурс, а в градския музей на Карлово се организира демонстрация на розоварене.", "date": "2018.05.17", "title": "2,3 млн. френски парфюма  се правят с българска роза"}
{"url": "https://www.monitor.bg:443/bg/a/view/premieryt-shte-e-vip-gost-na-finala-v-kiev-99835", "text": "Премиерът на България Бойко Борисов ще бъде сред ВИП гостите на финала на Шампионската лига между „Реал“ (Мадрид) и „Ливърпул“. Спорът за трофея е на 26 май на Олимпийския стадион в Киев. Борисов, който е запален привърженик на испанския гранд, ще изгледа мача в компанията на украинския президент Петро Порошенко. Преди това премиерът ще се срещне и с част от управата на „Реал“ (Мадрид). Бойко Борисов има почетна членска карта на „белия балет“, връчена му от бившия президент на тима Рамон Калдерон през 2007 година. Министър председателят на България често посещава важните мачове на Кралския клуб в Испания и в Европа.  ", "date": "2018.05.17", "title": "Премиерът ще е ВИП гост на финала в Киев"}
{"url": "https://www.monitor.bg:443/bg/a/view/otvoriha-pak-reanimacijata-na-vrachanskata-bolnica-99834", "text": "Отделението по анестезиология, реанимация и интензивно лечение (ОАРИЛ) на Многопрофилната болница „Христо Ботев“ във Враца е отворено отново от днес. Това съобщиха от ръководството на лечебното заведение, като уточниха, че за да се стигне до положителната развръзка активно е съдействал неговият началник д-р Ростислав Стефанов. Вече е изготвен и график за работата на реанимацията в областната болница. Възстановена е и оперативната дейност на Отделението по акушерство и гинекология, както и на хирургичните отделения. Все още се работи за подновяване функционирането на Спешното приемно отделение. Екипът на министър Кирил Ананиев приветства проявеното разбиране и отговорното поведение на работещите във врачанската болница и още веднъж уверява, че Министерството на здравеопазването прави всичко възможно за възстановяването на нормалния ритъм на работа в лечебното заведение, увериха от здравното ведомство.  ", "date": "2018.05.17", "title": "Отвориха пак реанимацията на Врачанската болница"}
{"url": "https://www.monitor.bg:443/bg/a/view/es-shte-kupuva-gaz-ot-sa-sht-sreshtu-otmjana-na-mitata-99830", "text": "ЕС предлага да се увеличат доставките на втечнен газ от САЩ за страните членки, съобщи РИА Новости, позовавайки се на дипломатичен източник от Брюксел. Предлага се и разширяването на съществуващата инфраструктура срещу отмяна на митата за стомана и алуминий за европейски компании. По-рано се появи информация, че на среща с канцлера Ангела Меркел президентът Доналд Тръмп я призова да не подкрепя „Северен поток – 2“ с предупреждението, че при липса на търговско регулиране, от първи юни за Европа ще важат митата на САЩ за износ на стомана и алуминий.", "date": "2018.05.17", "title": "ЕС ще купува газ от САЩ срещу отмяна на митата"}
{"url": "https://www.monitor.bg:443/bg/a/view/sydyt-porjaza-iskaneto-na-zadyrjanite-s-podkup-zdravni-chinovnici-za-svoboda-99813", "text": "Задържаните с 50 бона рушвет чиновници от Регионалната здравно-осигурителна каса в Пловдив Иван Деспотов и подчиненият му Влади Манев, остават в ареста. Това реши апелативният съд в Пловдив, като определението е окончателно и не може да бъде обжалвано. Те са обвинени от прокуратурата за получаване на 50 000 лева подкуп. Парите дошли от бюджета на НЗОК, откъдето ги изплатили по дублирана рецепта за скъпоструващи лекарства на болни от хепатит С. Траншът този месец общо бил за 89 000 лева. Разследването установило, че през последната година от бюджета на касата били източени по схемата общо 1 милион и 100 хиляди лева. Чрез адвокатите си Зоя Тошкова и Стефан Левашки двамата обвиняеми поискаха да излязат на свобода, а апелативният прокурор Иван Даскалов пледира да останат в ареста, за да не извършат друго престъпление. Деспотов, Манев и още двама – истинският собственик на аптеки Николай Александров и подставено лице, което изпълнявало ролята на управител на аптеките фантоми, бяха арестувани на 9 май. Деспотов и Манев получили парите в заведение на ъгъла на ул. „Ген. Данаил Николаев”, на която улица бяха закопчани. Към 20 бона от сумата била открита в краката на единия от обвиняемите, а остатъкът бил в багажника на леката кола. Другите двама арестувани бяха пуснати миналата седмица срещу парични гаранции. Съдът обаче не се смили над Деспотов и Манев, като ги остави за постоянно зад решетките.", "date": "2018.05.17", "title": "Съдът поряза искането на задържаните с подкуп здравни чиновници за свобода"}
{"url": "https://www.monitor.bg:443/bg/a/view/pusnaha-ot-aresta-koloezdacha-kojto-pregazi-malkata-tea-99833", "text": "Софийският градски съд освободи под гаранция от 1000 лв. колоездача Борислав Миланов, който блъсна дете и го влачи няколко метра в Южния парк, след което избяга. Миланов, който бе заснет от майката на малката Теа преди да офейка и бе принуден да се предаде на полицията, помоли магистратите да го освободят с мотива, че иска да започне работа и да помогне с каквото може на пострадалото момиченце. Според съда той не е помогнал след инцидента на блъснатото 2-годишно детенце, което бе прието в „Пирогов“ с тежки наранявания, поради което поведението му е укоримо. Въпреки това магистратите решиха, че Миланов не е опасен за обществото.  ", "date": "2018.05.17", "title": "Пуснаха на свобода колоездача, който прегази малката Теа"}
{"url": "https://www.monitor.bg:443/bg/a/view/vejdi-rashidov-stana-pocheten-profesor-na-unibit-99825", "text": "Видни представители на научната, културната и дипломатическата общност изпълниха днес най-голямата зала на Университета по библиотекозание и информационни технологии (УНИБИТ), за да поздравят Вежди Рашидов за удостояването му със званието почетен професор. Академичният съвет с пълно единодушие реши високото звание да бъде присъдено на един уникален творец, каза в приветствието си ректорът на УНИБИТ проф. Стоян Денчев, който връчи отличието. За церемонията днес председателят на парламентарната Комисия по култура и медии Вежди Рашидов получи поздравителни адреси от министър-председателя Бойко Борисов, от президента Румен Радев, от председателя на парламента Цвета Караянчева, от Българската академия на науките, от главния прокурор Сотир Цацаров, от проф. Стефан Данаилов, от Синдиката на учителите, от държавни институции и творчески организации. Близо 300 представители на висши учебни заведения, академици, дипломати, депутати, художници, синдикалисти, политици, творци от различни области, чуждестранни гости, както и студенти приветстваха Вежди Рашидов за поредното високо отличие. Проф. Стоян Денчев държеше в ръка уникалния жезъл на УНИБИТ, изработен през 2006 г. от самия лауреат. Рашидов благодари за признанието като подари на института свой акварел.  ", "date": "2018.05.17", "title": "Вежди Рашидов стана почетен професор на УНИБИТ"}
{"url": "https://www.monitor.bg:443/bg/a/view/pravjat-maratonki-ot-sdyvkani-dyvki-99816", "text": "Холандската компания Gumdrop измисли уникално приложение на сдъвканите от жителите на Амстердам дъвки. В тандем с дизайнера на дрехи Explicit Wear и организацията Iamsterdam те решиха да я превърнат в подметки на маратонки, предаде изданието The Verge. Очаква се маратонките да се появят на пазара през юни 2018 година с приблизителна цена 190 евро и оригинален двуцветен дизайн – черно-червени и розови. Дъвките се произвежда от значително по-евтин от оригиналния синтетичен каучук, но пък доста здрав. За всеки чифт обувки отиват към 2,2 кг дъвка. Останалите маратонки на фирмата са от кожа.За в бъдеще се планира да се правят и други видове оригинални обувки.", "date": "2018.05.17", "title": "Правят маратонки от сдъвкани дъвки"}
{"url": "https://www.monitor.bg:443/bg/a/view/do-edna-minimalna-zaplata-za-horata-s-naj-tejki-uvrejdanija-99821", "text": "Хората с най-тежки увреждания може да получават до една минимална заплата месечно като помощ от държавата. Това бе обсъдено на първата работна група за изготвянето на новия закон за интеграция на хората с увреждания. Сумата ще варира според индивидуалните нужди, като таванът ще бъде 510 лв., но все още не е ясно какви точно ще бъдат критериите за разпределянето й. Това , обясни пред „Монитор“ депутатът Светлана Ангелова, която е член на парламентарната социална комисия. Първо обаче ще трябва да бъдат приети промените около новата система на индивидуална социална оценка и едва след това ще стане ясно кои точно групи хора ще имат възможност да се възползват. Основната цел на новия законопроект е той да се синхронизира с Конвенцията за правата на хората с увреждания, която беше ратифицирана от НС през 2012г., коментира Ангелова и допълни, че сегашният закон по никакъв начин не кореспондира с нея. Резултатът от срещата тя определи като разнобой между исканията на различните организации за и на хората с увреждания. Протестиращи майки на дееца с увреждания продължават да държат на искането си телковите комисии да отпаднат изцяло, докато Национално представителните организации са на противоположната позиция. Затова и до 23-ти май се очаква да бъдат изпратени конкретни предложения, от страна на протестиращите майки на инвалиди до социалното министерство. След това ще бъде свикана работна група и едва тогава ще започне изработването на новия закон. Групата ще бъде съставена от 50 души експерти, хора с увреждания, майки на деца с увреждания и организации. Общото желание е законът да бъде приет до края на годината.      ", "date": "2018.05.17", "title": "До една минимална заплата за хората с най-тежки увреждания"}
{"url": "https://www.monitor.bg:443/bg/a/view/idva-li-krajat-na-amerikanskija-dolar-tova-e-vyprosyt-na-vyprosite-prez-poslednite-47-godini-99824", "text": "„Иде ли краят на световната финансова система?”. Разбира се, във връзка с този въпрос могат да се направят уточнения като „сегашната световна финансова система”, които да омекотят нещата. Или поне да ги направят по-малко стресиращи като перспектива. Иначе в историята на световните финанси могат да се разграничат най-различни периоди. На мен лично ми харесват три. В античния период парите са изработвани от скъпоценни и/или редки метали и сплави (злато, сребро, калай, мед и желязо). Даже сплавта между злато и сребро е имала специално име и то е било „електрон”. Някъде в качеството на пари са използвали кръгли речни камъни, което по принцип е същото. Тогава монетите имали и собствена стойност, например златна монета от 10 грама е струвала поне толкова, колкото е била цената именно на 10 грама злато. Оттогава е и стремежът да се надхитри системата, като монетите се остъргват, а металните стърготини се използват за различни цели, включително за леене и сечене на фалшиви монети. Това е подривало самите основи на властта и затова наказанията са били не просто смърт, а някои нейни особено мъчителни разновидности. За значението, което се е придавало на финансовата система, говори например фактът, че Айзък Нютън (1642-1727), най-големият учен на всички времена, е бил дълго време и   в който са се секли английските пари. Днес населението не стърже монети, а билетчета. Все със същата прастара мисъл да забогатее по втория начин. Че и по третия. Във втория период от историята на финансите се появяват книжните пари. Малцина знаят, но книжните пари са въведени за пръв път в Китай през 7-ми век по време на династията Тан. При книжните пари в даден момент има т.нар. златен стандарт, при което дадена парична единица съответства на някакво количество злато и, поне на теория, е могла да се размени за въпросното злато. И обратното. Създател на златния стандарт е отново великият Нютън, който прави това през 1717 година. Представа за златния еквивалент на американския долар дава фактът, че през 1900 година един долар е бил равен на грам и половина чисто злато. Днес това количество злато струва около 60 долара. Това отговаря на 6000% обезценка на долара за близо 120 години, което не е толкова много. През 1971 година САЩ окончателно отменят златната конвертируемост на американския долар и настъпва третият период в историята на парите. В резултат на това се започва отначало плахо, а впоследствие бясно печатане на пари под най-различна форма. Печатат се основно долари и свързаните с тях финансови боклуци, но вече активно се печатат евра, лири, юани и най-различни други финансови инструменти, които са не по-малки боклуци. На английски език e trash, за да не си помисли някой, че аз съм измислил този обиден, но доста точен термин. Разбира се, думата „печатам” е условна. Хартията вече се пести, а вместо нея се трупат единици и нули в паметите на банковите компютри. Което ме навежда на една друга мисъл, а именно, какво правим, когато някои ни пусне електромагнитна бомба и затрие въпросните памети? Темата е интересна и подходяща за сценарий на филм на ужасите. От онези, истинските.   на американски дългови инструменти, примерно американски ценни книжа, по които се плащат годишни лихви. Така гордите собственици на такива книжа имат илюзията, че тези книжа са наистина ценни и не бързат да се освободят от тях. От друга страна американците нямат проблем (досега!), защото плащат лихвите по старите ценни книги с нови ценни книги. Този финансов „вечен” двигател е много удобен за тези, които го притежават. Грубо казано, едни хора печатат пари, а други хора се гърбят от работа. И не е само работата. С ценните книги се плащат и суровините, които са вложени в стоките, които заливат американския пазар. Недостатък на този финансов вечен двигател е, той не е толкова вечен и все някога ще спре. Това ще стане, когато доларът престане да е световна резервна валута и когато в частност въглеводородите (нефт и газ) започнат да се търгуват в други валути, примерно в китайски юани, европейски евра, ирански риали или даже в руски рубли. Или в кошница от такива валути. Когато това се случи, много хора и държави бързо ще загубят много пари. Китай, примерно, ще загуби 2 трилиона (т.е. две хиляди милиарда) долара. Някои казват, че китайските загуби ще бъдат не два, а цели пет трилиона, което е почти същото. Защо? Защото големите числа имат някои странни свойства. Когато ги мерим в десетични логаритми, което е естествено, с тях се случват чудни неща. Така например всичките дългове на света (които са 1000 трилиона) отговарят на 15 единици в десетична логаритмичната скала, защото числото 1000 трилиона е 10 на 15-та степен. А един гугъл пък е 100 логаритмични единици. Два гугъла обаче не са 200 единици, както наивно биха си помислили някои хора, а са пак същите 100 единици плюс още нещо съвсем мъничко. И по-точно, два гугъла са 100 единици плюс 3 десети. Е, ако вече вземем 10 гугъла, тогава това прави 101 логаритмични единици. Числото гугъл наистина е голямо. То е около трилион трилион пъти по-голямо от броя на елементарните частици във Вселената. А пък дълговете на света могат да се илюстрират чрез дълга редица от самолетоносачи, всеки от които тежи по 100 хиляди тона. Как става това? Ако обърнем 1000 трилиона долара в 100-доларови банкноти от по 1 грам, това ще бъде маса с тегло, колкото 100 самолетоносача клас „Нимиц”. Толкова тежат дълговете на света в долари.   Досега опитите да бъде свален американският долар от пиедестала му на световна резервна валута бяха пресичани бързо и решително. Покрай което на доста хора им паднаха главите. Диктаторските глави на Саддам Хюсеин и на Муамар Кадафи са два от по-пресните примери. Това е разбираемо, защото ако светът откаже да купува американски ценни книги, стандартът на живот в САЩ ще падне драстично. Ще припомня, че всеки американец дължи по 50 хиляди долара на външните кредитори и още 150 хиляди на вътрешните. Естествено, такива суми, и даже една десета от тях, не могат да бъдат върнати при каквито и да са обстоятелства. Но пък изведнъж може да се окаже, чe (тези стоки там са почти тотален внос). И други разни работи ще се окажат, а американците са сурови хора. Те имат официално 300 милиона огнестрелни цеви, а неофициално поне още толкова. И всичко това снабдено с полагаемите се муниции. Че рано или късно финансите на света, и в частност системата, основана на долара, ще се сринат, е ясно на всеки, който не го мързи да мисли, или поне да събере две и две. Но кога именно това ще се случи, е въпросът на въпросите през последните 47 години, т.е. след излизането на САЩ от Бретънуудското споразумение през 1971 година. Мъжественото решение на президента Доналд Тръмп да излезе от ядрената сделка с Иран, влошаването на отношенията с Турция, надигащата се нова тежка интифада на палестинците и предстоящият сблъсък на САЩ и Китай в Китайско море, могат да се окажат компонентите на перфектната финансова буря, която ще помете долара и заедно с него и финансовата система на света. Забележете, че тук даже не споменавам Сирия и сблъсъка в Средиземно море за най-големия в света Левантийски басейн на газ. Заради който всъщност е и патакламата в Сирия.   Какво иде след това е трудно да се каже. Все пак, дори да се сринат финансите, материалните активи на света остават: който има къща и кола, пак ще има къща и кола, друг е въпросът с какво ще я кара. И даже който има 100 буркана зимнина в мазето, като баба Гинка от Гинци, пак ще има 100 буркана зимнина, макар и да не е ясно колко ще струват тези буркани в новия свят. Е, разбира се, ще е по-добре заедно с тях бабата да има и „Калашник” с 10 пълнителя. Защото, ако перифразираме думите на дребния гангстер Ал Капоне, буркани се пазят по-добре с калашник и катинар на вратата, отколкото само с катинар. Някои смятат, че Картаген трябва отново да бъде разрушен. Аз бих добавил, че вече може спокойно да си носим новите дрехи.      ", "date": "2018.05.17", "title": " Идва ли краят на американския долар?"}
{"url": "https://www.monitor.bg:443/bg/a/view/sofija-pravi-instalacija-za-gorene-na-bokluka-sys-zaem-99820", "text": "София ще прави инсталация за горене на отпадъка със заем. Това реши Столичният общински съвет след близо четири часова дискусия и скандали. \"За\" това София да поеме дълг от 67 млн. евро за нова инсталация, която да бъде построена на площадка на една от централите на \"Топлофикация\"- София гласуваха 36 съветници, \"против\" - 16, а шестима се въздържаха. По време на заседанието кметът на София Йорданка Фандъкова заяви, че с пускането на новата инсталация част от старите мощности на ТЕЦ „София“ вече няма да работят на пълен капацитет и по този начин ще се намалят вредните емисии във въздуха. „Виена има 4 инсталации, първата, в която ние отидохме и в която се изгарят битовите отпадъци, се намира в центъра на града. Тя работи вече повече от 30 години. И е атракция заради архитектурното си оформление и орлите, които гнездят на нея. Над 450 подобни инсталации работят в цяла Европа. Някой от вас имаха възможност на място да се убедят в това. Най-много са те в Скандинавските държави, Германия и Франция. Всички тези държави имат висок стандарт на живот, икономически могат да си позволят да плащат скъпите природни ресурси, но въпреки това използват отпадъците като ресурс“, посочи кметицата. Против заема се обявиха от БСП, коалиция „Сердика“, „Политическа група 5“ и част от Реформаторския блок. Социалистите, които преди години подкрепиха идеята да има подобна инсталация сега дадоха заден, защото според тях тя трябва да бъде изградена до завода за боклук при село Яна. От „Политическа група 5“ пък поискаха да бъде съставена независима работна група, която да направи оценка на въздействията от новото съоръжение. Целият проект ще струва 157 милиона евро, като близо 60% от средствата са от ОП \"Околна среда\" 2014 – 2020. Проектът за изграждане на площадка за горене на отпадъци е получил положителна екологична оценка още през 2015 г. От „Московска“ 33 са категорични, че инсталацията ще даде възможност да се финализира процеса по цялостно оползотворяване на битовия отпадък на столицата. В нея ще се изгарят отпадъците, които не подлежат на рециклиране.", "date": "2018.05.17", "title": "София прави инсталация за горене на боклука със заем"}
{"url": "https://www.monitor.bg:443/bg/a/view/okonchatelno-osydiha-doktor-s-falshiva-diploma-za-kardiolog-99814", "text": "2-годишна условно присъда спрямо лекар, използвал години наред фалшифицирана тапия за придобита квалификация на кардиолог потвърди състав на Старозагорския окръжен съд. Д-р Иван Вуцов беше осъден от районния съд в Града на липите през януари т.г. но обжалва на по-горна инстанция с аргумента, че в кориците на делото липсвал оригиналният, считан за преправен документ. Там имало само фотокопия, а оригиналът изчезнал от деловодството на Софийски градски съд, където срещу Вуцов от 2015 г. се води аналогично дело. В открито заседание на 16 май  окръжните съдии са се произнесли категорично :“ В делото са налице редица ксерокопия на този документ, който е установен при проверка от служителите… Установено е, че оригиналът на свидетелството е връщан на подсъдимия. Липсата му като оригинален документ по делото не означава, че същото не е съществувало, още повече, че са налице негови ксерокопия и напълно еднопосочни доказателства, че свидетелство за придобита специалност  никога не е било издавано на подсъдимия Липсата на оригиналния неистински документ затруднява доказването на деянието, но не го изключва.“.Решението по казуса е окончателно и не подлежи на обжалване или протест. Случаят с фалшивия документ нашумя преди няколко години, в хода на предварителното разследване стана ясно, че старозагорецът е използвал ментето на няколко пъти, за да започне работа като кардиолог в различни болнични заведение. Вуцов е  е завършил висше образование \"Медицина\" през 1985 г., специализирал е \"Вътрешни болести\" и през 1991 година след успешно положен държавен изпит е придобил права на специалист по \"Вътрешни болести\". През същата година е подал документи да бъде зачислен за специализация по \"Кардиология\". От 1991 г. бил зачислен за специализация с база Първостепенна окръжна клинична болница Стара Загора, като е започнал специализацията на 01 юли 1991 г.   За обучението му по специалност \"Кардиология\" му била издадена книжка на специализиращия. Той се явил, но не издържал държавните изпити през месец март 1995 г. и през месец май 1996 г. След второто си неуспешно явяване на държавен изпит по специалност \"Кардиология\" е преправена дипломата му. Този преправен официален документ подсъдимият използвал от 1996 година до 2014 година в различни лечебни заведения, пред Българския лекарски съюз, пред Районната здравноосигурителна каса и в Медицинския университет в  София.Към момента 57-годишният лекар работи като началник на спешно отделение при МБАЛ „Бургасмед“, където е назначен с дипломата си по първата специалност.", "date": "2018.05.17", "title": " Окончателно осъдиха доктор с фалшива диплома за кардиолог"}
{"url": "https://www.monitor.bg:443/bg/a/view/cipras-i-zaev-zaroviha-tomahavkite-razbraha-se-za-imeto-99819", "text": "Срещата за Западните Балкани в София е на път да се увенчае с исторически успех. След края й македонският премиер Зоран Заев обяви, че с гръцкия му колега Алексис Ципрас са констатирали напредък и обсъждали опции за креативни решения, като дори имало една опция за името, приемлива и за двете страни. Сега тя трябвало да бъде консултирана с институциите в Гърция и Македания.  Приятелството между Македония и Гърция е още по-силно, бе категоричен още той, като подчерта, че се надява въпросът с името да бъде решен до юни, когато е следващото заседание на Европейския съвет. Ако това е невъзможно, преговорите ще продължат, каза Заев.  Заев изтъкна, че е получил подкрепа за европейската интеграция на страната от Меркел, Макрон, Рюте.  Членството в ЕС на Македония е гаранция за силна държава. Нашето столче в Брюксел е реалност, каза той.  Междувременно стана ясно, че английския премиер Тереза Мей днес следобед заминава за визита в Македония Думите на Заев реално означава, че спор, водещ се от близо три десетилетия – откакто Македония обяви независимост, има изгледи най-сетне да бъде разрешен.", "date": "2018.05.17", "title": "Исторически пробив в София: Ципрас и Заев с вариант за име, Мей заминава за Македония"}
{"url": "https://www.monitor.bg:443/bg/a/view/zaloviha-kradec-na-ohranitelni-kameri-na-jp-spirka-99802", "text": "Криминалисти от Районното управление на МВР в Пазарджик заловиха мъж, откраднал две охранителни камери от района на железопътна спирка. В началото на май неизвестен извършил кражба на две охранителни камери, монтирани на подлеза на железопътната спирка край пазарджишкото село Мокрище.След подаване на сигнал за случилото се е извършен оглед,  а разследването е поето от служители на сектор „Криминална полиция“ при полицейското управление в областния град.  Не след дълго органите на реда заловили автора на посегателството В.М.- на 39 години от село Мокрище. Той е задържан в ареста с полицейска заповед, а спрямо него се води дознание.", "date": "2018.05.17", "title": "Заловиха крадец на охранителни камери на жп спирка"}
{"url": "https://www.monitor.bg:443/bg/a/view/6-novi-dualni-paralelki-puskat-4-profesionalni-gimnazii-v-plovdiv-99806", "text": "6 нови паралелки с дуално обучение пускат 4 професионални гимназии в Пловдив за учебната 2018/2019 година. Предвижда се в 11 и 12 клас учениците да имат няколко дни в седмицата практика в компаниите, а в останалите – теория, съобщиха от община Пловдив. „Тези паралелки дават сигурност за това, че децата могат да започнат да работят веднага, след като завършат. Някои от тях могат да работят в компаниите и по време на своето обучение в 11 и 12 клас. Родителите трябва да знаят, че дуалното обучение в Пловдив се осъществява в тясното сътрудничество между община Пловдив, училищата с подкрепата на бизнеса, част от компаниите са световни лидери в своята област“, посочи кметът Иван Тотев. В Професионалната гимназия по механотехника „Проф. Цветан Лазаров” това ще бъде третият поред прием, а следващата година предстои сключване на договори с бъдещите единайсетокласници по специалността „Машини и системи с цифрово програмно управление“, зад която стоят 11 компании. За втора година има обявен прием за дуална паралелка в областта на автотранспортната техника в ПГ по транспорт, като 3 фирми са заявили подкрепата си. 26 ученици очакват в Професионална гимназия по електротехника и електроника (ПГЕЕ). Най-новото общинско училище - Професионална гимназия по вътрешна архитектура и дървообработване \"Христо Ботев\" обявява 3 нови паралелки с дуално обучение – мебелно производство, тапицерство, декораторство и реставраторство на мебели и полиграфия, като последната е единствена дуална в България. Това е и първата паралелка в Пловдив, при която инициативата е дошла от 9 местни бизнес компании в печатарството. По 3000 лева целева подкрепа за кампанията по набиране на ученици на всяка паралелка осигурява Община Пловдив. Професионалната гимназия по механотехника „Проф. Цветан Лазаров“, Професионална гимназия по електротехника и електроника, Професионална гимназия по транспорт „Гоце Делчев“ и Професионална гимназия по вътрешна архитектура и дървообработване \"Христо Ботев\" очакват своите бъдещи ученици от 20 до 26 юни, за да подадат документи.", "date": "2018.05.17", "title": "6 нови дуални паралелки пускат 4 професионални гимназии в Пловдив"}
{"url": "https://www.monitor.bg:443/bg/a/view/spasjavat-gurbetchija-ot-gyrcija-s-rak-na-debeloto-chervo-99805", "text": "49-годишен гурбетчия от първомайско село, който е живял и се е лекувал в Гърция, е потърсил помощ в Комплексния онкологичен център в Пловдив. Когато е отишъл при онколозите в града на тепетата, е носел в себе си само медицински документи на гръцки език и не е имал пари да ги преведе. Не е било ясно и как да докаже, че в Гърция е плащал осигуровки. Затова лекарите от КОЦ Пловдив първо го посъветвали да внесе вноските си и у нас, за да бъде включен в системата ни за лечение. Единственият медицински факт, който бил известен на лекарите е, че в Гърция 49-годишният мъж е лекуван от рак на дебелото черво, но не е ясно как, тъй като не му е правена операция. Отделно, когато пристигнал в онкоцентъра, пациентът не можел да движи дясна ръка и крак. Това затруднило диференциалната диагноза, тъй като не било ясно дали е направил инсулт от неконтролираната хипертония, която онколозите установили тук, или от метастаза от карцинома. Лекарите му направили скенер и открили, че пациентът има метастаза в мозъка, откъдето идва десностранната пареза. Затова болният човек  бил насочен първо към неврохирургия за операция. След като тя преминала успешно, онколозите го планували за лъчетерапия, но междувременно се появил друг проблем – пациентът почнал да се подува и все по-трудно да се изхожда, затова лечебната тактика се променила. Светкавично го насочили за хирургична интервенция на дебелото черво. Лъчетерапията се провела след нея, а постепенно пациентът започнал да се възстановява от парезата, причинена от метастазата в мозъка и вече се движел с бастунче. След ново изследване на скенер обаче се оказало, че пациентът има метастази в черен и бял дроб, поради което започнала системна химиотерапия.  Така, след куп перипетии, пациентът бил вкаран в здравноосигурителната ни система, високото кръвното налягане – контролирано, допълнителните проблеми, които се появили междувременно – овладяни. Системната химиотерапия се провежда и пациентът се справя много успешно.  Проблемът обаче с хората, осигурени в чужбина, е кардинален. Ако този човек  не беше вкаран в системата, кой и как щеше да го лекува, питат се онколозите. Реално, това трябва да го направи личният му лекар.  Но след като в България излиза като неосигурено лице, стои въпросът има ли джипи. Специалистите предполагат, че техният пациент не е имал такова въобще. Роднините също не били наясно.", "date": "2018.05.17", "title": "Спасяват гурбетчия от Гърция с рак на дебелото черво"}
{"url": "https://www.monitor.bg:443/bg/a/view/otmeniha-bedstvenoto-polojenie-v-pleven-imat-nujda-ot-tehnika-za-denonoshtie-v-krizisnija-shtab-sa-polucheni-160-signala-za-opasni-dyrveta-99817", "text": "В Плевен се отменя бедственото положение, но има нужда от техника, съобщиха от общината. Решението е взето са мненията на специалисти от общинската администрация, от ОД на МВР и РДПБЗН. Има нужда от моторни триони за разчистване на прекършени и изкоренени дървета. Общинска фирма е наела вишки за орязване на високите дървета. Има доброволци, които желаят да помагат при преодоляването на последиците от природното бедствие, уточниха от кризисния щаб. През последното денонощие екипите на ЧЕЗ са работили по над 300 сигнала за аварии. Сега липсва захранване на около 25 единични абонати в Плевен. Няма нарушено водоподаване. Осигурено е движението на тролейбусите по всички линии, но продължават възстановителните работи по контактната мрежа. За денонощие в кризисния щаб са получени 160 сигнала за опасни дървета, скъсани проводници, липса на ток, повредени покриви и падащи материали от сгради. Екипи са работили по 14 сигнала, на Управление \"Общински земи и гори\" - по 6, а на Пожарната - по 37. Почистващите фирми продължават с разчистване на клони, листа, наноси, отводнителни шахти. Според специалистите част от техниката е извън строя, защото е работено денонощно и тя не е издържала.  ", "date": "2018.05.17", "title": "Отмениха бедственото положение в Плевен, имат нужда от техника "}
{"url": "https://www.monitor.bg:443/bg/a/view/rijz-uidyrspun-producira-film-za-navratilova-99823", "text": "Рийз Уидърспун ще продуцира филм за живота на легендарната тенисистка Мартина Навратилова. Това ще е първата биографична лента за чешката спортистка. Сюжетът ще се върти около социалните и политическите активистки възгледи на Навратилова, която защитава правата на жените и на членовете на LGBT общността. „Проблемите, с които се сблъсква Мартина, са по-актуални от всякога и затова е толкова важно да разкажем нейната история на новите поколения ангажирани млади хора, които може да не са наясно с нейната решаваща роля в борбата за правата на жените и за равноправие на LGBT общността“, заяви Карол Кох, който е програмен директор на компанията на Уидърсуп - Hello Sunshine. Филмът ще включва материали и спомени на фенове на Навратилова от целия свят, които разказват за нейното огромно въздействие върху различни социални инициативи. Рийз ще се стикова с отличения с „Пулицър“ журналист Глен Гринвалд и Сузан Гилбърт за реализирането на лентата. Междувременно 42-годишната актриса се е фокусирала и върху работата си по втория сезон на хитовия сериал „Големите малки лъжи“, където се разписва като главен герой и продуцент.  ", "date": "2018.05.17", "title": "Рийз Уидърспун продуцира филм за Навратилова"}
{"url": "https://www.monitor.bg:443/bg/a/view/proverjavat-signal-za-myrtva-riba-v-stara-reka-99803", "text": "Експерти на пазарджишката Регионална инспекция по  околната среда и водите в Пазарджик, Басейнова дирекция „Източнобеломорски район“ и Регионалната лаборатория на Изпълнителната агенция по околната среда проверяват поречието на Стара река след сигнал за забелязана мъртва риба близо до село Исперихово, община Брацигово. Това съобщиха от екоинспекцията. Сигналът е подаден на „зеления“ телефон на РИОСВ – Пазарджик от кмета на селото,съобщиха от екоинспекцията. Експертите обхождат поречието на Стара река, за да установят има ли замърсяване и какви са причините. Ще бъдат взети водни проби за анализ. За резултатите от проверката РИОСВ – Пазарджик ще информира допълнително.", "date": "2018.05.17", "title": "Проверяват сигнал за мъртва риба в Стара река"}
{"url": "https://www.monitor.bg:443/bg/a/view/vijte-kakvo-ni-pojelaha-liderite-na-es-na-oficialnata-vecherja-galeri-ja-99815", "text": "Официална вечеря за лидерите на ЕС и на Западните Балкани даде в София Тех Парк премиерът Бойко Борисов. След нея всеки от гостите написа своето пожелание към България, като фотографите на Председателството на ЕС уловиха част от тях. Вижте в галерията.", "date": "2018.05.17", "title": "Вижте какво ни пожелаха лидерите на ЕС на официалната вечеря (ГАЛЕРИЯ)"}
{"url": "https://www.monitor.bg:443/bg/a/view/otkriha-jp-nadlez-po-linijata-septemvri-plovdiv-kraj-selo-kovachevo-99807", "text": "Надлезът на жп линията Септември-Пловдив между двете села Ковачево и Лозен беше официално открит. Съоръжението, за което имаше искане на местните хора и общината в Септември отпреди 10 години заради множеството трагични инциденти, стана възможно благодарение на отпуснатата безвъзмездна финансова помощ от Кохезионния фонд на ЕС в размер на 16 998 300 лв. за изграждане на високоскоростната линия между Пловдив и Септември от Национална компания „ Железопътна инфраструктура“. Държавата дофинансира жп трасето с 999 700 лв. и по този проект бяха изградени още 3 надлеза по цялата дължина на участъка - село Три водици, град Стамболийски и село Златитрап (гара „ Тодор Каблешков“). Още през 2007 г. тогавашното общинско ръководство в Септември настоява пред отговорните институции заради чести трагични злополуки на това място между двете села да бъде направен надлез, тъй като поставената бариера се заобикаля от неразумни шофьори. Последният трагичен инцидент беше от 4 март м.г., а сегашният кмет на община Септември Марин Рачев поднови отново искането за изграждане на безопасното съоръжение.За в бъдеще в намеренията на общината влиза и искане за изграждане и на друг надлез по новата жп отсечка, която в момента е на етап проектиране- от Септември към Костенец, Вакарел и София.", "date": "2018.05.17", "title": "Откриха жп надлез по линията Септември-Пловдив край село Ковачево"}
{"url": "https://www.monitor.bg:443/bg/a/view/eltyn-djon-shte-dade-ton-za-pesen-na-kralskata-svatba-aktrisata-megan-markyl-se-okaza-rodnina-na-djak-izkormvacha-99808", "text": "С отговорната задача да оформи музикалния фон за сватбата на принц Хари и актрисата и модел Меган Маркъл се е нагърбил легендарният Елтън Джон. Още не е ясно дали 71-годишната звезда ще даде тон за песен в храма „Сейнт Джордж“ или на приема след това. За участието му в кралската венчавка се заговори през февруари, когато той отмени два свои концерта в Лас Вегас. Тогава обаче не беше ясно дали сър Елтън Джон ще влезе в ролята на изпълнител или ще е просто гост. Сватбата на принц Хари и Меган ще се състои на 19 май в замъка Уиндзор, а На церемонията в храма обаче ще присъстват само 600 подбрани личности. От двореца Кенсингтън съобщиха, че 4-годишният принц Джордж и 3-годишната принцеса Шарлот ще бъдат сред шаферите на церемонията. Те са по-големите деца на херцозите на Кембридж принц Уилям и съпругата му Катрин. Третото им дете, принц Луи, се роди миналия месец и няма да присъства на събитието. Междувременно нова информация за родословното дърво на Меган Маркъл разбуни духовете. Американски адвокат издаде, че звездата от „Костюмари“ е роднина на един от най-известните серийни убийци в историята – Джак Изкормвача. Осмият братовчед на Маркъл - Джеф Мъджес, е пра-правнук на убилия поне 27 души Херман Уебстър Мъджес, известен още като Ейч Ейч Холмс. Смята се, че  са един и същи човек. „Направихме проучване с ФБР, ЦРУ и Скотланд Ярд, свързано с анализа на ръкописи. Оказва се, че той е бил Джак Изкормвача. Това означава, че Меган е роднина на Джак Изкормвача. Не се гордея със своя предшественик. Меган също няма да се гордее“, заяви Джеф Мъджес. Шокиращото разкритие той направи в документален филм със заглавие „Запознайте се със семейство Маркъл“.  ", "date": "2018.05.17", "title": "Елтън Джон ще даде тон за песен на кралската сватба"}
{"url": "https://www.monitor.bg:443/bg/a/view/tajani-da-rabotim-za-stabilni-balkani-predlojih-10-mlrd-za-infrastruktura-99804", "text": "Трябва да работим за стабилни Западни Балкани. Това заяви шефът на ЕП Антонио Таяни в НДК и поясни, че по време на срещата на върха предложил от парите в пакета за Западните Балкани,  - 10 млрд.евро да отидат за инфраструктурни проекти и дигиталната инфраструктура.  Той коментира, че всички страни кандидатки за ЕС трябва да спазват правилата и принципите на ЕС. По думите му Сърбия и Черна гора може да се присъединят към ЕС преди 2025 година.  По думите му всички страни си сътрудничат и всички разбирст важността и стабилността на Западните Балкани  и за Европа.  Работим усилено. Не е лесно, каза той.  По думите му всички страни от региона полагат усилия да вървят в правилата посока и даде за пример Сърбия, Черна гора и Македония. По Таяни обаче изтъкна, че принципите на които ЕС държи са борбата с корупцията, върховенството на закона, свободата на медиите.  Имаме правила и всички държави трябва да ги спазват.  Накрая Таяни коментира и вътрешната ситуация в Италия. По думите му напускането  на ЕС ще е грешка. Трябва да уважаваме правилата. Може са променим ЕС, но това не означава, че трябва да унищожим Съюза, каза той. ", "date": "2018.05.17", "title": "Таяни: Да работим за стабилни Балкани, предложих 10 млрд.за инфраструктура"}
{"url": "https://www.monitor.bg:443/bg/a/view/200-tira-se-vkluchiha-v-nacionalnija-protest-sreshtu-plana-makron-v-plovdiv-99811", "text": "Към 200 тира на превозвачи от Пловдив се включиха в националния протест срещу плана „Макрон”. Камионите, облепени с плакати, бяха позиционирани на шосето за Асеновград в близост с разклона за село Крумово. Шофьорите и техните справедливи искания бяха благословени и от пловдивския митрополит Николай. „Подкрепям този протест преди всичко, защото днес е великият празник на Христовото възнесение – Спасовден. Празник е и на всички шофьори. Защото тяхната професия никак не е лека. Свързана е с много рискове и натоварване. Наш свещен дълг е да се помолим за тези хора, Бог да ги дари с ангел пазител, верен покровител и наставник по пътищата”, каза владиката на Пловдив. По думите му Българската православна църква всякога е била и ще бъде мерило на истината, съдник на доброто и справедливостта. „Именно затова счетох, че мой свещен дълг е справедливите искания на превозвачите да подкрепим с благослов. Бог да благослови онова, което е добро и полезно за народа ни, за всички, които се трудят справедливо, честно и почтено, да се осъществи и да се увенчае с благословен от Бога успех”, заяви още митрополит Николай. Той раздаде на шофьорите икони на Света Богородица с младенеца и им пожела успех в техните справедливи искания.", "date": "2018.05.17", "title": "200 тира се включиха в националния протест срещу плана „Макрон” в Пловдив"}
{"url": "https://www.monitor.bg:443/bg/a/view/nad-100-kamiona-ot-ugozapada-protestirat-na-kulata-99812", "text": "От сутринта над 100 камиона от Югозападна България се проточиха до ГКПП Кулата в знак на протест. По този начин превозвачите се присъединяват към колегите си в София и изразяват категоричната си позиция против промените в правилата за международните превози. Тази сутрин шофьори и управители на превозвачески фирми потеглиха с камионите си от Благоевград, а по пътя към тях се присъединиха колегите им от Петрич и Сандански. Те определят предвидените промени като край за бизнеса им. Според тях с новия регламент фирмите в бранша ще фалират. С лозунги „Макрон, не разделяй Европа!“ и „Макрон, не убивай транспорта в България!“ местните превозвачи искат да запознаят западните лидери с краха, който ще доведат промените, предвидени в т.н. пакет „Макрон“", "date": "2018.05.17", "title": "Над 100 камиона от Югозапада протестират на Кулата"}
{"url": "https://www.monitor.bg:443/bg/a/view/kazanlyk-pripomnja-48-carici-sybra-gi-v-tvyrdi-korici-v-dve-poredni-godini-bydeshtata-dizajnerka-marija-kacarova-pechelila-koronata-99794", "text": "Луксозно томче ще припомни 48 имена и съдби на красавици, окичили се през десетилетията с титлата Царица Роза. Повод за издаването му стана юбилейния 50-и избор на носителката на короната на казанлъчани. Близо година е продължила работата на екипа в състав Стефан Папукчиев, Паулина Хаджиева и Диана Рамналиева от музея на фотографията и съвременните визуални изкуства докато съберат в кориците на книгата документалните доказателства и личните изповеди на общо 142 –те царици и подгласнички. Томчето ще бъде представено часове преди да стане известна тазгодишната царица, като за приза се състезават 26 абитуриентки от местните училища. Първа в редичката е Стефка Таралежкова, която наместо корона е носела венче от рози на главата през далечната 1960-а година. Красавицата била посочена от тогавашната градска управа, на никой дори през ум не минавало, че трябва да има жури и кастинг. Историята се повторила 8 години по-късно с 25-годишната тогава майка на две деца Радка Добрева, която преминала по улиците на града върху преобразен в тракийска колесница мотокар. Едва през 1970-та изборът става от нарочно жури, като пръв председател е карикатуристът Теньо Пиндарев, а царицата се казвала Анастасия Стоянова, която получава и подарък – картина на художника. През петте десетилетия сред избиращите красавиците са били актьорите Любомир Кабакчиев и Стефан Данаилов, оперетният певец Видин Даскалов, кардиологът проф. д-р Генчо Начев, легендарната треньорка по художествена гимнастика Нешка Робева, посланикът на Япония Такаши Коидзуми, оръжейникът Николай Ибушев…Сред поносилите за денонощие картонената корона е и днешният всепризнат експерт по проблемите с ХИВ /СПИН проф.д-р Тонка Върлева (1976 г.). В две последователни години (1978 и 1979-та) шествието за празника на Роза Дамасцена води бъдещата дизайнерка Мария Кацарова, разказват летописците. Така и обаче не са намерени документални следи за предходничката й. Жури имало, имало е и сценарий, но никой не записал името на победителката, а и снимки не се открили в архивите. Списъкът разкрива, че най-често царицата се е казвала Мария (през 1972, 1978,1979 и 1991 г.), а по  два пъти изборът падал върху Цветелина (2015 и 2017 г.), Надежда (1992 и 1994 г.) и Юлия (2003 и 2013 г.).Колкото и да е странно сред цариците на розата няма …Роза. Една от красавиците вече не е сред  живите, избраната през 1980-а Стоянка Николова се е споминала. 35 живеят днес в България, а 13 съдбата е разпиляла по света: 5 са в Англия, 4 в САЩ и по две в Германия и Испания. 50-ият избор на Царица Роза съвпада със 115-то честване на празника на дъхавото цвете в Казанлък.Традиционното шествие  ще премине по централната улица на града на 3 юни, редом с новата избраничка и двете й подгласнички ще крачат тракийският цар Севт ІІІ и разбира се героят на Алеко Константинов – бай Ганьо. Организаторите се надяват че сред многохилядната публика ще бъдат поне 2/3 от бившите победителки в един от най-дълголетните родни конкурси за красота.", "date": "2018.05.17", "title": "Казанлък припомня 48 царици, събра ги в твърди корици"}
{"url": "https://www.monitor.bg:443/bg/a/view/sybirat-pari-za-lechenieto-na-modela-kristin-ilieva-krasavicata-postrada-pri-katastrofa-s-divna-predi-dva-meseca-99792", "text": "Моделът Кристин Илиева, която пострада при катастрофата с певицата Дивна край Плевен, се нуждае от лечение и операции в чужбина. Това съобщи нейният агент Радостина Иванова. „Отново се обръщам към вас по повод нашата прекрасна Кристин, която вече два месеца се възстановява от ужасния инцидент, след който сериозно пострадаха и двата й крака. Криси претърпя много операции в България и в Турция. Тя е силна и се бори отново да проходи и да прави “обикновените” за нас неща. Дадоха се много средства, събрани от семейството, роднините и приятелите й. За съжаление са необходими още много средства за бъдещи операции и лечение в чужбина,за които семейството й няма възможност. Моля, нека всеки, който има възможностост да помогне“, призова Иванова в социалните мрежи. Припомняме, че броени дни след инцидента семейството на модела отново се обърна към последователите й в социалните мрежи с молба да дарят кръв. Над 60 човека се отзоваха само за ден. „В момента имам частична парализа на крака. Занапред всичко зависи от мен, защото коляното ми е наредено перфектно, само му трябва месец да зарасне”, споделя самата Кристин, която преди дни се прибра от лечение в Турция. Красавицата признава още, че след катастрофата често получава паникатаки и кошмари.", "date": "2018.05.17", "title": "Събират пари за лечението на модела Кристин Илиева"}
{"url": "https://www.monitor.bg:443/bg/a/view/vss-razkosti-lozan-panov-za-godishnija-doklad-99809", "text": "Кадровиците от Висшия съдебен съвет разкостиха от критики съдия номер 1 Лозан Панов за изготвения от него годишен доклад на Върховния касационен съд (ВКС). Пленумът на ВСС разгледа на заседанието си в четвъртък Годишните отчети за дейността на Върховната касационна прокуратура (ВКП) и ВКС. Пръв думата взе главният прокурор Сотир Цацаров, които синтезирано представи резултатите от отчета, като наблегна на приоритетите, които ВКП си е поставила за настоящата година. След него отчет за дейността на ВКС за изминалата година представи и председателят на съда Лозан Панов. Той беше значително по-обстоятелствен от главния прокурор и пресъздаде огромни пасажи от самия доклад пред съдебните кадровици. Съдията, известен в публичното пространство с обслужването на олигархичните кръгове у нас, пробва да мине метър със скучновато изложение, пълно със статистически данни. „Задачата на доклада и създаваната представа за съдиите“, скастри го Даниела Марчева. „Чeтвъpтa гoдинa oтчитaтe нepeшeн пpoблeм зa нepaвнoмepнaтa нaтoвapeнocт. Ho ĸaзвaтe, чe eдинcтвeният път зa пpeoдoлявaнe e пpoмянa нa cъдeбнaтa ĸapтa. Hимa зaĸpивaнeтo нa cъдилищa щe peши пpoблeма, нe e ли иcтинcĸaтa мяpĸa пpoмянaтa нa пoдcъднocттa и eлeĸтpoннoтo пpaвocъдиe? He cмятaтe ли, чe зaĸpивaнeтo нa cъдилищa e yдap пo дъpжaвнocттa?“, попита Марчева. Тя го призова още да вземе мерки и във връзка с проблема с тясното пространство на Съдебната палата, тъй като в Софийския градски съд, както и в Софийския апелативен съд имало свободни щатове, които обаче не можело да бъдат обявени на конкурс, тъй като магистратите няма къде да бъдат настанени. Критиките към Панов продължиха с факта, че не е пpeдcтaвил идeитe зa пpoмeни в ГΠK нa нaй-нaтoвapeнитe cъдилищa – paйoнния и гpaдcĸия cъд в Coфия. За пример беше даден пpeдceдaтeлят нa BAC Гeopги Чoлaĸoв, ĸoйтo гo e нaпpaвил зa aдминиcтpaтивнитe cъдилищa. Дpyгa ĸpитиĸa ĸъм Πaнoв бe, чe ĸaтo чe ли дaвa пpиopитeт нa HΠK пpeд ГΠK. Kaĸтo и чe ĸaтo yпpaвитeл нa Cъдeбнaтa пaлaтa в Coфия тpябвa дa иницииpa peшeниятa, a нe BCC дa ce зaнимaвa c пoмeщeниятa зa aпeлaтивния cъд. \"В този анализ Затова аз ще гласувам против изпращането на този доклад в Народното събрание\", категорична бе Марчева. В крайна сметка докладът на ВКП бе приет единодушно, а този на ВКС - с два гласа „против“, но заедно с пълния стенографски протокол от настоящото заседание на ВСС и двата отчета бяха изпратени на Народното събрание. ", "date": "2018.05.17", "title": "ВСС разкости Лозан Панов за годишния доклад (ОБНОВЕНА)"}
{"url": "https://www.monitor.bg:443/bg/a/view/patriarh-neofit-e-izpisan-ot-bolnicata-99791", "text": "Патриарх Неофит е изписан от болницата днес, съобщават от Светия синод.  \"Честитейки Ви всесърдечно големия Християнски празник Възнесение Господне, с радост ви известявам, че Негово Светейшество Българският патриарх и Софийски митрополит Неофит е изписан от болницата и е у дома си в Софийската св. митрополия. Да се помолим Милостивият Бог да му дарува крепко здраве и дълголетие начело на Българската православна църква!\", пише в съобщението от отдел \"Връзки с обществеността\".  Преди месец Патриарх Неофит беше приет в болница заради проблеми със сърцето. Лечението и възстановяването са успешни. ", "date": "2018.05.17", "title": "Изписаха патриарха от болницата "}
{"url": "https://www.monitor.bg:443/bg/a/view/pevecyt-andrej-makarevich-chaka-s-meseci-pratka-ot-anglija-centyryt-na-moskva-ostana-bez-poshtalioni-99800", "text": "          Руският певец Андрей Макаревич се възмути, че в центъра на Москва е напуснал и последният пощальон и затова хората не получават писмата и пратките си. Фронтменът на рок групата „Машина времени“ написа за това в своя Фейсбук. Макаревич обясни, че преди два месеца стилистът на The Beatles Лесли Кавендиш му е изпратил екземпляр от книгата си The Cutting Edge, разказваща за работата му с британската легендарна група. „Разбира се, аз чаках с трепет. Една седмица, две, три, месец… Лесли все ме питаше дали съм получил книгата, дали съм я прочел. А аз все му се извинявах за работата на нашата чудна поща и почти престанах да чакам“, споделя музикантът в социалната мрежа. След като пратката не идвала, и не идвала, певецът решил да вземе нещата в свои ръце и посетил местното пощенско отделение. След дълго търсене, служителите все пак открили събиращата прах книга на Лесли. На въпрос защо не е доставена до дома му, на Макаревич отговорили, че е напуснал и последният пощальон и няма кой да разнася писмата. Пресата припомня, че през февруари т.г. службата за сигурност на „Пощата на Русия“ откри в един от колетите оръжие „Калашников“ и две карабини. Пратката била изпратена от Москва за Забайкалския край. Откритото оръжие и информацията за изпращача били предадени на органите на реда, посочват агенциите.  ", "date": "2018.05.17", "title": "Москва остана без пощальони "}
{"url": "https://www.monitor.bg:443/bg/a/view/d-r-krasimir-valiov-nevinen-sym-i-shte-go-dokaja-v-syda-99799", "text": "-Краткият ми коментар е, че се смятам за невинен и смятам, че справедливият български съд ще го докаже. -С това исках да кажа, че компютърният томограф, който придоби КОЦ Пловдив с тази процедура, която беше одобрена и от Общинския съвет по всички правила на Закона за обществените поръчки, протече по най-тежката открита процедура. Този томограф в момента спасява човешки животи, удължава човешки животи. Прави животът по-качествен в дните, които са останали на онкоболния. И с това този апарат е абсолютно необходим. Не може да казваме „Комплексен онкологичен център”, а да няма един от най-необходимите уреди – компютър аксиален томограф. Защото съгласно Закона за лечебните заведения, член 27б, Комплексният онкологичен център е здравно заведение, което активно открива, диагностицира, лекува, проследява и регистрира болни със злокачествени тумори. Във всички тези действия се съдържа и неизменно дейността на един компютърен аксиален томограф. - Да, нямаше такава техника и КОЦ Пловдив беше принуден заради комплексното лечение на болните си, беше принуден да плаща едни огромни суми за така нар. външна услуга – извършване на скенери в други лечебни заведения в града. Това от една страна това бяха суми от порядъка на 750 000 лева годишно. Знаете, че сега МЗ акцентира върху въпроса къде изтичат парите от лечебните заведения. С акта на закупуване на този скенер тези обществени поръчки за външната услуга извършване на скенер в други лечебни заведения, бяха преустановени. И тези пари, спестени в КОЦ Пловдив, могат да се използват за закупуване на друга апаратура, за обучение на персонала и т.н. Второто, което не е по-маловажно, е, че се беше оформила листа на чакащи за скенер. Можете ли да обясните на един онкоболен, че той трябва да чака 2 месеца, за да му се направи скенер? Че нали през това време може да претърпи необратимо влошаване на състоянието си? Може да се наложи да се оперира, може да има нови метастази, може да има рецидив на мястото на първичния тумор? А да не говорим за психо-емоционалното състояние на този човек, който е принуден да чака 40 до 60 дни, за да му се направи скенер? Със закупуването на този скенер, тази листа на чакащите се ликвидира. Даже и предното ръководство на МЗ при сключването на националния рамков договор 2017г., беше казал, че трябва да се ликвидират всички листи на чакащите. По този начин със закупуването на скенера и премахването на листата на чакащите, ние си гарантирахме нов рамков договор с НЗОК. Тоест, ние сме гарантирали обслужването на онкоболните от трите области – Пловдив, Пазарджик и Смолян. -Мисля, че един от най-големите онкоцентрове у нас, който обслужва 58 000 – 60 000 човека на година и заема така наречен сериозен пазарен дял в тази сфера, може би накърнява някои интереси, но не съм сигурен в това нещо и не мога да го гарантирам. Последно само да Ви кажа, че клинична пътека 241.1 е точно за диагностични процедури за ресъбиране и оценка на терапевтичния отговор, при която се изисква от НЗОК скенер. През скенера средно на месец преминават около 200 човека. Тоест, с този скенер КОЦ Пловдив калкулира заработка по НЗОК около 80 000 лева на месец. Което за година това са 960 000 лева. Този апарат за една година абсолютно се изплаща. Коя инвестиция, която се изплаща за една година, не е целесъобразна и правилна?", "date": "2018.05.17", "title": "Д-р Красимир Вальов: „Невинен съм и ще го докажа в съда”"}
{"url": "https://www.monitor.bg:443/bg/a/view/ovce-i-kozi-zamenjat-kosachkite-rim-99790", "text": "Овце и кози вместо косачки смята да използва общината в Рим в борбата си срещу избуялата навсякъде из Вечния град трева. Инициативата е на шефката на отдела за защита на природната среда Пинуча Монтанари, която е активистка на готвещото се да управлява цяла Италия движение „Пет звезди“. От същата политическа сила е и кметицата Вирджиния Раджи, която според Монтанари й била подсказала преди известно време как може да се реши и евтино, и полезно проблема. Съвсем в реда на нещата опозицията в общинския съвет попиля от критики първата гражданка на Рим и нейния екип, определяйки намерението им като предназначена за туристическа реклама „щуротия“. Вирджиния Раджи и Пинуча Монтанари обаче веднага контрираха политическите си опоненти с твърдението, че те двете въобще не откривали топлата вода, тъй като колегите им в Берлин вече били използвали овце и кози за скубане на тревата в градските паркове, при това с много добри резултати. Не липсвал и италиански положителен опит в начинанието – по поляните и градинките в намиращия се на адриатическото крайбрежие град Ферара миналата година били пуснати 700 овце, които опасли де що има. В мотивите си за използването на четириногите „косачки“ Монтанари изтъква също така, че за поддържането на 44-те милиона квадратни метра зелени площи на Рим досега били харчени към 110 млн. евро годишно, а с овцете и козите тази сума можело да бъде спестена поне наполвина. Животните нямали нужда от бензин или електрически ток за да работят, нито от скъпа техника и боравещ с нея оператор, нямало да замърсяват атмосферата с вредни газове и на всичко отгоре щели да торят съвсем безплатно парковете и градините. Проблемът пък с докарването на нужните на Вечния град хиляди природосъобразни „косачки“ бе уреден на бърза ръка от Италианската конфедерация на земеделските производители „Колдирети“. Шефовите й обявиха, че могат да осигурят веднага от населените места край Рим поне 50 хил. овце и кози, които да бъдат пуснати да пасат най-вече из обширните градски паркове. При нужда бройката можело бързо да бъде удвоена с докарването на стада и от съседни, и от далечни области. Никаква трудност не представлявало и намирането на пастири – за овчари били готови да се главят десетки безработни и пенсионери, все членове на „Колдирети“.", "date": "2018.05.17", "title": "Овце и кози заменят косачките Рим "}
{"url": "https://www.monitor.bg:443/bg/a/view/dicho-postavja-chereshkata-na-tortata-99798", "text": "За пореден път Дичо ще демонстрира кулинарните си умения пред зрителите пред малкия екран. Рокаджията, който се слави с готварските си заложби, ще се завърне в „Черешката на тортата“ за новия сезон на предаването. Актуалните епизоди стартират на 30 май в ефира на Нова тв, а в първата седмица ще видим как се справят с гостоприемството още певицата Веси Бонева, харизматичната Деси Цонева и водещият на „Семейни войни“ Цветомир Иванов – Цецо. Сред известните личности, които ще се борят за 10 точки от гостите си и плакет за най-добър домакин от шеф Иван Манчев в 11-ия сезон на „Черешката на тортата“, са Мис Силикон Джулиана Гани и певците Искрата и Бобо.      ", "date": "2018.05.17", "title": "Дичо поставя „Черешката на тортата“"}
{"url": "https://www.monitor.bg:443/bg/a/view/pyrva-smyrt-ot-elektronna-cigara-probila-cherepa-i-mozyka-na-pushach-99795", "text": "Американец загина, след като електронна цигара се е взривила в устата му, а парчета са се забили в черепа му. Експлозията е била последвана от пожар. Когато пожарникарите пристигнали на място, те установили, че стаята на 38-годишният Талмадж Делия е обхваната от пламъци, а той получил 80% изгаряния. Причината за смъртта му обаче са парчетата от електронната цигара, които са се забили в главата му след взрива, потвърждава съдебномедицинска експертиза. Това е първият регистриран случай на смърт след експлозия на електронна цигара в САЩ. Устройството е било произведено от филипинската фирма Smok-E Mountain, като от компанията твърдят, че проблемът не от самото устройство, а от батерията му. Между 2009 и 2016 г. в САЩ са регистрирани 195 инцидента на експлозия или пожар, предизвикани от електронни цигари. При инцидентите са пострадали 133-ма души, 38 от които сериозно.", "date": "2018.05.17", "title": "Първа смърт от електронна цигара – пробила черепа и мозъка на пушач"}
{"url": "https://www.monitor.bg:443/bg/a/view/razveden-filosof-svalja-lina-roskin-99793", "text": "Моделът и актриса Лина Роскин се впуска в сладки свалки с разведен философ. Красавицата и 37-годишният Петър ще тестват химията помежду си в следващия епизод на риалити уеб сериала „10 първи срещи“. Фактът, че философът крие неуспешен брак зад гърба си, ще уплаши преуспялата редакторка Теа, в чиито токчета се разхожда Роскин. Това ще е деветото търсене на сродна душа за героинята, което отново не се венчае с успех. Сюжетът на „10 първи срещи“ се върти около проблема, че на Теа никак не й върви на любовния фронт. Близките й приятелки го отдават на това, и я предизвикват да излезе на десет срещи с различни момчета. Ако в този период Роскин не се влюби, трябва да признае, че вината е в нея. Това не е първият подобен проект в който се разписва с участие. Редом до поп сензацията Тита, Лина е сред главните персонажи в тийн уеб сериала „Следвай ме“.      ", "date": "2018.05.17", "title": "Разведен философ сваля Лина Роскин"}
{"url": "https://www.monitor.bg:443/bg/a/view/zasjakoha-falshiva-dolarova-stotachka-v-svilengrad-99782", "text": "Полицията издирва 28-годишен свиленградчанин, пробутал фалшива 100-доларова банкнота, съобщиха от Областната дирекция на МВР в Хасково. . Сигнал подал собственик на хранителен магазин на улица \"Княз Борис\" в граничния град. Клиентът платил с менте стотачката цигари и напитка. Прибрал рестото в левове и си отишъл. Банкнотата е предадена с протокол на разследващите. По случая е образувано досъдебно производство. Това е първи случай на засечени фалшиви долари в Свиленград от пет години насам, казаха полицаи. ", "date": "2018.05.17", "title": "Засякоха фалшива доларова стотачка в Свиленград"}
{"url": "https://www.monitor.bg:443/bg/a/view/neopiten-vodach-plati-s-jivota-si-udar-v-krygovo-99786", "text": "22-годишно момче загина след жесток удар в бордюра на кръговото движение на изхода на Хасково в посока Кърджали около 23 часа в сряда. Младият и неопитен водач се е движел с несъобразена с релефа на пътя скорост, обасниха пътни полицаи. Колата е пропаднала в дупка, след което шофьорът е изгубил управлението. Фолксвагенът се е забил в бетонните бордюри на кръговото кръстовище. Колата се е преметнала слеед силния удар, преобърнала се е и е спряла след удар в бетонна ограда. Младият мъж от Хасково зад волана е загинал на място. Неправоспособен и пиян водач е задържан в РУ Свиленград. В сряда около 22,40 часа на булевард „Одрин“ в Любимец е спрян за проверка 29-годишен любимчанин с лек автомобил Мерцедес. При справка се оказало, че мъжът шофира без свидетелство за правоупрравление. Проверката с „дрегер“ отчела наличие на 1,25 промила алкохол.      ", "date": "2018.05.17", "title": "Неопитен водач плати с живота си удар в кръгово"}
{"url": "https://www.monitor.bg:443/bg/a/view/sgp-obvinjava-shefa-na-plovdivskija-onkocentyr-za-nad-400-hil-leva-99801", "text": " Софийска градска прокуратура (СГП) внесе в Окръжния съд в Пловдив обвинителен акт срещу бившия шеф на онкодиспансера в града Красимир Вальов за безстопанственост в особено големи размери, съобщиха магистрати. Той е обвинен, че е купил компютърен томограф за 898 000 лв. и при договарянето не е ползват несазивисм консултант – оценител на медицинска техника. Покупката е станала през 2016 г. след проведена обществена поръчка с прогнозна стойност 950 000 лева. Става въпрос за компютърен томограф. Прокуратурата обаче е открила, че фирмата – доставчик го купила за близо 493 000 лв и го е продала на болницата почти двойно по-скъпо. Затова бившият уп равител на диспансера е обвинен, че не е направил пазарни консултации от независими експерти преди покупката. Спрямо Красимир Вальов е определена мярка за неотклонение „подписка“. От три до десет години лишаване от свобода застрашават Вальов, ако бъде признат за виновен, като съдът може да постанови лишаване от право да заема определена обществен или държавна длъжност, както и да упражнява определена професия или дейност. Красимир Вальов подаде оставка през ноември 2016 г., тя му беше поискана от министър-председателя Бойко Борисов. Причината беше журналистическо разследване, в което бяха показани пет случая на пациенти, на които са отстранени органи, което впоследствие се е оказало, че не е трябвало да се прави. Невинен съм, ще го докажа в съда, заяви д-р Вальов на специална пресконференция. До покупката нямахме такава техника, тя е необходима за комплексното лечение на болните. До тогава бяхме принудени да плащаме огромни суми за така нар. външна услуга – извършване на скенери в други лечебни заведения в града. Това бяха 750 00 лв. годишно, изчисли бившият директор на онкодиспансера. По думите му след придобиването на модерната апаратура били спестени много средства. Като причина за снделката той посочи и факта, че така се печели време за лечението на болните, които преди това трябвало да чакат ред минимум по два месеца, за да се доредят по апаратурите на други лечебни заведения.", "date": "2018.05.17", "title": "Прокуратурата погна бивш шеф на онкодиспансер за близо 1 млн. лв. (ОБНОВЕНА)"}
{"url": "https://www.monitor.bg:443/bg/a/view/smartfon-s-visoko-nivo-na-sigurnost-ot-htc-exodus-izpolzva-blokchejn-tehnologija-i-poddyrja-kriptovaluti-99783", "text": "Очаква се, HTC да представи по-стандартен смартфон, през следващите няколко седмици, но междувременно компанията обяви, че ще това ще е базирано на блокчейн (blockchain) устройство, което се нарича Exodus. Очаква се, HTC да представи по-стандартен смартфон, през следващите няколко седмици, но междувременно компанията обяви, че ще това ще е базирано на блокчейн (blockchain) устройство, което се нарича Exodus. Компанията твърди, че фокусът на телефона ще бъде сигурността, криптирането и поддръжката на криптовалути. Блокчейн (блок-верига) е един от най-често използваните термини в технологията, в момента. С прости думи, това е регистър на транзакциите, като транзакциите са блоковете, а регистъра е веригата. Веригата може да бъде обществена, достъпна за всички или лична, достъпна за избрана група хора. Идеята е, че сигурността и прозрачността се увеличават, когато се използва блокчейн, което прави по-трудно извършването на измама. Поради това, че промяната на един блок незабавно ще доведе до грешки в съседните блокове. Също важно, е че системата е децентрализирана, така че не се намира на конкретно място или не е собственост на един обект. Технологията е създадена, за да подкрепя защитата на Bitcoin, но оттогава е намерила всякакъв вид приложения, от социални мрежи до настолни игри. Фактът, че е достъпна за всички в определена мрежа, не означава, че всички тези хора могат да видят за какво даден потребител харчи своите Bitcoin, но това означава, че има архив на обмяната на виртуални пари. Технологията блокчейн може да се прилага навсякъде, където сигурността и децентрализацията са важни, от онлайн пазаруването до личните комуникации, а HTC се надява да се възползва от това.  Всеки телефон на Exodus ще действа като криптирано разклонение на блокчейн мрежа, правейки телефона и данните, съхранявани в него, толкова трудни за пробиване, колкото да се манипулира Bitcoin блок, на кратко казано, много трудно. Телефонът ще поддържа и така наречените, от HTC, DApps, децентрализирани приложения, базирани на блокчейн технология, със собствени публични регистри. Информацията от тези приложения ще бъде обработвана от потребителите в мрежата, които ще получават възнаграждение в Bitcoin и Ethereum, като и двете криптовалути ще бъдат интегрирани в Exodus. „Нашата цел е да развием блокчейн технологията, като създадем първия в света телефон с децентрализирани приложения и сигурност”, казват от HTC. Всичко, което е известно досега, е че телефонът ще работи с Android, ще има сензорен екран, единична камера отзад и ще поддържа SIM и microSD карта. Досега няма информация, кога телефонът действително ще се появи или колко ще струва. Блокчейн и Bitcoin са тепърва зараждащи се технологии, изпълнени с обещания и потенциал, но все пак, още далеч от общоприетото. Само времето ще покаже дали HTC Exodus ще бъде стъпка напред за популяризиране на блокчейн технологията.", "date": "2018.05.17", "title": "Смартфон с високо ниво на сигурност от HTC "}
{"url": "https://www.monitor.bg:443/bg/a/view/neopiten-vodach-plati-s-jivota-si-udar-v-krygovo-99788", "text": "22-годишно момче загина след жесток удар в бордюра на кръговото движение на изхода на Хасково в посока Кърджали около 23 часа в сряда.Младият и неопитен водач се е движел с несъобразена с релефа на пътя скорост, обасниха пътни полицаи. Колата е пропаднала в дупка, след което шофьорът е изгубил управлението. Фолксвагенът се е забил в бетонните бордюри на кръговото кръстовище. Колата се е преметнала слеед силния удар, преобърнала се е и е спряла след удар в бетонна ограда. Младият мъж от Хасково зад волана е загинал на място. Неправоспособен и пиян водач е задържан в РУ Свиленград. В сряда около 22,40 часа на булевард „Одрин“ в Любимец е спрян за проверка 29-годишен любимчанин с лек автомобил Мерцедес. При справка се оказало, че мъжът шофира без свидетелство за правоупрравление. Проверката с „дрегер“ отчела наличие на 1,25 промила алкохол.    ", "date": "2018.05.17", "title": "Неопитен водач плати с живота си удар в кръгово"}
{"url": "https://www.monitor.bg:443/bg/a/view/kazanlyk-pripomnja-48-carici-sybra-gi-v-tvyrdi-korici-v-dve-poredni-godini-bydeshtata-dizajnerka-marija-kacarova-pechelila-koronata-99785", "text": "48 имена и съдби на красавици, окичили се през десетилетията с титлата Царица Роза припомнят в луксозно томче за предстоящия в петък 50-и избор на юбилейната носителка на короната казанлъчани. Близо година е продължила работата на екипа в състав Стефан Папукчиев, Паулина Хаджиева и Диана Рамналиева от музея на фотографията и съвременните визуални изкуства докато съберат в кориците на книгата документалните доказателства и личните изповеди на общо 142 –те царици и подгласнички Томчето ще бъде представено часове преди да стане известна тазгодишната царица, за приза се състезават 26 абитуриентки от местните училища. Първа в редичката е Стефка Таралежкова, която наместо корона е носела венче от рози на главата през далечната 1960-а година. Красавицата била посочена от тогавашната градска управа, на никой дори през ум не минавало, че трябва да има жури и кастинг.Историята се повторила 8 години по-късно с 25-годишната тогава майка на две деца Радка Добрева, която преминала по улиците на града върху преобразен в тракийска колесница…мотокар. Едва през 1970-та изборът става от нарочно жури, като пръв председател е карикатуристът Теньо Пиндарев , а царицата се казвала Анастасия Стоянова, която получава и подарък – картина на художника. През петте десетилетия сред избиращите красавиците са били актьорите Любомир Кабакчиев и Стефан Данаилов, оперетният певец Видин Даскалов, кардиологът проф. д-р Генчо Начев, легендарната треньорка по художествена гимнастика Нешка Робева, посланикът на Япония Такаши Коидзуми, оръжейникът Николай Ибушев…Сред поносилите за денонощие картонената корона е и днешният всепризнат експерт по проблемите с ХИВ /СПИН проф.д-р Тонка Върлева /1976 г./. В две последователни години /1978 и 1979-та/  шествието за празника на Роза Дамасцена води бъдещата дизайнерка Мария Кацарова, разказват летописците. Така и обаче не са намерени документални следи за предходничката й. Жури имало, имало е и сценарий, но никой не записал името на победителката, а и снимки не се открили в архивите. Списъкът разкрива, че най-често царицата се е казвала Мария /през 1972, 1978,1979 и 1991 г./, а по  два пъти изборът падал върху Цветелина /2015 и 2017 г./, Надежда /1992 и 1994 г./ и Юлия /2003 и 2013 г./.Колкото и да е странно сред цариците на розата няма …Роза. Една от красавиците вече не е сред  живите, избраната през 1980-а Стоянка Николова се е споминала. 35 живеят днес в България, а 13 съдбата е разпиляла по света: 5 са в Англия, 4 в САЩ и по две в Германия и Испания. 50-ият избор на Царица Роза съвпада със 115-то честване на празника на дъхавото цвете в Казанлък.Традиционното шествие  ще премине по централната улица на града на 3 юни, редом с новата избраничка и двете й подгласнички ще крачат тракийският цар Севт ІІІ и разбира се героят на Алеко Константинов – бай Ганьо. Организаторите се надяват че сред многохилядната публика ще бъдат поне 2/3 от бившите победителки в един от най-дълголетните родни конкурси за красота.", "date": "2018.05.17", "title": "Казанлък припомня 48 царици, събра ги в твърди  корици   "}
{"url": "https://www.monitor.bg:443/bg/a/view/krisi-tejgyn-i-djon-ledjynd-gushnaha-vtora-rojba-99784", "text": "Звездната двойка Криси Тейгън и Джон Леджънд посрещнаха на бял свят второто си дете. Бебето е момче, но името му все още не е известно. Благата вест бе разпространена от щастливите родители, като само преди дни моделът призна, че няма търпение да роди. Тейгън знаела за бременността си още от 11-ия ден, тъй като се подложила на процедурата ин витро. Заедно с изпълнителя на All Of Me се притесняват как по-голямата им дъщеря Луна ще приеме новороденото. „Мисля, че тя ще има някои проблеми, защото сега командва цялата къща. Свикнала е да бъде в центъра на всичко, така че ще видим как ще започне да споделя вниманието\", разкри наскоро Леджънд. Още преди да роди сина си, Тейгън пък сподели желанието си да се сдобие и с трета рожба. „Мисля, че искам още едно бебе след това и тогава ще се развихря. После ще изживея 30-те си, без да съм постоянно бременна“, заяви тя.", "date": "2018.05.17", "title": "Криси Тейгън и Джон Леджънд гушнаха втора рожба"}
{"url": "https://www.monitor.bg:443/bg/a/view/razsledvane-na-nemski-medii-zapadyt-pritejava-novichok-oshte-ot-90-te-99787", "text": "Западът дължи информацията за секретното руско нервнопаралитично вещество, използвано според Великобритания срещу бившия агент Сергей Скрипал и дъщеря му, на образец, с който Германия се сдобила през 90-те години, съобщиха германски медии, цитирани от Ройтерс. Съвместна публикация в. \"Зюддойче цайтунг\", в. \"Цайт\" и радиотелевизионните компании Ен Де Ер и Ве Де Ер твърди, че германското разузнаване (БНД) получило образеца от нервнопаралитичния агент \"Новичок\" от руски учен. Пробата е била анализирана в Швеция и химическата формула е била предоставена на германското правителство и армията. Западните държави са използвали информацията за разработването на насрещни мерки. Публикацията би могла да хвърли светлина върху това как Великобритания успя да идентифицира отровата, която според нея е била използвана срещу Скрипал и дъщеря му, отбелязва Ройтерс. Великобритания обвини Русия за отравянето. Москва отрече и обвини Лондон, че крие как е анализирал отровата при разследването. \"Информацията за класа оръжия, известен като \"Новичок\", разработени в бившия Съветски съюз, до голяма степен произлиза от досега неизвестна секретна операция на БНД\", се казва в публикацията, цитирана от Ройтерс. Говорител на министерството на отбраната потвърдил, че германската армия е извършила изследвания с цел защита срещу химически, биологически, радиоактивни и ядрени оръжия в съответствие с международното право, но не може да разкрие подробности, за да не излага на риск военнослужещите и населението, като компрометира разработените в резултат от анализа средства за защита. БНД също е отказала коментар. Според публикацията германското разузнаване е информирало за случая американските и британските разузнавателни служби след анализа и малки количества от отровата по-късно са били произведени в няколко държави членки на НАТО, за да се изпробват западните защитни средства, оборудване за тестове и антидоти.", "date": "2018.05.17", "title": "Разследване на немски медии: Западът притежава \"Новичок\" още от 90-те"}
{"url": "https://www.monitor.bg:443/bg/a/view/pydpydychi-jajca-s-domaten-sos-atrakcija-na-fermerski-pazar-v-sofija-davame-4-leva-za-polovin-kilo-hljab-s-bira-99691", "text": "Пъдпъдъчи яйца в доматен сос, зелена супа от коприва и ризото от лимец станаха истинска атракция на фермерския пазар в София който се провежда всяка сряда пред пред земеделското министерство откъм бул. „Христо Ботев“. На почти полеви условия шеф готвач показа на гражданите какви ястия могат да си направят с продукти, купени от пазара. Преди да започнат със същинското готвене, готвачите буквално бяха отрупани с български продукти от сергиите. Ръжен хляб им бе предоставен за кротони, домашно козе сирене и пресни листни зеленчуци, както и яйца, домашен сос, ягоди, кисело мляко и гъби. Експертите поясниха, че идеята за ястията са продавачите на самия пазар, като се стремят да наблегнат на качеството на родните продукти. Десетките граждани дошли тук, за да си купят качествени стоки, се редяха на опашка, за да опитат специалитетите. По-сръчните домакини пък стриктно наблюдаваха самия начин на приготвяне на блюдата, като самият процес ставаше буквално пред очите на минувачите - от миенето на зеленчуците до аранжирането им в чиниите. Експертите казаха, че рецептите са подбрани така, че всеки желаещ да може да ги направи вкъщи за 10 минути и ако е доволен от дегустацията, да може да си купи всички необходими съставки от пазара. Също така родните производители подканяха присъстващите да опитват техните собствени продукти. Така например срещу 4 лева можем да си купим половин кило пшеничено-ръжен хляб с бира или пък с маслини, зехтин и босилек. Прясно краве сирене струва 14 лева за килограм, а само за левче отгоре можем да сложим в чантата зряло краве сирене. Кашкавалът пък се търгуваше по 20 лева. Търговците предлагаха и цяла гама от домашни сладка по 5 лева за бурканче, както и литрови бутилки вино за ценителите на тази напитка. Пресен охладен заек пък се продаваше по 14,50 лв./кг. А тъй като все още сме пролет продавачите бяха изнесли и различни видове цветя - бегония, карамфил, индрише. Предлагаха и малки саксийки с билки като розмарин, мента, годжи бери и босилек.", "date": "2018.05.17", "title": "Пъдпъдъчи яйца с доматен сос атракция на фермерски пазар в София"}
{"url": "https://www.monitor.bg:443/bg/a/view/72-sa-punktovete-za-izkupuvane-na-chereshi-v-kustendilsko-ot-24-maj-startira-chereshovata-kampanija-v-regiona-99781", "text": "72 места са определени за разкриване на пунктове за изкупуване на череши в Кюстендилско, обявиха от общинската администрация. 9 от тях ще бъдат разположени в града, а останали 63 в малките населени места. И през тази година изкупвателните пунктове ще бъдат разположени само на общински места. Със заповед на кмета на община Кюстендил Петър Паунов от този месец са регламентирани начините на изкупуване на черешовата реколта, като новото през тази кампания ще бъдат приемно-предавателните протоколи, които производителите на череши ще дават на лицата изкупуващи продукцията от масивите.  След съвместни две срещи между общинска администрация и полицията е взето решение, че над 10 кг. череши извън населеното място не могат да бъдат извозвани без приемно-предавателни протоколи, които ще се раздават от кметовете и кметските наместници.  В заповедта на градоначалника е фиксирано и работното време на изкупвателните пунктове, което ще бъде от 9 до 22 часа, а берачите ще могат да влизат в масивите от 7 сутринта до 20 часа. Иначе на 24 май ще бъде даден официален старт на черешовата кампания в общината. „Ние в село Раждавица сме предвидили да има три пункта за изкупуване на череши. Производители ми се оплакват, че при нас някаква болест е нападнала късните сортове череши и плодът окапвал направо на земята. Коментира се и това, че берачите искали по 45 ст. за кг, което е много. За стопанина нищо няма да остане“, сподели и кметът на село Раждавица, Стоян Раждавички. „Общината е предприела мерки да се ограничи влизането на чужди лица, особено след намесата на жандармерията и на местната полиция. Черешовите градини в село Стенско са различни от 2-3 декара, до 20, 30 50 дка“, коментира кметът на населеното място, Огнян Янев. Заради по-богата реколта черешопроизводители очакват по-ниски изкупни цени на плодовете, допълни и Пламен Илиев, кмет на село Соволяно. „Разговарях с производителите на череши, те споделят, че се говори за цена от 60-80 стотинки за килограм, което е много малко. Според тях трябва цената да бъде поне 1 лев за килограм, за да може част от тези средства да бъдат вложени за следващата реколта”, уточни Илиев.", "date": "2018.05.17", "title": "72 са пунктовете за изкупуване на череши в Кюстендилско"}
{"url": "https://www.monitor.bg:443/bg/a/view/samo-5-frenski-i-edin-krimski-konjak-v-rusija-priznati-za-visokokachestveni-99789", "text": "4 френски марки коняк и една от Крим са признати в Русия за висококачествени, сочат резултати от проучване направено от „Роскачество” на пазара в страната, съобщава „Прайм”. Освен това 15 руски коняка са изключени от рейтинга, защото са използвали в производството гроздов спирт, а за други 15 е установено влагането в напитката на обикновен питеен спирт. Изследвани са били 47 вида търговски марки от Франция, Грузия, Молдова и Армения, а също така и от местни производители от Санкт Петербург, Москва, Пенза, Татарстан, Дагестан, Северна Осетия, Краснодарския и Ставропольския край. Сред проверените са били и световно известните брандове Hennessy, Courvoisier, Martell, Remy Martin и \"Арарат\". Изследването, в което са взели участие експерти от Франция и Армения, е включвало физико-химическите и вкусовите показатели на напитката, трайността й концентрацията на захари и наличието на метилов спирт и други токсични елементи.В резултат от „Роскачество” са дали държавния знак за качество на френските марки Hennessy, Courvoisier, Martell, Remy Martin и кримския \"Бахчисарай.", "date": "2018.05.17", "title": "Само 5 френски и един кримски коняк в Русия признати за висококачествени"}
{"url": "https://www.monitor.bg:443/bg/a/view/40-avtobusa-i-30-tira-na-carigradsko-shose-sreshtu-popravkata-makron-99773", "text": "В деня на срещата на високо равнище в София българските превозвачи казаха категорично „Не!“ на плановете да бъдат изхвърлени от пазара в Западна Европа изразиха готовност, ако не бъде чут гласът им, да продължат с протестите и в столицата на обединена Европа - Брюксел.  Протестите им започнаха сутринта, когато стотици тирове и автобуси влязоха влязоха в София и други по-големи градове на страната. В столицата преди обяд около 50 тира и над 40 автобуса паркираха в крайната дясна лента на Цариградско шосе в София. Върху тях има транспаранти, на които пише: \"Европа на две скорости = на заден ход за България\" и \"Макрон, не убивай транспорта в България!\". В посока Пловдив между 10:00 и 11:00 часа задръстване заради протестите почти нямаше, освен традиционното след \"Алея Яворов\" до 4-ти километър. По направление към центъра обаче след студентските общежития преди хотел \"Плиска\" до подлеза на платното в посока на телевизионната кула и \"Хладилника\", движението бе затруднено и има тапа. Причината е, че тролейбусите и автобусите на масовия градски транспорт не могат да ползват бус лентата и са принудени да влизат в активната. Точно в 12:00 часа всички паркирани возила надуха клаксоните си. От 13.00 часа от пл. \"Македония\" тръгна протест на собственици на превозвачески фирми и работници от бранша. На плакатите се четеше основният въпрос: „Има ли място за БГ бизнеса в ЕС?“. На друго място протестиращите бяха изписали „Траспортен пакет 1 и 2 = exit!”. Един от участниците в протеста, шофьорът Стефан Коцев каза, че предлаганите промени ще докарат до фалит българските превозвачи, а повечето работещи в тях ще бъдат принудени да заминат на гурбет на Запад в същите богати страни, за които сега работят техните фирми и са обвинявани в подбиване на пазара. „Това е най-голямата глупост, която съм чул. Не може конкуренцията да се бърка с дъмпинг“, каза за „Монитор“, относно твърдението за дъмпинг Красимир Лалов от Националното сдружение на българските превозвачи. „Французите и германците сами си правят дъмпинг, защото ние работим чрез техни спедиторски фирми. Те сами си свалят цените, за да вземат товарите и на нас ни ги свалят още, за да спечелят повече. Тамошните посредници печелят хем от старите страни членки, хем от нас. И след това казват, че ние сме виновни“, обясни Лалов. На въпрос на „Монитор“ от кои страни можем да търсим подкрепа за да не се допусне изхвърлянето на транспортните ни фирми от западния пазар, евродепупатът Ангел Джамбазки каза, че това са прибалтийските страни - Литва, Латвия и Естония, Румъниа, Унгария, Полша и Чехия. По думите от южните страни можем да се надяваме на подкрепа и от Испания. „Целият транспортен български бизнес предлага качествена услуга на конкурентна цена“, обясни той и определи исканите поправки в регламентите като промяна в правилата 10 години по-късно. „Искаме всички да се съобразяват с правилата, при които ние сме влезли в ЕС. При един свободен пазар и свобода на движението не може да се налагат ограничения кой къде трябва да бъде през 3 седмици. Не може, след като преди години много хора останаха без работа, заради навлизането на големите западни търговски вериги, това да става отново“, каза евродепутатът. Той припомни, че 15% от БВП на страната идва от автотранспорта и не може да се поставя под риск поминъка на 150 хил. български семейства. Той призова превозвачите да протестират и в Брюксел по време на обсъждането на пакетите за мобилност в Европарламента. Шествието от пл. „Македония“ мина по ул. „Алабин“, през бул. „Витоша“ и стигна на стотина метра от главния вход на НДК, където заседаваха евролидерите. През цялото време протестиращите надуваха вувузели и развяваха български знамена и носеха лозунгите срещу готвените поправки в еврорегламентите, засягащи транспортния бизнес. Миролюб Столарски от Българската асоциация на сдруженията в автомобилния транспорт (БАСАТ) заяви на митинга, че браншът е категорично против макронизацията на Евросюза и срещу двойните стандарти, които се налагат. Йордан Арабаджиев, изп. директор на Съюза на международните превозвачи (СМП) каза, че днес България е дала ясен знак, че е против регулацията „Макрон“. Той също призова протестите да се пренесат и Брюксел. Станислав Иванов депутат от ГЕРБ в НС определи готвеният закон като мракобесен, който ще съсипе българския бизнес. „За това сме тук. Както знаете всички български партии и в българския и европарламента и българското правителство са зад вас“, обърна се той към протестиращите. „Надяваме се този закон да не мине във вида, в който е предложен“, добави той.", "date": "2018.05.17", "title": "Нашите превозвачи готови за протести и в Брюксел (ОБНОВЕНА)"}
{"url": "https://www.monitor.bg:443/bg/a/view/hvanaha-droga-v-lubimec-i-dimitrovgrad-99775", "text": "43-годишен харманлиец и 27-годишен мъж от Димитровград са задържани за съхранение на наркотик. Това е станало в две отделни полицейски акции, съобщиха от полицията. В сряда около 20,30 часа на улица “Цар Симеон” в Любимец, автопатрул е спрял за проверка лек автомобил “Сузуки”, шофиран от задържания. В колата са намерени 16, 2 грама канабис, 4,2 грама метаамфетамин и 3,4 грама кетамин. Задържаният е познайник на полицаите. Срещу него са водени разследвания за кражби и побой. Димитровградските полицаи също са открили и задаржали дрога в жилище. Проверен е дом на улица “Ив.Вазов” в града, обитаван от 27-годишен младеж. В жилището са открили пликче с жълтеникав прах с тегло 0,42 грама и 2,9 грама суха зелена листна маса. Тестване с полеви наркотест е потвърдило, че се касае за амфетамин и канабис. И по двата случая са заведени бързи производства.  ", "date": "2018.05.17", "title": "Хванаха дрога в Любимец и Димитровград"}
{"url": "https://www.monitor.bg:443/bg/a/view/severnijat-plaj-v-slynchev-brjag-veche-e-sys-spasiteli-99776", "text": "Първите туристи атакуваха Северния плаж в Слънчев бряг и вече събират тен на пясъка. Заради тях на ивицата предсрочно се появиха и спасители. От няколко дни морските гардове патрулират по двойки и следят за безопасността на подранилите туристи, въпреки, че малцина се осмеляват да влязат в морето. Повечето плажуващи предпочитат да лежат на пясъка в безплатната зона и не припарват до водата, която още е доста студена.  Обходни спасителни двойки кръстосват всеки ден северната ивица от 8 до 18 часа. Мобилният обход ще продължат до 31 май, а от следващия ден, когато е официалното отриване на плажния сезон на плажа ще застъпи пълния състав морски гардове, които ще обезпечават водноспасителната дейност, съобщиха от стопанисващата фирма. Те ще следят за безопасността и спокойствието на туристите, а също и за нарушители, които влизат в морето при червен флаг. Спасителите, които патрулират в момента са облечени с жълти тениски и червени спортни шорти, за да бъдат лесно разпознавани от плажуващите. Въпреки, че до началото на сезона има почти две седмици, северният плаж е изцяло готов и вече посреща първи туристи, похвалиха се от стопанисващата фирма. На пясъка са опънати чисто нови чадъри и шезлонги, ивицата е заравнена, обезпаразитена и почистена. Поставени са и вишките за спасителите, обозначителните знаци и информационните табели. Изцяло оборудван е медицинският пункт, обезпечен с необходимите медикаменти и апаратура. Свободната зона за безплатно плажуване е повече от 50%. В момента тече подготовка на водните атракциони, които ще бъдат на разположение от началото на следващия месец.  Всички обекти, разположени на концесионната територия са одобрени по схема и са с нова визия и унифициран дизайн. \"Изцяло са премахнати всички незаконни преместваеми обекти, които не отговаряха на одобрената от Министерството на туризма схема за разполагането им, и които бяха оставени от предходната фирма концесионер\", казаха от управата на плажа. Ивицата е изцяло преобразена и за първи път този сезон получи престижния екоприз \"Син флаг\".", "date": "2018.05.17", "title": "Северният плаж в Слънчев бряг вече е със спасители "}
{"url": "https://www.monitor.bg:443/bg/a/view/orkestyryt-na-johan-shtraus-za-pyrvi-pyt-v-bylgarija-99778", "text": "България има привилегията да чуе на живо единствения по рода си оркестър, основан от самия Йохан Щраус през 1843 г. Най-добрите музиканти от Виена в съчетание с най-брилянтните белканто изпълнители от най-известните опери в австрийската столица ще зарадват родната публика с изключителен концерт на 1 декември за Зала 1 на НДК. Strauss Capelle Vienna е с дълбоки исторически корени. Емблематичният оркестър, който обикаля по света и разпространява музиката на великия композитор, има повече от 3000 представления през последните 40 години на най-престижните музикални сцени. През целия си живот Щраус, а по-късно и синът му, се посвещават на мисията да превърнат Strauss Capelle Vienna в институция, която с годините става една от най-значимите музикални формации не само за Австрия, но и по света. Създаден преди повече от 200 години, Strauss Capelle Vienna олицетворява неразделна част от музикалната история на Виена. Основателят на оркестъра - самият Йохан Щраус е един от най-обичаните и талантливи австрийски композитори, които очароват поколения наред със своитe изящни мелодии и гениални творби, превърнали се във вечни класики. Единственият по рода си оригинален оркестър на великия Йохан Щраус за първи път у нас в Зала 1 на НДК на 1 декември от 19:00ч. Билетите за концерта на Strauss Capelle Vienna у нас може да намерите в билетен център НДК, OMV, в мрежата на Eventim.bg и онлайн на: http://bit.ly/STRAUSS-SOFIA Следете събитието на официалната му Фейсбук страница: https://www.facebook.com/events/232178150869656/ и на официалната Фейсбук страница на 5PT: https://www.facebook.com/5ptbg/", "date": "2018.05.17", "title": "Оркестърът на Йохан Щраус за първи път в България"}
{"url": "https://www.monitor.bg:443/bg/a/view/izleze-pyrvi-trejlyr-na-filma-za-fredi-merkuri-99750", "text": "Първият трейлър на бъдещия филм „Бохемска рапсодия“, посветен на възхода на Queen и Фреди Меркюри, най-сетне се появи в официалния канал на групата в YouTube. Премиерата на дълго отлаганата за реализация лента вече е набелязана за 24 октомври 2018 г. в Лондон, съобщи Guardian. На 1 ноември филмът ще излезе по екраните в Австралия, а на 2 ноември – в САЩ. Проектът се сблъска с куп проблеми още в самото начало. Първо за ролята на Фреди се готвеше Саша Барън Коен, а сценарият бе захванат от Питър Морган („Кралицата“, „Последният крал на Шотландия“). Китаристът на „Куин“ Брайън Мей и барабанистът Роджър Тейлър, които са и продуценти на филма, обаче настояваха за промяна в концепцията, според която историята да не бъде толкова мрачна, рокаджията да бъде представен в по-позитивна светлина и да се разказва и за годините след смъртта на легендарния фронтмен. Между Коен и Мей възникна конфликт и актьорът от „Борат“, който е по-скоро с комедийно амплоа, се отказа да участва (според други източници е бил отстранен). Неговата съдба последва и първоначално поканеният режисьор Том Хупър. След различни спекулации, че в образа на Меркюри ще влезе звездата от „Парфюмът“ и „Момичето от Дания“ Бен Уишоу, в крайна сметка се оказа, че той е поверен на Рами Малек – американски актьор с египетски корени. Да снима се съгласи Декстър Флечър, но впоследствие и той се оттегли от проекта заради творчески разногласия. В края на миналата година почти готовият филм се сблъска с нови трудности: режисьорът Брайън Сингър бе отстранен в последния етап от снимките заради постоянните му отсъствия от снимачната площадка. Самият Рами Малек се оплака от непрофесионализма му, а го подкрепи и колегата му Том Холандер, изпълняващ ролята на Джим Бийч, мениджъра на групата. Впоследствие се заговори, че Сингър лекувал депресия и не смеел да се покаже, защото не го подминала вълната от обвинения в сексуален тормоз, заляла Холивуд. Така уволненият режисьор Брайън Сингър бе заменен пак от Декстър Флечър.", "date": "2018.05.17", "title": "Излезе първи трейлър на филма за Фреди Меркюри"}
{"url": "https://www.monitor.bg:443/bg/a/view/zaharieva-evropa-ostava-v-jadrenata-sdelka-99774", "text": "Оставаме в ядрената сделка. Пълна подкрепа за Европейската комисия при търговските преговори със САЩ. Това са резултатите от снощната неофициална среща на лидерите от ЕС в столицата ни, заяви министърът на външните работи Екатерина Захариева в ефира на БТВ. По думите й е изключително важен фактът, че лидерите са постигнали съгласие по тези въпроси. \"Ако не бяха успели да постигнат съгласие се създаваше предпоставка за допълнителна дестабилизация в региона\", смята Захариева. Лидерите обаче останаха единни и взеха решение. Европа остава в сделката докато Иран продължава да я изпълнява. Това е категоричното решение на ЕС-лидерите, изтъкна Захариева. \"До момента няма доказателства след 11 доклада, че Иран не изпълнява сделката\", подчерта тя. Търговските отношения със САЩ са друга тема, по която е постигнато единодушие. Лидерите са останали единни относно търговията в САЩ. Държавата под управлението на президента Доналд Тръмп води по-протекционистка политика с митата за значими стоки. Външният ни министър заяви още, че никой не иска търговска война с Щатите.", "date": "2018.05.17", "title": "Захариева: Европа остава в ядрената сделка "}
{"url": "https://www.monitor.bg:443/bg/a/view/pechatat-s-gutenbergova-presa-v-bibliotekata-99751", "text": "Днес от 16.00 часа в Националната библиотека “Св. св. Кирил и Методий” ще се състои демонстрацията на печат на Гутенбергова преса върху ръчно изработена хартия по метода на нейния откривател Цай Лун. Пресата е копие на оригинала от ХV век и е създадена от Диян Павлов-Джими, инициатор на Творителница “О’Писменех!” – Плевен. Той е автор и на изложбата “Преди Гутенберг и след това”, която ще бъде открита след демонстрацията. С помощта на 50 табла експозицията проследява появата и развитието на различните писмености през хилядолетията, както и на средствата, начините и материалите за писане – от Месопотамия и Шумер, през Китай и Египет, Елада и Рим, Средновековието, европейския Ренесанс и българското Възраждане, до изобретателя на системата за тиражирано книгопечатане Йоханес Гутенберг и съвременната печатарска техника. След демонстрацията на печат на Гутенбергова преса и откриването на изложбата “Преди Гутенберг и след това” ще бъдат обявени наградите на Съюза на печатарската индустрия в България. Събитието е посветено на Деня на българската просвета и култура и на славянската писменост 24 май, както и на 140-годишнината от основаването на Националната библиотека “Св. св. Кирил и Методий”.", "date": "2018.05.17", "title": "Печатат с Гутенбергова преса в Библиотеката"}
{"url": "https://www.monitor.bg:443/bg/a/view/borisov-obsyjdahme-tekst-po-tekst-za-prevozvachite-makaron-merkel-i-mej-pesha-do-ndk-premieryt-gi-posreshtna-otvyn-99779", "text": "Текст по текст обсъждаме с френския президент Еманюел Макрон и немския канцлер Ангела Меркел и транспортнинте министри пакета за мобилност. Това заяви премиерът Бойко Борисов преди срещата на върха в НДК ЕС-Западните Балкани. Борисов изтъкна, че до 2.30 часа вчера обсъждали текстовете, които засягат шофьорите. Всеки представил своите аргументи, ние също. По думите му се е провел максимален диалог. Очаквам решение, каза още той. Премиерът даде да се разбере, че ще има нов обсъждане на текстовете с ЕК и експерти от Германия и Франция. „Макрон обеща като се прибере. И Меркел разпореди на нейните експерти, нашите експерти още веднъж с ЕК да прегледат всички детайли”, каза Борисов и обясни основният аргумент на защитниците на регламента - шофьорите сега биват третирани по лош начин, нямат хубави места за нощуване и така не изграждат добри хигиенни навици. Борисов коментира и Западните Балкани. Борисов определи като добър знак, че всички евролидери са дошли на срещата. „Пътищата са ясни. Коридори 4,8 и 10 са безпорни, включително магистрали и жп линии. Дигиталната инфраструктура също”, каза той и припомни газовите ни връзки с Гърция, Сърбия, сега и с Македония, както и газовия хъб Балкан. „И сега за Гърция изнасяме газ през Петрич”. Относно темата за АЕЦ Белене, той обясни, че проектът ще се изгради ако имаме възможност, но без държавна гаранция и с частна инвестиция. Преди това Борисов посрещаше един по един евролидерите и тези от Западните Балкани. Френският президент Еманюел Макрон, немският канцлер Ангела Меркел и английският премиер Тереза Мей дойдоха заедно пеша до НДК по моста на влюбените, а Борисов ги писрещна пред НДК. Преди това Макрон повтори какво са обсъждали на работната вечеря в София тех парк. Шефът на ЕП Антонио Таяни и австрийският канцлер Себастиан Курц пък заявиха, че Сърбия и Черна гора са най-напреднали по пъря си към Европа.", "date": "2018.05.17", "title": "Борисов: Обсъждахме текст по текст за превозвачите"}
{"url": "https://www.monitor.bg:443/bg/a/view/okolovrystnoto-vliza-v-tunel-ot-pavlovo-do-ovcha-kupel-pet-pytni-vyzela-oblekchavat-dvijenieto-v-sofija-po-ujnata-dyga-do-am-lulin-99711", "text": "Тунели и естакада ще заместят сегашния околовръстен път на столицата между кварталите Павлово и „Овча купел“. Тръбите на подземния коридор ще бъдат с обща дължина около 4 км, а връзките от и за Перник също са вкарани под земята. Ще бъде използван стар идеен проект на Столична община, който \"възкръсва\", за да облекчи трафика в един последните неремонтирани и тесни участъци на околовръстния път на София. Проектът за участъка с дължина 7,6 км включва тунел, естакада и 5 пътни възела. Трасето започва от бул. \"България\". В участъка между булевардите \"Братя Бъкстон\" и \"Цар Борис III\" колите ще се движат в тунел. След това в отсечката между \"Горнобански път\" и бул. \"Цар Борис III\" те ще се качват на естакада. Останалата част от пътя към най-големия квартал на столицата \"Люлин\" е планирана с две ленти във всяка посока. Според проекта ще има пет пътни възела. Те ще са при бул. \"Братя Бъкстон\", „Горнобански път“, ул. \"Суходолска\", Западна тангента и бул. \"Цар Борис III\". Замисълът датира от времето на кметския мандат на премиера Бойко Борисов. Идеята отново излиза на преден план от столичния архитект Петър Диков през 2014 г. По думите му тогава още през 2012 г. идейният проект е бил готов. Тунелът и естакадата са скъпи съоръжения, но са единственият вариант, за да се изпълни пълният кръг около София. 150 млн. лв. без ДДС е старата предварителна оценка на проекта от бул. \"България\" до АМ \"Тракия\". Пред \"Монитор\" шефът на АПИ инж. Дончо Атанасов не назова нова цифра, но коментира, че е направен регулационен план и се надява през октомври тази година да стартира търгът за проектиране от бул. \"Братя Бъкстон\" до АМ \"Люлин\". Очаква се през август пък да бъде стартирана процедура за реализирането на тунел под \"Цар Борис III\" в посока жк \"Овча купел\" под \"Житница\". Оказва се, че и земята над тунелите също трябва да бъде отчуждена, коментира инж. Атанасов, който твърди, че тези процедури най-много бавят проектите на подопечната му агенция. Цялостната реализация на реконструкцията на Софийския околовръстен път в участъка от кв. „Младост“ до АМ „Люлин“ се изпълнява от 2009 г. чрез съвместните усилия на пътната агенция и Столична община. Проектът е сред приоритетните обекти на АПИ, които следва да бъдат изпълнени в периода до 2020 г., като срокът може да бъде удължен.", "date": "2018.05.17", "title": "Околовръстното влиза в тунел от Павлово до „Овча купел“"}
{"url": "https://www.monitor.bg:443/bg/a/view/avokado-i-bob-dyrjat-insulina-v-norma-99744", "text": "Диабетът е обменно заболяване, което се характеризира с необичайно високо ниво на гликозата в кръвта. Затова режимът на хранене при него е от изключително значение. Млечните продукти като цяло са добър вариант в менюто на диабетика с изключение на мазните сирена. Неподходящи храни са тлъстите меса и риби, мозъкът и хайверът. Препоръчват се телешко, говеждо, агнешко, нетлъсто свинско и овче месо. Подходящо е и заешкото, пилешкото, пуешкото и дивечовото. От рибите много добра храна за диабетиците са пъстървата, бялата риба, мерлузата, скумрията, треската, кефалът и сафридът. Субпродуктите не се препоръчват, както и колбасите. Страдащите от захарна болест могат да хапват понякога колбаси, но телешки, нетлъста и непушена шунка, а от яйца предимно белтъци. Всеизвестно е, че за диабетиците не са позволени захарта, медът, глюкозата, шоколадът и всички сладкарски изделия, които не са приготвени с подсладители. Хлябът не бива да е бял, а типов, ръжен и пълнозърнест. Подходящи са още зрелият фасул, лещата, грахът, соята се позволява до 50 г на седмица, а ядките най-много по 30 г дневно. Зеленчуци се позволяват в неограничено количество и от всички видове, като само патладжаните, зелето и баклата се разрешават до 200 г на ден. Картофи не се препоръчват. Особено внимание ендокринолозите и диетолозите обръщат на плодовете. Не бива да се употребяват мушмули, грозде, круши, банани, сушени смокини, стафиди, фурми и сливи. В ограничени количества, до 200 г на ден, се позволяват черешите, прасковите, горските плодове и ананасът. Умерено, до 300 г дневно, могат да се хапват дини, пъпеши, малини, ягоди, къпини, тиква, грейпфрут.  ", "date": "2018.05.17", "title": "Авокадо и боб държат инсулина в норма"}
{"url": "https://www.monitor.bg:443/bg/a/view/sbyrkaha-antyni-hopkins-s-kloshar-99780", "text": "Фенка помисли Антъни Хопкинс за клошар. Това се случило по време на снимките на новата екранизация по „Крал Лир“ на Шекспир за BBC, разказа режисьорът на продукцията Ричърд Еър. До неудобната ситуация се стигнало, след като сюжетната линия позиционирала носителят на „Оскар“ в раздърпани дрехи и вехтошарска количка на улиците в английския град Стивънидж. „Когато снимахме в там една жена дойде до Тони и каза „Знаеш ли, там надолу по пътя има хостел. Така че можеш да идеш там с твоята количка\" - спомни си Еър. С участие в „Крал Лир“ се разписват още Ема Томсън, Емили Уотсън и Андрю Скот.", "date": "2018.05.17", "title": "Сбъркаха Антъни Хопкинс с клошар"}
{"url": "https://www.monitor.bg:443/bg/a/view/fenka-tormozi-djystin-hartli-s-celuvki-99718", "text": "Звездата от хитовата драма „Това сме ние“ - Джъстин Хартли, се чувства жертва на сексуален тормоз. Актьорът реши да разкаже публично историята, за да накара извършителя в лицето на негова фенка да се засрами. Случката се развила докато Хартли вечеря с приятели в ресторант в Чикаго. разказа пред сп. Good Housekeeping той. 41-годишният секссимвол помолил фенката си да се отдръпне, тъй като навлиза в личното му пространство. „Казах й – не можеш да ходиш при хора, които не познаваш, и после да засмукваш лицето им с уста. И не се опитвам да ти давам житейски урок, но мисля, че такъв би ти се отразил много добре. Не прави това на никого никога повече“, допълни Хартли. Фенката си тръгнала засрамена, но половин час по – късно се върнала с молба за снимка. След получен отказ, жената почнала да крещи и да обижда пред всички екранният Кевин Пиърс, което е главният мотив за решението му да разкаже за случилото се.  ", "date": "2018.05.17", "title": "Фенка тормози Джъстин Хартли с целувки"}
{"url": "https://www.monitor.bg:443/bg/a/view/range-rover-velar-poluchi-dva-novi-dvigatelja-luksoznijat-suv-e-oborudvan-s-naj-syvremennite-tehnologii-za-bezopasnost-99702", "text": "Британската марка Land Rover обяви редица подобрения за награждавания Range Rover Velar, включително по-широк избор от двигатели, най-новите интелигентни технологии за безопасност и още характеристики за комфорт като въздушно окачване и адаптивна динамика, вече налични като опции. Луксозният SUV се увенча с отличието за „Най-добър автомобилен дизайн в света на годината” на последните Световни автомобилни награди. От тази година Velar вече разполага с две нови мощности, които предоставят на клиентите още по-голям избор. В гамата на дизеловите мотори се е появил нов 3,0-литров V6 турбодизелов двигател D275 с максимална мощност 275 к.с. и произвеждащ въртящ момент от 625 Нм. Освен това, Range Rover Velar се предлага и с нов 3,0-литров бензинов двигател V6 с механичен компресор с мощност 340 к.с., произвеждащ максимален въртящ момент от 450 Нм. С добавянето на новите бензинови и дизелови опции за двигатели, британците предоставят на клиентите на Range Rover Velar по-голям избор, още повече възможности за персонализация и най-новите технологии за безопасност. За следващата моделна година клиентите на Range Rover Velar имат по-широки възможности за избор на спецификациите за своя автомобил. Това включва тапицерията на седалките от първокласен текстил „Квадрат”, по-широко налична в гамата. Към системите в помощ на водача се присъединява адаптивният автопилот с подпомагане на кормилното управление, който работи между 0 и 180 км/ч и използва съществуващия адаптивен автопилот с центриране в лентата, за да управлява разположението на автомобила, докато поддържа зададена дистанция спрямо автомобила отпред. Други функции включват адаптивен автопилот с функция Stop&Go, който позволява на водача да следва автомобила отпред на удобна за спиране дистанция и да тръгва отново от спряло положение, когато водачът подскаже на системата чрез натискане на педала на газта. Базираната на радар аварийна спирачка при висока скорост позволява подобрено отчитане на вероятност от сблъсък отпред. Системата работи при скорост от 10 до 160 км/ч и е в състояние да отчете неизбежен сблъсък, като предупреждава водача и задейства спирачките, ако той не успее да реагира. Всички клиенти ще се възползват от камерата за обратно виждане, асистента при паркиране на преден и на заден ход, следене на състоянието на водача, аварийна спирачка и асистент за придържане в лентата, които вече стават част от стандартното оборудване. Функцията адаптивна динамика сега е възможна като опция при редица модели в гамата. Чрез следене на движенията на волана 500 пъти в секунда и движенията на каросерията 100 пъти в секунда, системата постоянно регулира амортисьорите и в четирите колела. Това гарантира, че твърдостта на окачването е оптимизирана за условията на шофиране, което подобрява комфорта на возията и управлението, като в същото време има и специфично калибриране за шофиране в офроуд условия. Velar се предлага със спирални пружини като стандартно оборудване с въздушно окачване при четирите колела като опция при всички модели с двигатели V6, както и с 4-цилиндровия дизелов двигател с мощност 240 к.с., и с бензиновия с мощност 300 к.с. Тази система осигурява наистина високи комфорт и значително увеличава проходимостта извън пътя. Удобството за клиентите е увеличено чрез по-голям резервоар за гориво с обем 82 литра, вместо стандартния с 63 литра, оборудван на редица бензинови модели, предоставящ по-голям автономен пробег. Моделите, които се възползват от увеличения капацитет на резервоара са P380, новият P340, D300 и D250. За да бъдат още по-екологични, всички бензинови двигатели вече са оборудвани с филтри за твърди частици. Високоефективните близко свързани филтри са идеално интегрирани в системата за последваща обработка и улавят и най-фините частици, когато отработените газове преминават през тях. При нормални условия на шофиране, уловените частици се окисляват в CO2 и филтърът се регенерира, щом водачът вдигне крак от педала на газта.", "date": "2018.05.17", "title": "Range Rover Velar получи два нови двигателя"}
{"url": "https://www.monitor.bg:443/bg/a/view/dve-petoklasnichki-ot-bracigovo-vyrnaha-izguben-portfejl-na-gurbetchija-99771", "text": "Две петокласнички от Средно училище „Свети Климент Охридски „ в Пещера бяха отличени за доблестната им постъпка, след като намерили и върнали на гурбетчия изгубения му портфейл. Симона Етова и Селин Айдън са ученички в СУ „Свети Климент Охридски” в Пещера, но са родом и живеят в Брацигово. На 14 май двете деца забелязали на улицата загубен мъжки портфейл. Взели го, установили, че вътре има неголяма сума пари, доста лични документи и незабавно подали сигнал на телефон 112. С тях се свързали служители на полицейското управление в Пещера и двете момичета предали загубените вещи на полицаите. Органите на реда бързо се свързали със собственика им, който бил много доволен от щастливата развръзка. Мъжът работел в чужбина и загубата на личните документи щяла да му донесе много затруднения и неудобства. В присъствието на техните съученици и преподаватели Симона Етова и Селин Айдън бяха отличени за достойната си постъпка. Началникът на „Криминална полиция” в РУ-Пещера старши инспектор Христо Георгиев връчи на децата почетни грамоти на полицейското управление. Той изрази благодарността на всички служители на управлението и заяви, че постъпката им е достоен пример за подражание от страна както на възрастните, така и на тийнейджърите.   ", "date": "2018.05.17", "title": "Две петокласнички от Брацигово върнаха изгубен портфейл на гурбетчия"}
{"url": "https://www.monitor.bg:443/bg/a/view/2-mln-bylgari-sa-hipertonici-vrag-1-pri-visokoto-kryvno-e-solta-dobre-vlijajat-chesynyt-djindjifilyt-i-kafjavite-vodorasli-99734", "text": "Два милиона българи страдат от хипертония, а на територията на Стария континент една трета от населението на възраст над 20 години има високо кръвно налягане и е прибягвало до употребата на медикаменти. В САЩ цифрата звучи далеч по-стряскащо – 75 милиона души са засегнати от болестта. Според анализи до 2025 г. 1,56 милиарда ще са болните от хипертония по целия свят, а проблемът е изведен от Световната здравна организация като основен рисков фактор за смъртността. Причината – „Болестта е изключително сериозна, защото ако не бъде лекувана, може да доведе до усложнения, свързани със сърцето, бъбреците, мозъка, очите. За съжаление обаче не винаги хипертонията може да бъде хваната още в началото, защото симптомите й се доближават до тези на други заболявания, а именно главоболие, световъртеж, гадене, болки в шията, напрежение в очите. Най-лесно можем да разберем дали имаме проблем чрез измерване на кръвното“, обяснява общопрактикуващият лекар д-р Атанас Пелтеков. Факторите за появата пък могат да бъдат най-различни, като започнем от генетично предразположение, минем през възрастта, прекомерната употреба на готварска сол, застоялият начин на живот и стигнем до липсата на физическа активност и неправилното хранене.  и повишени нива на холестерола също са сред предпоставките за развитие на високо кръвно налягане. И все пак, ако внимаваме какво ядем, можем да повлияем благоприятно на заболяването. Всяка храна е полезна, но трябва да спазваме златното правило за количеството и качеството на хранене, обясняват специалистите. „Враг номер едно при хипертония е прекомерната употреба на готварска сол. Няма пациент, който да е излязъл от кабинета ми без съвет да я редуцира“, казва д-р Пелтеков. Сумарният дневен прием на сол не бива да надвишава 2-3 грама. Употребата на бяла захар също трябва да се сведе до минимум. Препоръчително е да се консумират нискомаслени млечни изделия. Той понижава нивата на холестерола, изчиства плаките по стените на кръвоносните съдове и подсилва имунната система. Добре влияят и индийското орехче, джинджифилът, кардамонът, копривата, кафявите морски водорасли. Въпреки големите ползи, които имат билките за поддържането на кръвното налягане, не винаги приемът им е достатъчен. Затова трябва да се консултираме с лекар за назначаване на медикаментозна терапия. Желателна е и консумацията на поне един банан на ден, защото са богати на магнезий. Според изследване, направено в Индия, консумацията на 2 банана дневно може да понижи кръвното налягане с до 10%. С диуретичното си действие, което помага на тялото да се освободи от токсините, целината също се нарежда в списъка с полезни храни. Мазните животински храни и газираните напитки трябва да се избягват.   Ако прекаляваме с храните, това може да доведе до нарушена обмяна на веществата в организма, а оттам и до затлъстяване или диабет. Затова е важно да имаме култура на хранене“, съветва д-р Пелтеков. Повишената консумация на сурови плодове, зеленчуци, ядки, варива също повлиява добре на организма. В списъка с положителните храни влизат и пълнозърнестите такива. В същото време негативно влияние има прекомерната употреба на прости захари, пържени и панирани храни, напитки съдържащи кофеин, както и такива, които стимулират нервната система. Противно на твърдението, че алкохолът влияе негативно върху кръвното, д-р Пелтеков казва, че една стандартна доза (20 мл концентриран алкохол за България) или малка чаша вино на ден няма как да се отразят, дори е полезен. И тук, както при всичко друго, прекомерната употреба е вредна. Голямо значение за контрола над хипертонията има и здравословното тегло. Болестта се счита за елемент от т.нар. метаболитен синдром, който представлява преддиабетно състояние. „Спорт, съобразен с възрастта и хранителния режим, може да доведе до добри резултати в борбата с теглото. Освен това влияе добре на тонуса“, казва г-р Пелтеков. Редовните аеробни упражнения, ходенето, карането на колело, плуването, бягането са само част от приятните и в същото време полезни дейности, който можем да правим, за да преборим проблема. За контрола на стреса, който също играе роля при високото кръвно, е и пълноценният сън. Човешкият организъм се нуждае от 7 до 8 часа почивка.      ", "date": "2018.05.17", "title": "2 млн. българи са хипертоници"}
{"url": "https://www.monitor.bg:443/bg/a/view/parlamentyt-shte-obsydi-doklada-na-vremennata-komisija-za-ch-ez-99768", "text": "Народното събрание ще обсъди доклада на временната комисия за ЧЕЗ, предвижда програмата на парламента. Документът бе представен на вчерашното заседание от председателя на комисията Жельо Бойчев, а днес предстои обсъждане и гласуване. Създаването на комисията бе в отговор на разразилата се дискусия във връзка с решението на Надзорния съвет на ЧЕЗ Груп, с което се дава предварително съгласие на компанията да продаде активите си на „Инерком България” ЕАД.", "date": "2018.05.17", "title": "Парламентът ще обсъди доклада на временната комисия за ЧЕЗ"}
{"url": "https://www.monitor.bg:443/bg/a/view/kmeticata-na-podujane-iznenadana-ot-aresta-na-uristkata-za-podkup-99770", "text": "Много съм изненадана от този арест. Ние оказваме пълно съдействие и информацията, която имам, беше изнесена вече в публичното пространство. Не знам нищо повече от това. Така коментира ареста на главния юрисконсулт на \"Подуяне\" Лилия Геринска кметът Ева Митова. Геринска бе задържана с подкуп от 10 000 лева, като преди месец е взела капаро от 5000 лева. \"Тези почивки за мен са нови. Нека оставим нещата да стигнат до край, за да се разследват от компетентните органи\", каза Митова. Тя уточни, че подписът на Геринска като юрисконсулт стои на всеки документ, тъй като това е задължително. \"Само гадаем, всеки лист се подписва от трима членове на комисията, поради това всичко трябва да се уточни\", каза Митова. Тя заяви, че Геринска работи от 2011 година, била е с подобна длъжност в друга администрация. Не можа да уточни как точно е постъпила на работа. \"Аз я заварих тук\", каза още Митова.", "date": "2018.05.17", "title": "Кметицата на \"Подуяне\" изненадана от ареста на юристката за подкуп "}
{"url": "https://www.monitor.bg:443/bg/a/view/chesto-urinirane-i-jajda-podskazvat-problem-sys-zaharta-99741", "text": "Независимо от разликите на проявяване и двата типа диабет – 1 и 2, имат общи симптоми. Честото уриниране и жажда са характерни. Хора с преддиабет и диабет ходят по-често до тоалетната от средностатистическия човек. Причината е, че тялото се опитва да произвежда повече урина, за да се намали излишната глюкоза в кръвта. Здравите хора уринират 4-7 пъти в един ден. В резултат на честото ходене до WC-то тялото губи течности с бързи темпове, налице е жаждата. Постоянната умора също е белег. Тя се появява, когато клетките са резистентни към инсулин или панкреасът не го произвежда в достатъчни количества. В резултат клетките не получават енергия от кръвната глюкоза. Загубата на течности чрез уриниране кара кожата да бъде суха, тя започва да сърби, особено в областта на гениталиите. Появява се замъглено виждане, защото ниските нива на течности в организма прави очите слаби, а лещите се подуват. Бавно зарастване на рани е типично за захарния диабет. Често краката изтръпват или болят. Това се дължи на факта, че диабетът уврежда нервите. Характерно е отслабване въпреки нормалното хранене, защото тялото не получава достатъчно енергия от храната. То започва да използва за източник на енергия мазнините и мускулите. Високите нива на глюкоза могат да причинят гъбични инфекции, тъй като микозите се хранят точно с глюкоза.  ", "date": "2018.05.17", "title": "Често уриниране и жажда  подсказват проблем със захарта"}
{"url": "https://www.monitor.bg:443/bg/a/view/emil-radev-promenite-makron-shte-udarjat-malkite-prevozvachi-120-000-nashi-shofiori-moje-da-ostanat-bez-rabota-99720", "text": "    - Г-н Радев, комисарят по транспорт Виолета Булц обеща на премиера Бойко Борисов да се застъпи за шофьорите срещу т.нар. закон „Макрон”. Въпреки това превозвачите са категорични, че излизат на протест навръх голямата европейска среща в София днес. Какъв знак към евролидерите ще бъде това? - Всеки европейски гражданин има правото да изрази своя протест, когато неговите интереси са накърнени. Действията на българските транспортни фирми ще покажат на европейските лидери, че техните решения засягат пряко гражданите, и когато е необходимо, могат твърдо да отстояват позицията си. По този начин искат да покажат недоволството си от предложените от Европейската комисия под натиска на Франция и Германия законодателни предложения в областта на международния транспорт в Европейския съюз. - Създават ли наистина хаос правилата и можем ли да кажем, че браншът е застрашен? - Правилата, които важат в момента, работят добре. Хаосът е предизвикан най вече от няколко държави, които искат да защитят своите фирми от конкуренцията на източноевропейските компании. Прилагането на новопредложеното законодателство за международните шофьори диспропорционално ще натовари както транспортните оператори, така и държавите членки. Голяма част от малките и средните предприятия ще бъдат изтласкани и пазарът ще бъде резервиран само за големи и крупни превозвачи. Целта на европейското законодателство в тази сфера трябва да позволява на транспортните оператори да се конкурират при равни условия, да се търсят механизми за приспособяване, а не да се налагат трудноизпълними изисквания, които да ограничат растежа на този икономически отрасъл. - Можем ли реално да говорим за фалит на фирми и за оставането на 120 000 българи без работа? - В България имаме около 12 500 транспортни фирми. Около 120 000 души работят в сектора, а браншът представлява между 15 и 18% от БВП на страната. Това все пак е важна част от нашата икономика. Българският транспортен бизнес има добри позиции и в самия Европейски съюз. Голяма част от тези транспортни фирми обаче са малки и средни предприятия. Ако предложенията на Европейската комисия станат реалност, това ще доведе до непосилна административна и финансова тежест за много от тях, което от своя страна ще доведе до техния фалит. Големите фирми може да успеят да се справят, но и техният бизнес ще бъде силно засегнат. Съществува опасност те да изнесат дейността си в други европейски държави. Така че рискът за шофьорите да останат без работа е доста голям и напълно реален. Друга опасност, както каза и премиерът Борисов, е големите европейски транспортни фирми да „откраднат“ българския дял от пазара и да наемат български шофьори, които да напуснат страната ни със семействата си. - Особено се засяга въпросът с охраняемите паркинги, задължаването на шофьорите да спят в хотели... До какви проблеми може да доведе това? - С новото предложение на Европейската комисия се задължават почивките на водачите да бъдат в хотели или мотели. Това обаче е много трудно. Както знаете, голяма част от камионите са оборудвани с място за почивка, което също се заплаща при покупката на камиона и е вид инвестиция в удобството на шофьорите. Проблемът обаче идва от факта, че в Европа има много малък брой охраняеми паркинги, които нямат капацитета да поемат толкова много камиони. Това води до оставянето на камиона и товара на неохраняем паркинг. Водачът отива в хотел или мотел, които също не са достатъчни по магистралите. Това би довело до влизането на камионите в градовете, където обаче е трудно да се паркират такива големи превозни средства. Големият проблем идва, в случай че товарът бъде ограбен, докато камионът е на неохраняем паркинг. В такива случаи застрахователите отказват да изплащат премии и всичко остава за сметка на транспортната фирма. Една фирма ще може да понесе може би един или два такива случая, но ако се случи повече пъти, фирмата ще фалира и съответно шофьорите ще останат без работа. - Всъщност след срещата с Булц стана ясно, че страната ни може да отправи свои предложения по подготвяния от ЕК пакет за мобилност. Какви мерки можем да предприемем? - Ние вече предприехме мерки в Европейския парламент. Още през октомври миналата година излязохме с обща позиция на всички български евродепутати, в която категорично се противопоставихме на въвеждането на правила, които ще доведат до фалит на българските превозвачи, като задължението за ползването на хотел, изискването за завръщане на водача „у дома\" на всеки три седмици, както и новите разпоредби за каботажния превоз. С колеги от всички политически групи внесохме предложения за изменения в законодателните текстове относно изискванията за максималното дневно и седмично време на управление, минималните почивки по време на работа и периодите на дневна и седмична почивка, както и относно специфичните правила за командироването на водачи в сектора на автомобилния транспорт, и по-точно да не се прилагат някои разпоредби на директивата за командированите работници при извършване на каботажен превоз за поне седем дни, както и да има повече гъвкавост за времето на почивки и т.н. Разбира се, защитата на интересите на българските превозвачи е изключително трудна за нас, тъй като сме изправени пред големи държави като Франция, Германия, Италия и Австрия, с много на брой евродепутати, които по-лесно могат да прокарват своите позиции. Колегите от Полша, Румъния, Унгария, Словения, Хърватия и Литва ни подкрепят, но за съжаление, когато се стигне до гласуване, числено това може да не е достатъчно. Друга стъпка, която трябва да се предприеме, е при преговорите между самите държави членки, които се провеждат в Съвета. Там също може да се постигне напредък или поне компромисно решение, което до някаква степен да удовлетворява страните. Разбира се, ако всичко мине както трябва, следват тристранните преговори между Съвета, Европейския парламент и Комисията, където трябва бъдат договорени окончателните текстове. Като цяло законодателният процес ще продължи още поне няколко месеца, а може и няколко години. Всичко зависи от това дали ще успеят държавите членки да се договорят помежду си. - Преди няколко дни изнесохте пред студенти лекция на тема „Киберпрестъпления“. Осъзнават ли гражданите пред каква опасност сме изправени и какви мерки трябва да се набележат? - Повечето хора доскоро не осъзнаваха мащаба на киберопасностите, но последното проучване на „Евробарометър“ от лятото на 2017 г. относно нагласите спрямо киберпрестъпленията показва, че 87% от европейците считат киберпрестъпността като важно предизвикателство за вътрешната сигурност на Европейския съюз. За съжаление обаче 70% от българите смятат, че не са добре информирани за киберзаплахите, при средно ниво от 54% за ЕС. В същото време според друго проучване, извършено от индустрията, България е по средата на страните в ЕС, които са най-изложени на киберпрестъпления. Затова инициативи като кампанията на комисар Мария Габриел „По-безопасен интернет за ЕС“, насочена към безопасността на децата в интернет, са изключително важни, за да повишат уменията на хората да се предпазят в онлайн пространството. Киберзаплахите, които ни грозят, включват интернет престъпления, като например атаки срещу информационните системи; онлайн измами и фалшификации и незаконно онлайн съдържание, вкл. детска порнография или терористична пропаганда. Наскоро дори организирах конференция в Брюксел на тема кибертероризъм, в рамките на която с експерти от Европейската комисия, Европол, НАТО и индустрията обсъдихме законодателните и оперативните мерки, предприети от Европейския съюз да противодейства на този вид опасност. Европейският съюз разполага и продължава да работи по необходимите инструменти и законодателство да противодейства на киберопасностите, но предприетите мерки трябва да бъдат незабавно приложени от държавите членки и индустрията, за да имат ефект. - Какви са очакванията ви от срещата на върха ЕС-Западни Балкани днес? Ще бъдат ли начертани наистина конкретните инфраструктурни проекти, по които ще се работи в следващите 10-15 години? - Срещата на върха ЕС - Западни Балкани е изключително важна, защото тя е първата в такъв формат от 15 години насам. Тя ще препотвърди ангажимента на ЕС към държавите от региона и ще даде тласък на заздравяването на вътрешните връзки между страните. Това ще стане чрез широк спектър от дейности - от увеличаването на европейските инвестиции в транспортната инфраструктура, през активизирането на образователния и културния обмен, до улесняването и засилването на контактите между нашите граждани. Срещата на върха ще бъде насочена и към задълбочаване на сътрудничеството в области от взаимен интерес, в т.ч. в сферата на сигурността и миграцията. В същото време очаквам, че председателят на Европейската комисия отново ще повтори тезата си, изразена по време на обиколката си в региона преди два месеца, че е нужно извършването на необходимите реформи и спазването на европейските правила, ако искат тези държави европейската им перспектива да продължи.    ", "date": "2018.05.17", "title": "Емил Радев: Промените „Макрон“ ще ударят малките превозвачи"}
{"url": "https://www.monitor.bg:443/bg/a/view/livan-pravi-vtori-tyrg-za-nahodishtata-na-neft-i-gaz-v-shelfa-si-99769", "text": "Ливан планира до края на годината да започне втори търг за проучване и разработка на находищата на нефт и газ в шелфа си, съобщава „Прайм”. Сайтът цитира написаното в Twitter от министърът на енергетиката и водните ресурси на арабската страна Сезар Аби Халил. Първият търг, завършил през декември миналата година бе спечелен от консорциум, в който влизат руската \"Новатек\", френската Total и италианската Eni. Те получават правото да разработват блоковете с номера 4 и 9 в шелфа на Ливан, разположени в източната част на средиземно море. През февруари правителството в Бейрут подписа договор за дяловото участие. То предвижда руснаците да имат 20%, а французите и италианците - по 40 на сто. Оператор на проекта е Total. Очаква се проучвателните сондажи да започнат догодина. Намеренията на малката и някога богата арабска страна за разработка на шелфа й се оспорват от съседен Израел. Еврейската държава не признава правото на Ливан върху блок 9 и смята, че той принадлежи на Израел.", "date": "2018.05.17", "title": "Ливан прави втори търг за находищата на нефт и газ в шелфа си"}
{"url": "https://www.monitor.bg:443/bg/a/view/tereza-mej-izvedohte-temata-za-zapadnite-balkani-na-predno-mjasto-v-dnevija-red-na-es-99772", "text": "Много ми е приятно, че съм тук. За първи път съм в България. Това каза премиерът на Великобритания Тереза Мей по време на срещата си българския министър-председател Бойко Борисов. „Смятам, че е много важна  тази среща, искам да ви благодаря, че я организирате. Изведохте я на предно място в дневния ред на ЕС”, коментира Мей. „Едно е България да е сама, друго е Великобритания да е след нас. Надявам се, че процесът няма да спре”, каза от своя страна домакинът на срещата на върха днес Бойко Борисов. Според Мей темата ще продължи да се надгражда по време и на срещата през юли. „Сигурността на Балканите е важна тема. Като работим съвместно, ще постигнем много повече”, допълни тя.", "date": "2018.05.17", "title": "Тереза Мей: Изведохте темата за Западните балкани на предно място в дневия ред на ЕС (ВИДЕО)"}
{"url": "https://www.monitor.bg:443/bg/a/view/utubyri-uchat-decata-na-bezopasen-internet-99707", "text": "Популярни ютюбъри, влогари и блогари ще учат подрастващите колко важно е безопасното сърфиране в интернет, съобщават от Държавна Агенция Закрила на детето. Това ще се случи на 1 юни деня на детето. Очаква се те да представят видеа на 10 различни теми, свързани със сигурността в онлайн пространството. Участие с клип ще вземе и отдел „Киберпрестъпност“ към ГДБОП, като темата, която ще представят е за сексуалните посегателства в мрежата. Своето виждане по някоя от 10-те теми ще презентира и Съвета на децата към ДАЗД. Предвидена е и хип-хоп програма. Мероприятието ще се проведе в зала „Асикс Арена“ от 17 часа.      ", "date": "2018.05.17", "title": "Ютюбъри учат децата на безопасен интернет"}
{"url": "https://www.monitor.bg:443/bg/a/view/sos-reshava-dali-da-tegli-zaem-za-instalacija-za-gorene-na-bokluka-99742", "text": "На днешното си заседание Столичния общински съвет трябва да реши дали да изтетли заем за изграждане на инсталация за горене отпадъци. Инсталация за производство на ток и топлоенергия с гориво от отпадъци ще да бъде направена на площадката на една от централите на \"Топлофикация\" София. Целият проект ще струва 157 милиона лева. Парите ще дойдат от ОП \"Околна среда\" 2014 - 2020, а днес общинарите трябва решат дали да бъде изтеглен и заем от 67 милиона евро със срок от 19 годинк. Проектът за изграждане на площадка за горене на отпадъци е получил положителна екологична оценка още през 2015 г. От „Московска“ 33 са категорични, че инсталацията ще даде възможност да се финализира процеса по цялостно оползотворяване на битовия отпадък на столицата. В нея ще се изгарят отпадъците, които не подлежат на рециклиране.  Против тегленето на заем се обявиха от „Политическа група 5“, защото смятат, че липсва адекватна информация за това как инсталацията ще повлияе на гражданите. От БСП смятат, че подобно съоръжения трябва да бъде до завода за боклука при село Яна.", "date": "2018.05.17", "title": "СОС решава дали да тегли заем за инсталация за горене на боклука"}
{"url": "https://www.monitor.bg:443/bg/a/view/jivko-kirjakov-e-mitnicharjat-otkazal-rushvet-ot-500-evro-99767", "text": "Живко Киряков е митническият служител, който отказа 500 евро рушвет и закопча 27-годишен немец от турски произходи с 90 000 недекларирани евро. Той е старши инспектор от Пловдив, а на Капитан Андреево е бил като част от мобилна група проверяващи, стана ясно в съда в сряда. Хасковския окръжен съд остави за постоянно в ареста Бурак Азиметли. В БМВ-то му бяха открити 90 000 еевро, които той не декларира на  влизане в България от Турция, както вече писахме.  \"Съжалявам много, допуснах огромна грешка\", каза Бурак пред съда. Той е роден в немския град Ханау, провинция Хесен. Работел като крупие в игрална зала.  Според разследващите Бурак не давал и до този момент обяснения за произхода на недекларираните от него 90 000 евро. Срещу германеца са повдигнати 2 обвинения. Едното, че е предложил подкуп на митничар, за да не изпълни служебните си задължения. Другото е, че не е декларирал пренасяната от него голяма сума пари.  27-годишният Бурак Азиметли бе арестуван на 12 май. Инспекторът го попитал на немски дали има стоки, пари или ценности за деклариране. Младият мъж изпаднал в паника и е опитал да подкупи Киряков с 500 евро, за да не го проверява. Служителят обаче отказал подкупа и отклонил колата за пълна проверка. Пачките бяха открити в найлонова торба поставена в гнездото на мястото на резервната гума.", "date": "2018.05.17", "title": "Живко Киряков е митничарят, отказал рушвет от 500 евро"}
{"url": "https://www.monitor.bg:443/bg/a/view/bruksel-razmrazi-parite-za-uchenicheski-i-studentski-praktiki-moje-da-ima-zagubi-zaradi-zabaven-proekt-za-obuchenie-na-uchiteli-99739", "text": "Европейската комисия е размразила възстановяването на средствата по оперативна програма „Наука и образование за интелигентен растеж“, по която се финансират ученическите и студентските практики и още няколко системи проекти. „Ще запазим възможността да реализираме така наречените системни проекти, които са важни за системата на училищното и предучилищното образование. По тях се реализират множество важни политики като ученически и студентски практики, дейности по интереси, дейности за преодоляване на образователни трудности, ограмотяване на възрастни“, обяви образователният министър Красимир Вълчев по време на пресконференция. В началото на февруари миналата година Европейската комисия с одитен доклад замрази средствата по приоритетни оси 2 и 3 от ОП „Образование и учене през целия живот“ и „Образователна среда за активно социално приобщаване“. В този период финансирането по тези оси бе осигурено от държавния бюджет, като са били изплатени над 170 млн. лв. „Понеделник получихме писмо, с което имаме възможността да сертифицираме средствата и да искаме възстановяване на средства по ОП от страна на Европейската комисия“, обясни изпълнителният директор на програмата Кирил Гератлиев. Той допълни, че тези средства за били за проекти, които се изпълняват като системни от МОН – „Система за кариерно ориентиране в училищното образование“, „Студентски стипендии“, „Ученически практики“, „Твоят час“, „Включващо обучение“, „Ограмотяване на възрастни“, както и грантови схеми по оси 2 и 3 за докторанти и постдокторанти, за детските градини и в областта на интеграцията. Освен това стана ясно, че по препоръка на Европейската комисия част от средствата за регионални и научни центрове ще бъдат прехвърлени към друга оперативна програма - \"Иновации и конкурентоспособност\". Това са общо 100 млн. лв. от ОП „Наука и образование за интелигентен растеж“, заедно с ресурс от 40 млн. лв. в оперативната програма за иновации. Вълчев обясни още, че са възможни загуби заради забавяне на изпълнението на целите по някои индикатори. Един от проектите е за обучение на учители, който може да остане неизпълнен поради броят на педагогическите специалист. „Проектът за квалификация беше изработен още 2016, но все още има шанс да се стартира до края на година и да бъдат включени учители, което ще даде възможност да отчетем изпълнение. Говорим за потенциален проблем“, уточни просветният министър.", "date": "2018.05.17", "title": "Брюксел размрази парите за ученически и студентски практики"}
{"url": "https://www.monitor.bg:443/bg/a/view/jenata-na-bojan-petrov-vinagi-sym-znaela-che-ne-jena-a-planina-shte-mi-go-vzeme-az-prosto-iskah-da-otkrija-bojan-zashtoto-shte-mi-lipsva-99765", "text": "Винаги съм знаела, че не жена, а планина ще ми го вземе. Това пише във Фейсбук жената на алпиниста ни Боян Петров- Радослава Ненова, след като вчера спасителната акция по издирването му беше прекратена.Според нея това е била най-мащабната спасителна акция в историята на алпинизма. \"Няма да правя трогателна изповед как се чувствам аз.  Аз винаги съм знаела, че не жена, а планина ще ми го вземе...  Може би ми се говори за това какъв беше смисъла. Всичко започна от това, че моя мъж изчезна, а аз много исках да го намеря. Не съм хабила енергия да разсъждавам дали беше прав или не. Мисля че геройството изобщо не беше в спортното постижение. Геройството дойде от това, че много хора надскочиха себе си в тази ситуация, бяха добри и това им харесваше, държави се сдобряваха...и това им харесваше, институции сбъднаха една на пръв поглед немислима акция, пилоти изпълниха уникален и единствен по рода си полет. Заливаха ме с мили писма и любов. Дори хейтърите тръпнеха за новина за да нахейтят и да им олекне. Това е най-мащабната спасителна акция в историята на алпинизма...  Странно нали, един солов играч ни накара да бъдем заедно до край и да изкачим нашия си Еверест <3   А аз просто исках да открия Боян, защото ще ми липсва.......\", пише в поста си Радослава Ненова.", "date": "2018.05.17", "title": "Жената на Боян Петров: Винаги съм знаела, че не жена, а планина ще ми го вземе"}
{"url": "https://www.monitor.bg:443/bg/a/view/istoricheska-sreshta-v-sofija-za-zapadnite-balkani-liderite-na-28-te-dyrjavi-ot-es-sjadat-na-masata-za-pregovori-99766", "text": "Историческа среща в София и решаващ ден за Западните Балкани. Лидерите на 28-те държави от ЕС сядат на масата за преговори със страните, които имат желание да станат част от Съюза. Важните моменти са няколко. Горещата тема е Косово. Причината е, че пет от държавите в ЕС не признават независимостта й. Другият основен проблем е името на Македония и дългогодишният спор с Гърция. В края на преговорите Европа трябва да излезе с обща декларация, която носи името на София. В нея са разписани ясни ангажименти и проекти за интегрирането на Западните Балкани. Заради драконовските мерки за сигурност през деня движението по булевард „Витоша” между \"Патриарх Евтимий\" и \"Пенчо Славейков\" ще бъде спряно. Междувременно на работна вечеря в сряда вечерта лидерите на страните от Евросъюза обсъдиха  последното развитие на отношенията със Съединените щати. Акцентът беше иранското ядрено споразумение и международната търговия. Продължилата над три часа работна вечеря не завърши с официални решения.", "date": "2018.05.17", "title": "Историческа среща в София за Западните Балкани"}
