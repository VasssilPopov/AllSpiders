{"url": "https://www.monitor.bg/bg/a/view/s-obsht-brand-dunav-shte-populjarizirame-dunavskija-region-147326", "text": "С общ бранд „Дунав“ ще популяризираме Дунавския регион, заяви министърът на туризма Николина Ангелкова на срещата на министрите с ресор туризъм, участващите в Стратегията на ЕС за Дунавския регион. На нея присъства и еврокомисарят по регионална политика Корина Крецу. По предложение на Министерството на туризма на България е дискутирано и създаването на общ маршрут в Дунавския регион, който да е свързан с нематериалното културно наследство и подготовката на съвместни стратегически проекти, които да промотират нематериалното културно наследство. Инициативата може да бъде свързана с кухня, традиции, фолклор, ритуали, фестивали, легенди. По този начин всяка страна от региона да може се представи със своето богато нематериално културно наследство, което да привлича туристи, заяви министър Ангелкова. И посочи още, че считаме за удачно използването на общия бранд „Дунав“, чрез който всички страни от региона и стратегията да популяризират своите културни ценности и туристически продукти. Българският министър допълни, че тази декларация е доказателство на висока политическа воля за развиване на съвместни проекти и постигане на конкретни резултати. Министър Ангелкова благодари на еврокомисар Корина Крецу както за присъствието на форума, така и за подкрепата при финализирането на Дунавската стратегия и акцентът, който се поставя на този регион. Страните от Дунавския регион за изключително важни за развитието на българския туризъм, коментира още министърът. Тя уточни, че те съставят около 41 на сто от чуждестранните посещения в България. Общо чуждестранните туристически посещенията са повече от 2,853 млн. за 8-те месеца на тази година.  Подписването на декларацията и самият форум имат важно значение за развитието на Дунавския регион, заяви еврокомисар Крецу. Дунавската стратегия е уникален проект, нека да го пазим и развиваме, тя е дело на България и по време на председателството на Съвета на ЕС имахме възможност да я издигнем на нивото, което заслужава, заяви комисар Крецу. Тя допълни, че туризмът може да донесе много икономически ползи на Дунавския регион, едновременно с това трябва да се преодолеят и някои недостатъци в този сектор от последните години, като например несигурните работни места. Хубаво е да имаме съвместни проекти, с което се надгражда потенциала за сътрудничество, коментира още еврокомисарят. Тя открои ролята на българската страна и на министър Ангелкова за поставянето на тези ключови теми за региона. 7-ият годишен форума на стратегията на ЕС за Дунавския регион бе открит от вицепремиера и министър на външните работи Екатерина Захариева, приветствия към участниците отправиха комисар Крецу, министърът на регионалното развитие Петя Аврамова и министърът на туризма Николина Ангелкова. Във форума участва и еврокомисарят за образованието, културата, младежта и спорта Тибор Наврачич.", "date": "2018.10.18", "title": "С общ бранд „Дунав“ ще популяризираме Дунавския регион"}
{"url": "https://www.monitor.bg/bg/a/view/ludata-radka-shte-se-bori-za-ostavane-vyv-fermata-147308", "text": "Сервитьорката от село Кула Радилена ще излезе на арената на \"Фермата\" за поредния женски дуел в предаването. Момичето, наричано от собствената си майка лудата Радка, ще се изправи срещу емигрантката Росица. Колкото и на блондинката Радилена да не й се искаше за втори път да се бори за оставането си в шоуто, все пак ще й се наложи да покаже физическата и психическата си издръжливост, за да постигне нова победа в битките. Аргументът, с който Роси посочи Радилена за свой противник на дуела беше, че момичето не е достатъчно стойностно, за да бъде точно в това шоу – предаване за фермери и за хора с ясно послание към външния свят. Все пак емигрантката побърза да уточни, че опонентката й има голямо преимущество да реди точките на битките и така да улесни малко повече собствената си игра. Парадира с неща, които не са нормални и не са за пример“, защити се Радилена.", "date": "2018.10.18", "title": "Лудата Радка ще се бори за оставане във „Фермата“"}
{"url": "https://www.monitor.bg/bg/a/view/tri-stotachki-izjajda-zimninata-147315", "text": "Над половин минимална заплата или към 300 лв. бихме изхарчили, решим ли да си приготвим зимнината сега, пресметна „Монитор”. Сумата би ни стигнала за около 200 буркана - краставички, печени чушки, мешани туршии, домати, лютеница, компоти и сладко. Изгодата е най-голяма и можем да минем много по-тънко, ако ползваме плодове или зеленчуци собствено производство, но след средата на октомври градините по дворовете на село вече са обрани. По сергиите, както и през повечето месеци от годината господства вносният зарзават от близки и по-далечни земи. Най-много бихме икономисали от затварянето в буркани на мешаните салати и краставичките. В момента по пазарите все още може да се намери бяло зеле по 50-60 ст. килото и моркови на същата цена. Така най-простата мешана салата от тези 2 зеленчука, затворена в буркани от по 850 грама с малко подправки би ни излязла не повече от левче за буркан. По суперите подобна опаковка се предлага над 2,50 кинта, или печелим поне лев и половина на буркан. Печалбата тук е и в сигурността за съдържанието на буркана и за липсата в него на оцет менте, знайни и Домашното приготвяне на 24 обикновени буркана с царска туршия, по един за всяка седмица до края на зимата, сега биха ни стрували най-много 20 лв. По магазините опаковка от 950 грама се предлага поне за 3 кинта. Икономията в случая на буркан идва по не повече от половин лев, но пък отново става дума за добре подбрани суровини. Мешаната туршия в търговските вериги върви по около 3-4 лв./кг. Домашно приготвена би ни излязла поне за 1,50 лв. Домашната консерва от домати в края на втората десетдневка на октомври също би ни излязла около 2 пъти по-евтина. Все още по сергиите може да се намерят изостанали домати за консерви по 1,00 - 1,20 лв./кг. На тази цена един буркан от 800 грама би ни струвал на същата цена. По магазините опаковките с двойно по-малък грамаж тръгват от 1,15 лв. и стигат до поне 2 пъти въпросната цена.", "date": "2018.10.18", "title": "Три стотачки изяжда зимнината"}
{"url": "https://www.monitor.bg/bg/a/view/orban-podkrepja-veber-za-shef-na-ek-147314", "text": "Унгарският премиер Виктор Орбан подкрепя кандидатурата на германеца Манфред Вебер за председател на Европейската комисия, предаде унгарската агенция МТИ, като се позова на шефа на кабинета на Орбан Антал Роган, предаде Ройтерс. Мандатът на сегашния председател на ЕК Жан-Клод Юнкер изтича догодина. Засега бившият финландски министър на външните работи Александър Стуб е единственият конкурент на Вебер за водещ кандидат на Европейската народна партия, а с това и за приемник на Юнкер. Орбан, който е националист, влизаше в сблъсъци с ЕС за имиграцията и по други въпроси, отбелязва Ройтерс. Неговата партия „Фидес“, която спечели убедително парламентарните избори в Унгария през април, се очаква да доминира и на гласуването в Унгария на изборите за Европейски парламент през май. Тази политическа сила може да има важен глас в рамките на ЕНП, която понастоящем с 219 депутати е най-голямата група в 751-членния ЕП и се надява да издигне своя водещ кандидат до председателското място в комисията, отбелязва Ройтерс. Селекционният процес обаче е несигурен, тъй като много от националните лидери отхвърлят натиска от ЕП да номинират лидер от спечелилото европейско политическо семейство за приемник на Юнкер с мотива, че искат сами да изберат кого да издигнат за шеф на ЕК. Миналия месец Вебер, който може да е сигурен и в подкрепата на германския канцлер Ангела Меркел, разкритикува унгарското правителство при гласуването на решението на ЕП да санкционира Унгария за нарушаване на европейските правила.", "date": "2018.10.18", "title": "Орбан подкрепя Вебер за шеф на ЕК"}
{"url": "https://www.monitor.bg/bg/a/view/v-rusija-bjaha-podobreni-temperaturni-rekordi-ot-19-vek-147313", "text": "Вековен температурен рекорд бе подобрен в Санкт Петербург, заяви главният синоптик на северния руски град Александър Колесов. Той съобщи във Фейсбук, че днес в Санкт Петербург са били измерени 16,6 градуса по Целзий. Така е бил подобрен датиращият от 1918 г. температурен рекорд за тази дата от 15,2 градуса. Преди три дни в Санкт Петербург термометърът достигна 18,6 градуса по Целзий. Така бе подобрен температурният рекорд за 15 октомври, датиращ от 19 век. Метеоролозите обаче очакват захлаждане в Санкт Петербург през следващите дни, като другата седмица е възможно да завали сняг. В Москва пък днес бе подобрен температурен рекорд, датиращ от над половин век. В руската столица термометърът достигна 18,4 градуса. Така е бил подобрен температурният рекорд за днешната дата в Москва от 17,5 градуса, датиращ от 1967 г.", "date": "2018.10.18", "title": "В Русия бяха подобрени температурни рекорди от 19 век"}
{"url": "https://www.monitor.bg:443/bg/a/view/lekari-se-borjat-za-jivota-na-slavcho-peev-147317", "text": "Един от емблематичните български актьори и директор на дупнишкия театър - Славчо Пеев, е приет с инфаркт в частната болница в Дупница. 79-годишният любимец на няколко поколения българи се е почувствал зле броени минути след снощната постановка „Почти като човешки глас“. „Славчо Пеев е приет в частната болница в Дупница, където медиците са установили, че е получил инфаркт. За броени минути е сформиран екип от специалисти в здравното заведение, които са предприели спешни мерки в борбата за живота му. коментира и говорителят на общинската администрация в града Христо Апостолов. „Стискаме палци човека да се оправи, уникален актьор е. Дано медиците успеят да го спасят“, коментираха негови колеги от Дупница.", "date": "2018.10.18", "title": " Лекари се борят за живота на Славчо Пеев"}
{"url": "https://www.monitor.bg/bg/a/view/proekt-predvijda-vtori-asparuhov-most-do-2025-godina-147322", "text": "Втори Аспарухов мост на две нива, разположен почти паралелно на сегашния мост, предвижда проект на Сдружение с нестопанска цел „Бъдеще за Варна“. Според разработката, съоръжението ще е висящо и ще свърза брега под „Максуда” с автомагистрала „Черно море”, след стария Аспарухов мост. Проектът е от 2013 г. и впоследствие поет от клъстер „Черноморска икономическа зона“, а сред основните му учредители са „Бъдеще за Варна“, Областна администрация и Техническия университет в морския град. Според създателите му, това е комплексно техническо предложение, съгласно направен анализ на всички възможни инженерни решения в достъп на дълбоководни кораби и e най-оптималното решение на целия транспортен трафик в региона – транзитен и градски. Мостът ще минава по трасе, заложено в Общия устройствен план на Варна. Ще бъде дълъг 1900 метра и широк 29 метра, с две двойни платна. Предвижда се първото ниво на моста да поеме трафика от магистралите „Хемус“ и „Черно море“, а второто - трафика от града, обясни авторът на идеята, инж. д-р Дойчин Ников в предване на Дарик Варна. Проектът предвижда мостът да има три просвета с размери 114 – 570 – 114 метра, като максималната височина над водата ще е 58 метра, а височината на пилона - 127 метра. Според извършените предварителни предпроектни проучвания, за изграждането ще са необходими 45 500 тона конструктивна стомана и стоманен сноп свързващи кабели. Недостатъкът на проекта са високите инвестиционни разходи и бавното строително реализиране на проекта. Предимствата са, че ще реши проблема с трафика, а двете нива могат да се изградят поетапно. Изграждането на моста би могло да стане за 6 години, без прекъсване на трафика през стария Аспарухов мост . Прогнозната стойност на инвестиция е около 790 млн. евро. Старт на проекта би могло да се даде още през настоящия програмен период на ОП „Транспорт” 2014-2020, чрез кандидатстване за европейско финансиране и след изработка на окончателен работен и технически проект. Проектът може да се реализира изцяло и чрез публично-частно партньорство, посочи инж. д-р Ников. Като пример той посочи строителството на подобен мост в Хърватия. За него през 2017 година ЕК отпусна 357 милиона евро. Съоръжението „Peljesac” ще е с дължина 2,4 км. и максимална височина на отвора 55 метра.    ", "date": "2018.10.18", "title": "Проект предвижда втори Аспарухов мост до 2025 година "}
{"url": "https://www.monitor.bg/bg/a/view/kompanija-syzdade-otdel-sreshtu-dezinformacijata-147297", "text": "Изпълнителният директор на форумната платформа Reddit Стив Хъфман похвали \"военната зала\", създадена от компанията, за да отблъсне чуждестранни кампании за дезинформация на петия най-посещаван сайт в САЩ, предаде американското издание Дъ Хил. Хъфман добавил, че съвместните усилия са помогнали на компанията да реши проблема. Хъфман каза, че компанията вече има няколко екипа, посветени на спирането на дезинформацията и защитата на сайта от манипулативно поведение. Новината за \"военната зала\" идва само няколко седмици преди изборите в САЩ, които са цел на чуждестранните субекти, които се опитват да повлияят на американските избиратели. По-рано Reddit изтри няколко стотин акаунта заради руската пропаганда.", "date": "2018.10.18", "title": "Компания създаде отдел срещу дезинформацията"}
{"url": "https://www.monitor.bg/bg/a/view/nap-hvana-v-narushenie-lozan-dade-go-na-konpi-147325", "text": "Националната агенция по приходите е хванала в нарушение председателя на Върховния касационен съд (ВКС) Лозан Панов, а казусът вече е прехвърлен за разглеждане от новата комисия „Антикорупция“. Това става ясно от публикация на „Правен свят“, в която е посочено, че проверката на данъчните срещу скандалния магистрат е завършила с ревизионен акт. Информацията бе потвърдена и пред „Монитор“, като от НАП категорично отказаха да предоставят информация за съдържанието на ревизионния акт, който е връчен на Панов, като се позоваха на данъчно-осигурителната тайна. Уточниха единствено, че са спазили изискването на закона и са информирали за резултата и Комисията за противодействие на корупцията и отнемане на незаконно придобито имущество (КПКОНПИ). От ръководената от Пламен Георгиев институция също отказаха да коментират има ли несъответствия между притежаваното и декларираното от Лозан Панов и членовете на неговото семейство. Според източници на „Монитор“ обаче данъчните са установили сериозно разминаване в доходите на семейството на Черния лебед, както е известна половинката на Панов. Става дума за недекларирани налози в особено голям размер, което води до това КПКОНПИ да разследва шефа на ВКС за укрити данъци и корупция. „Правен свят“ съобщава още, че от Инспектората към Висшия съдебен съвет (ИВСС) заявили, че не са информирани за резултатите от ревизията на председателя на ВКС. Категоричният отказ на Лозан Панов да подаде през миналата година декларация пред Сметната палата в качеството му на председателстващ Съдийската колегия на ВСС, а не само пред ИВСС в качеството му на магистрат, изглежда, далеч не е случаен. Оказва се, че обхватът на проверката, която съдебните инспектори извършват на имуществените декларации, е далеч по-ограничен. Какво пише в ревизионния акт и има ли недекларирани доходи председателят на ВКС, за момента знаят самият Панов, НАП и КПКОНПИ. Панов и комисията „Антикорупция“ ще се срещнат в петък в Софийския районен съд. Пълната данъчна ревизия на доходи, имущество и активи, които семейството на председателя на ВКС притежава, бе извършена на основание демонстративния отказ на Лозан Панов да подаде имуществена декларация за 2016 г. пред Сметната палата в качеството си на член на ВСС. Заради това на Панов бе наложена и глоба от 1000 лв., която той обжалва. За петък е насрочено второто заседание по делото пред Софийския районен съд, по което се явява комисията „Антикорупция“, в чиято структура междувременно влезе тази част от Сметната палата, която отговаря за публичността на имуществото на заемащите висши държавни постове лица.", "date": "2018.10.18", "title": "НАП хвана в нарушение Лозан, даде го на КОНПИ"}
{"url": "https://www.monitor.bg:443/bg/a/view/evroliderite-podvedeni-po-fejkove-za-ubijstvoto-na-viktorija-se-izvinili-147324", "text": "Премиерът Бойко Борисов благодари на германския канцлер Ангела Маркел за съдействието на немската полиция за задържането на заподозрения в убийството на Виктория Маринова Северин Красимиров. Това стана ясно от изказване на министър-председателя пред журналисти по време на срещата на евролидерите от ЕНП в Брюксел. Същевременно Борисов е получил извинения от всички евролидери, подвели се по фейкове за убийството на Виктория. \"ЕНП ще си пуснат извинителни туитове за това, че се поддадоха и реагираха прибързано, защото запознах всички колеги със случая. Едно голямо извинявай от всички подред. Как на базата на фалшиви новини ще има подобна реакция да се очерни една държава? Защото не сме били в хипотезата на Малта или Словакия. Благодарих на Ангела за подкрепата на немската полиция и немския съд\", посочи премиерът.", "date": "2018.10.18", "title": "Евролидерите, подведени по фейкове за убийството на Виктория, се извинили "}
{"url": "https://www.monitor.bg:443/bg/a/view/demografski-apokalipsis-147307", "text": "Има една случка отпреди петнайстина години, която се превърна в анекдот. На предизборен дебат опонент пита достолепна дама от стара земеделска партия: „Г-жо, вие как ще стимулирате раждаемостта“?. Дамата отговаря невъзмутимо:“Г-не, ако има някой, който би трябвало да ви стимулира, това е съпругата ви, а не нашата партия“. Това е шега, но все пак е от реалността. Както и въпросът с демографската криза. Той е актуален, дори не заради факта, че се раждат по-малко бебета, а защото скоро ще станем народ от пенсионери, само че няма да има кой да ни изкарва пенсиите. А колкото до Апокалипсиса с превръщането на половин България в пустиня, да се надяваме, че това е само лошо предсказание, а не сериозна прогноза. През 60-те години, когато пак има спад на прираста, приемат Указ за насърчаване на раждаемостта. В него има две основополагащи тези. Тоягата - който няма деца плаща „ергенски“ данък , и морковът – високи детски надбавки за две деца, ниски за трето и нататък. Прескачам забраната за аборт за майки с едно дете, защото това си беше една от най-автентичните тоталитарни забрани. Просто и ясно, като за онези времена. Сега правителството отново има план за борба с отрицателния прираст и лошата демография. Целта, заложена в плана е да се родят 10 000 бебета повече отколкото през 2017 г. Но като стана дума за стимулиране, в този план стимулите са или в цифри, или в пожелателни фрази. Разбира се, че за отглеждането на едно дете са нужни най-вече средства. Но когато прогнозираш броя на децата, които ще се родят с парите, заложени в бюджета, изглежда някак счетоводно, а пък раждането на деца все пак е свързано с нещо, което все още се нарича любов. Но да оставим лиричните отклонения. Какво предвижда въпросният план, на който се надяваме да ни спаси като нация? 1.„Насърчаване на раждаемостта чрез създаване на среда, благоприятна за отглеждането и възпитанието на деца“. Чудесно, обаче местата в яслите е детските градини не достигат, а бавачките струват цяло състояние. Онази идея пенсионерки и безработни да дундуркат малчугани, май много не сработи. 2.„Подобряване на репродуктивното здраве, общата демографска информираност и репродуктивна култура на населението“. В резюме това звучи като инвитро за българките и контрацепция за ромките, не ли? 3.„Подобряване на общата демографска информираност и сексуално-репродуктивна култура на населението“. Е, no comment. 4.“Подобряване на общото здравословно състояние на населението и намаляване на общата, преждевременната, детската и майчината смъртност“. No comment 2. 5 „Разработване на адекватна миграционна (външна и вътрешна) и имиграционна политика“. Ако това се случи, ще станем пак Швейцария на Балканите, а дано, ама надали. 6.„Намаляване на броя на емигриращите млади хора в репродуктивна възраст“. Ето, за това мечтаем всички, чиито деца са в чужбина, но засега няма навалица от връщащи се в родината. Любима ми е 8..„Развитие на солидарност между поколенията“, защото за патриархата има роман и той се казва „Под игото“, има и други. Ще отминем останалите точки, за да не става досадно. Всеки здравомислещ човек е наясно, че няма нито бързи, нито тотално ефективни решения. Обаче, ако само си пишем планове и чакаме 10 000 бебета да се появят от само себе си, ще трябва да се насочим към ...и Светия Дух. Но, не е добре да се богохулства. Единственото решение е да върнем децата си в България, но лично аз не знам как. Знам само, че не става с призиви, а с реална политика.", "date": "2018.10.18", "title": "Демографски Апокалипсис"}
{"url": "https://www.monitor.bg:443/bg/a/view/otlichnik-poe-zashtitata-na-severin-chetirima-otkazaha-147321", "text": "Отличник по право поема защитата на обвинения в убийството на телевизионната водеща Виктория Маринова Северин Красимиров. Четирима от Русенската адвокатска колегия са отказали да го защитават. Млад адвокат и отличник на Випуск 2015 в Юридическия факултет на Русенския университет стана служебен защитник на Северин. Иван Дойнов е бил последният в списъка на адвокатите от колегията, които са декларирали, че в конкретната десетдневка са съгласни да реагират 24 часа в денонощието, ако се наложи незабавно да се осигури на някого правна защита. След като четирима отказали да поемат случая, „Много читаво и кадърно момче“, казват за младия си колега русенски адвокати. Служебният адвокат е бил определен още миналия вторник, след като постъпило искане на Окръжната прокуратура в Русе за осигуряването на правна защита. На по-късен етап е възможно близките на Красимиров да решат да упълномощят адвокат. В присъствието на Иван Дойнов на Северин са повдигнати две обвинения – за изнасилване и за убийство по особено мъчителен за жертвата начин. Красимиров е здрав като бик. Това пък е показал прегледът, който му е извършен в Русе, малко след като 21-годишният мъж бе докаран с автомобил на Съдебна охрана от столицата в следствения арест в дунавския град. По думите на съдебния лекар д-р Пламен Димитров общото физическо състояние на Северин е добро. но сега вече в присъствието на служебния му защитник. Описани са всички травми, които Северин има по тялото си. Д-р Димитров не съобщи подробности, но вероятно става въпрос за следи от 6 октомври, когато бе извършено убийството и изнасилването на 30-годишната жена. Северин пристигна в следствения арест в Русе в четвъртък точно в 12,35 часа. Макар че под строга охрана кацна на летището в София в сряда привечер с граждански полет от Франкфурт, не бе транспортиран през нощта към дунавския град, тъй като това нарушавало правата му. С включен звуков сигнал двата автомобила на Съдебна охрана влязоха в двора на следствения арест. Само да секунди се забеляза високата фигура на Северин, който влезе в сградата, строго охраняван от няколко униформени. По първоначална информация в петък сутринта Окръжната прокуратура в Русе ще внесе в съда искане за налагане на най-тежката мярка за неотклонение „задържане под стража“. Според неофициални данни е възможно, ако магистратите потвърдят ареста му, Красимиров да бъде пратен в затвора в Белене, където да чака края на разследването срещу него. Възможно е в следващите дни са се проведе следствен експеримент с участието на Северин. Жестокото убийство бе извършено на 6 октомври, докато Виктория тича за здраве на бетонната алея край Дунав. Задочно на Красимиров бе повдигнато обвинение в изнасилване и убийство по особено мъчителен за жертвата начин. Докато бе в Германия, той призна, че е убил, но не и че е изнасилил младата жена. Задържан бе на 9 октомври в дома на майка си в град Щаде.", "date": "2018.10.18", "title": "Отличник пое защитата на Северин, четирима отказаха"}
{"url": "https://www.monitor.bg:443/bg/a/view/svetovni-ucheni-idvat-u-nas-za-7-ija-kongres-po-belodrobni-bolesti-147319", "text": "Лечението на пневмонии, придобити в обществото и вътреболнични пневмонии, белодробния микробиом, лечението на ХОББ и тежка астма, идиопатичната белодробна фиброза и съдовите болести на белия дроб ще бъдат сред основните теми на форума, който ще се проведе от 18 до 21 октомври 2018 г. в курорта Златни пясъци край Варна Мащабният форум, който се фокусира върху новостите за диагностика и лечение на белодробните болести, събира светила от Европа и Америка с цвета на българската медицина. 7-ят конгрес на Българското дружество по белодробни болести ще се проведе от 18 до 21 октомври 2018 г. в хотел „Интернационал“ в курорта Златни пясъци край Варна, утониха организаторите. Форумът има амбициозна програма и ще се фокусира върху широк кръг горещи теми - успешни методи за лечение на туберкулоза, хронична обструктивна белодробна болест /ХОББ/, белодробни инфекции, астма. Учените ще обменят знания за нозокомиалните пневмонии, за набиращата актулност проблематика, свързана с идиопатичната белодробна фиброза и белодробния микробиом. „Лекции ще изнесат водещи учени от клиники в САЩ и Канада, както и авторитети от Европа. Сред тях е и Питър Салвърли – председател на Британското торакално дружество. Той ще бъде обявен за почетен член на Българското дружество по белодробни болести. Наш гост е и Джералд Симоно от Париж, един от най-добрите познавачи на белодробни съдови заболявания. Проф. Улрих Костабел – наш почетен член, е и консултант на БДББ и на НЗОК за случаи на саркоидоза и идиопатична белодробна фиброза. Много се говори за микробиома в чревния тракт, а на нашия форум ще говорим и за белодробния микробиом“, коментира доц. Диана Петкова, председател на УС на БДББ. Тя подчерта, че „Всички направления на българската пулмология бележат прогрес през последните години и те я съизмерима с европейските постижения. С удовлетворение мога да кажа, че Българското дружество по белодробни болести има принос за този напредък със своите форуми, обучения и срещи. Като дружество ние имаме професионалния опит и подготовка, за да помогнем в решаването на наболели проблеми като възстановяването на системата за домашно кислородно лечение под наблюдението на пулмолози и откриването и лечението на резистентни форми на туберкулоза, каквито случаи ще разгледаме на конгреса. Беше проведена среща в Народното събрание, на която преблемите на домашното кислородолечение бяха обсъдени и се набелязаха бъдещи мерки, дано те да се реализират“, каза пред журналисти доц. Ваня Юрукова, член на УС на БДББ. „Има наболели проблеми в обществото, за които ние като специалисти може да съдействаме, но те няма да се решат, ако държавата не застане зад тях. Такъв е въпросът с домашното кислородно лечение на пациенти. Той има своя икономически аспект – лечението на обострените случаи в болнични условия е много по-скъпо, отколкото контрола на болестта у дома. Има и своя морално-етичен аспект – хората просто си умират, а има възможност животът им да бъде удължен с три години, както това става в европейските страни“, добави доц. Явор Иванов, зам.-председател на УС на БДББ. В дните на конгреса ще се проведат 13 симпозиума, 5 пленарни лекции на изтъкнати международни специалисти, сесия с устни презентации, постерна сесия. Ще бъдат представени нови данни за лечението на туберкулоза, ХОББ, идиопатичната белодробна фиброза, инфекции, тежка астма, прахови белодробни болести. Ще се разгледат случаи на инфекции сред медицинските работници в пулмологичните клиники и отделения. Председател на научния комитет е доц. д-р Владимир Ходжев. Двайсет и трима чуждестранни международни лектори от Европа и Америка ще обсъждат актуални теми с българските си колеги. Сред тях са авторитети като Петър Калвърли, Жералд Симоно, Йошинобу Ейши, Пиер Ернст, Улрих Костабел, Нетъм Дийн, Майкъл Нидерман, Атол Уелз, Джоузеф Бързински, Алберто Папи, Дейв Сингх, Маркъс Рестрепо, Клив Пейдж, Сами Суиса, Робърт Стокли, Леонардо Фабри, Джинила Петерсън, Джовани Фонтана, Назия Чопъри, Кай Бий, Волвганг Пол, Ивон Хуанг, Филип Молино. По традиция на най-високия форум на българските пулмолози се отличават и награждават изтъкнати лекари - учени с принос в развитието на медицинската специалност и обучението на млади лекари. Присъжда се и наградата „Най-добър млад пулмолог“. Най-иновативните и задълбочени доклади ще бъдат отличени с награди на церемония на 21 октомври от 12:30 часа. В дните на конгреса ще се проведе и Общо събрание на Българското дружество по белодробни болести.", "date": "2018.10.18", "title": "Световни учени идват у нас за 7-ия конгрес по белодробни болести"}
{"url": "https://www.monitor.bg:443/bg/a/view/es-iska-sankcii-za-kiberataki-147312", "text": "Европейският съвет призовава за въвеждане в ЕС на санкции за кибер нападения, съобщи председателят на институцията Доналд Туск след днешното заседание на държавните и правителствените ръководители от ЕС. Той отбеляза, че този призив е свързан с пресеченото неотдавна посегателство срещу системите на Организацията за забрана на химическите оръжия в Хага. По думите на Туск е необходимо санкциите да засягат незаконните кибердействия. В разпространените по-рано днес заключения на Европейския съвет държавните и правителствените ръководители приветстваха приемането на нов режим на санкции за противодействие на заплахата от химически оръжия. За да бъде приложен санкционен режим за кибератаки, е необходимо решение на Съвета на ЕС.", "date": "2018.10.18", "title": "ЕС иска санкции за кибератаки"}
{"url": "https://www.monitor.bg:443/bg/a/view/italija-izgoni-albanka-verbuvala-jeni-za-id-147311", "text": "Италианското министерство на вътрешните работи съобщи, че от страната е изгонена албанската гражданка Арта Кацабуни, която по-рано била осъдена за вербуване на жени за терористичната групировка \"Ислямска държава\", предаде агенция МИА. Кацабуни и брат й Баки Цоку бяха арестувана в рамките на полицейска операция през юли 2015 г., при която бе разбита италианско-албанска терористична клетка, базирана в Италия. Тогава бяха арестувани общо 10 души по обвинение за участие в международен тероризъм. Двама от групата, албанецът Алдо Кобузи и съпругата му италианка Мария Джулия Сергио, известна като \"джихадистката дама\", се издирват с международна заповед за арест и според тайните служби воюват в Сирия в редовете на \"Ислямска държава\". Изгонената Арта Кацабуни бе осъдена на три години и осем месеца затвор и преди два дни е излежала присъдата си. Вчера следобед тя е била депортирана като лице, опасно за националната сигурност на Италия. Кацабуни е живяла в Италия от 2003 г. заедно с брат си Цоку. Той бе осъден на две години и осем месеца, след което също бе депортиран от Италия. По данни на италианското министерство на вътрешните работи от януари тази година от страната са изгонени 104 души, а от 2015 г. до сега - 341 души, смятани за опасни за сигурността на Италия.", "date": "2018.10.18", "title": "Италия изгони албанка, вербувала жени за ИД"}
{"url": "https://www.monitor.bg:443/bg/a/view/tik-tak-i-kejt-blanshet-spasjava-sveta-147302", "text": "Тик-так, тик-так – стрелките на часовника бавно отмерват времето, оставащо на Кейт Бланшет и армия от доверени другари да спасят света. Не, не става въпрос за поредния апокалипсис, предсказан преди стотици години от маите, а за новия филм на носителката на „Оскар“, който ще изгрее в родните киносалони от утре. Макар да е позиционирано във време непосредствено след Втората световна война и да носи в сюжета си заплаха за края на човечеството, „Мистерията на къщата с часовника“ далеч не е от онези заглавия, в които някой пъчи мускули в банален опит да се докаже като следващия супергерой. Напротив, лентата поема щафетата на киноизживяванията след Хари Потър, като именно в подобна магична среда се намират и героите сега. Кейт Бланшет го раздава на екрана като добрата магьосница-съседка, която бързо се сприятелява с тъкмо дошлото във вълшебното място момченце – Луис Барнавелт (Оуен Вакаро). Детето заживява с чичо си (в ролята е приказно добрият Джак Блек), който също се оказва магьосник. Зъл враг иска да причини Апокалипсиса, като конструира с черна магия часовник, с който да отброи времето до Края. Преди смъртта си го скрива в стените на тайнствената къща, в която заживява Луис. Задено с чичото и добрата съседка, момченцето ще трябва да открие часовника и да спре унищожението. Режисьор е Илай Рот, а в родните кина може да гледате и дублирана версия на филма.", "date": "2018.10.18", "title": "Тик-так и Кейт Бланшет спасява света"}
{"url": "https://www.monitor.bg:443/bg/a/view/unker-vjarva-v-sporazumenie-s-velikobritanija-za-brekzit-147310", "text": "Вярвам, че ще има сделка с Лондон, обратното е опасно, заяви днес председателят на Европейската комисия Жан-Клод Юнкер. Искаме да продължим преговорите в положителен дух, допълни председателят на Европейския съвет Доналд Туск. По неговите думи, \"когато и ако\" се постигне решителен напредък в преговорите, той ще свика извънредно заседание на държавните и правителствените ръководители от ЕС. Чувствам, че днес сме по-близо до окончателно решение и споразумение, а чувствата, дори и в политиката, имат значение, коментира Туск. Той посочи, че снощи Европейският съвет не е обсъждал въпроса за удължаване на преходния срок от оттеглянето на Великобритания до въвеждането в действие на подготвяното споразумение с ЕС. Туск припомни, че по-рано британският премиер Тереза Мей е поискала този срок да бъде около две години и останалите държави в ЕС са изразили съгласие. Удължаването на преходния срок би отворило пространство да подготвим бъдещите отношения с Лондон по най-добрия начин, коментира Юнкер.", "date": "2018.10.18", "title": "Юнкер вярва в споразумение с Великобритания за Брекзит"}
{"url": "https://www.monitor.bg:443/bg/a/view/15-godishno-zlato-poteche-v-sofija-147320", "text": "Актьори и светски лъвове се събраха на частно парти в столичен клуб. Поводът? Да посрещнат 15-годишното „златно“ попълнение в семейството на Chivas Regal – Chivas XV. Освен, че отлежава в конячени бъчви от региона Grande Champagne, Шотландия, този нов играч на сцената на висококачествените блендет уискита, носи аромати, които са гаранция за любов от пръв поглед - портокал, мед, канела и сочни стафиди, допълнен с нотка на печени червени ябълки. Сред хората, дошли да го вкусят първи бяха Гери Турийска и Ясен Козев от „Пощенска кутия за приказки“, Любен Дилов-син, актьорът Иван Юруков и режисьорът Станислав Тодоров-Роги, познати като прекрасен тандем от филма „Дъвка за балончета“, Ани Халваджиан, джаз изпълнителят Васил Петров. Всеки от поканените пък имаше възможността да си тръгне със специална брандирана чаша, на която е изписано със златна боя името му.", "date": "2018.10.18", "title": "15-годишно злато потече в София"}
{"url": "https://www.monitor.bg:443/bg/a/view/skot-istuud-otnovo-e-v-bylgarija-147288", "text": "Актьорът Скот Истууд се завърна в България, научи „Монитор“. Причината отново е свързана с филма „Преден пост“, в който той си партнира с Орландо Блум. Синът на легендарния режисьор Клинт Истууд отново ще сложи униформата на небезизвестния сержант Клинтън Ромеша, участвал в битката на американски войници с 400 талибани в Афганистан през октомври 2009 година. Истууд-младши и звездата от култовата поредица „Карибски пирати“ прекараха у нас близо цял месец, след което Скот се отдаде на заслужена почивка в Португалия. В Лисабон той обиколи забележителностите и дори отскочи до плажа. сподели той с феновете си в социалните мрежи. Наскоро Скот Истууд заяви във видео, че е очарован и от нашата страна. На режисьорския стол за „Преден пост“ сяда Род Лури, а освен Блум и Истууд, в лентата с участие се разписва още синът на Мел Гибсън – Майло.", "date": "2018.10.18", "title": "Скот Истууд отново е в България"}
{"url": "https://www.monitor.bg:443/bg/a/view/syuchenik-poznal-joan-po-jest-147323", "text": "Един от съучениците на Йоан Матев, подсъдим за убийството на 15-годишния Георги Игнатов в Борисовата градина, го разпознал по начина, по който си „придърпва“ дънките. Това стана ясно на вчерашното заседание на Софийския градски съд по делото крещу Матев. Сергей Андреев, който бил в един клас с Йоан в частното школо „Езиков свят“, обясни, че след като видял записа със „Самотния бегач“ в района на Борисовата градина, в училището започнало да се говори, че човекът на записа е Йоан. По думите му обаче никой не вярвал, че Матев е способен на подобно нещо. Пред съда Андреев обясни, че се усъмнил, че това е съученикът му Йоан, по походката, по дрехите и по характерното му движение. „Той имаше специфичен начин, по който си придърпваше дънките“, каза свидетелят. От показанията му стана ясно, че след убийството Йоан спрял да ходи на училище, дори помисли, че се е преместил в друг клас или школо. На заседанието от затвора бяха докарани биячите на малкия Еци – Патрик Първев и Александър Донов. Двамата са осъдени на по 6 г. затвор за побоя над 3-годишния Христо (Еци) през 2015 г. Пред съда Първев каза, че няма нищо общо с убийството в Борисовата градина. Магистратите обаче прочетоха саморъчно написани от него показания, в които той разказва, че в следствения арест е бил малтретиран от съкилийниците си. Карали го да се съблича гол, да чисти килията с четка за зъби и го препикавали. Побоят му бил наложен, за да си признае, че той е убил Георги в Борисовата градина. Пред съда обаче Първев се отрече от думите си. Заяви, че е бил бит, но заради побоя над Еци. И обясни, че подписите под показанията му не са негови, заради което съдът назначи графологична експертиза. И Първев, и Донов се оказа, че действително са били разпитвани от разследващите – питали ги какво са правили на 2 юни 2015 г., в деня на убийството. В съда бяха изслушани и записите от спешния телефон 112 и от Бърза помощ, от които стана ясно, че в продължение на 15 минути линейката се е лутала къде точно е мястото на убийството в Борисовата градина.", "date": "2018.10.18", "title": "Съученик познал Йоан по жест"}
{"url": "https://www.monitor.bg:443/bg/a/view/real-pregovarja-s-konte-laudrup-se-samopredloji-147293", "text": "В началото на седмицата от “Реал” (Мадрид) са се свързали с Антонио Конте, за да проучат възможността да го назначат за наставник на мястото на Хулен Лопетеги, твърдят едновременно Sportitalia и Corriere dello Sport. Под ръководството на испанеца столичани изпаднаха в криза, като имат три загуби в последните си четири мача и в тях дори не са вкарвали гол. От “Бернабеу” искат да знаят дали Конте е склонен да поеме тима, но и се интересуват от развитието на казуса на треньора с бившия му работодател “Челси”. Бившият селекционер на “скуадра адзура” беше уволнен от треньорския пост през лятото и сега води дело за неустойка в размер на 10 млн. евро. Ако обаче Конте започне друга работа, той рискува да изпусне въпросната неустойка. Нестабилността около треньорския пост в „Реал“ пък доведе и до самопредлагане от страна на датската легенда Михаел Лаудруп. 54-годишният спец е носил екипа на испанския гранд като футболист и се надява да получи шанс да се докаже като треньор. До момента в кариерата си Лаудруп е бил начело на „Спартак“ (Москва), „Брьондби“, „Хетафе“ и „Суонзи“.", "date": "2018.10.18", "title": "“Реал“ преговаря с Конте, Лаудруп се самопредложи"}
{"url": "https://www.monitor.bg:443/bg/a/view/16-godishnata-beloslava-defilira-za-chanel-i-v-tajland-147265", "text": "Българският модел Белослава Хинова ще дефилира за световноизвестния бранд Chanel и в Банкок. 16-годишната красавица, която е избрана лично от творческия директор на лейбъла Карл Лагерфелд, ще се разходи по котешката пътечка в столицата на Тайланд на 30 октомври. В началото на този месец Хинова се включи в ревюто на Chanel в Гран Пале в рамките на Седмицата на модата в Париж. Тя се разходи по вдигнатия за ревюто плаж в бял ансамбъл от пола, блуза и сако с къс ръкав. В ръка тя носеше червени чехли и бяла чанта във формата на мида. Друг интересен аксесоар, с който позира чаровната брюнетка, е шапка с две козирки. По време на модния форум Chanel отправи предложенията си за пролет/ лято 2019 година. побърза да се похвали тогава гордата й майка – арт директорът Биляна Савова. Белослава стегна куфарите за френската столица преди месец, за да подпише договор с голяма модна агенция, която представлява супермодели от ранга на Кармен Каас и Бианка Балти.", "date": "2018.10.18", "title": "16-годишната Белослава дефилира за Chanel и в Тайланд"}
{"url": "https://www.monitor.bg:443/bg/a/view/dyrjaven-sot-shte-pazi-sydebnite-sgradi-147306", "text": "Съдебните сгради ще бъдат охранявани с държавен СОТ, а не от външни охранителни фирми, каквато е практиката досега, заяви на пленума на Висшия съдебен съвет (ВСС) правосъдният министър Цецка Цачева. Тя председателстваше заседанието в четвъртък, когато бе изслушан директорът на Главна дирекция „Охрана“ (ГДО) към Министерство на правосъдието Георги Жеков. „ГДО е предприела своевременни действия за осигуряване на сигурността на сградата на спецсъда и всички останали съдебни сгради“, отчете пред ВСС Жеков. Това се наложи, след като през април т.г. подсъдим преби свидетел в двора на спецсъда. Главният прокурор Сотир Цацаров благодари на ГДО за засилената охрана на сградата на ул. „Черковна“ и попита възнамерява ли ГДО да продължи да обезпечава „Докато числеността на ГДО не бъде увеличена, ще се позоваваме и на договори с външни изпълнители“, отвърна Жеков. Той добави, че т.г. е подписан 2-годишен договор за техническа охрана от външен изпълнител, който се оказа същият, който е бил и досега. След въпрос на Цацаров Жеков обясни, че е имало обществена поръчка, но се явил само този кандидат. „В момента нямаме основания да се притесняваме за договора“, каза Жеков. „Не е съвсем законно външен изпълнител да охранява със СОТ сградите на съдебната власт. Защо не изградите своя охранителна система? Външният изпълнител днес го има, утре го няма. Защо на външен изпълнител се предават съдебни сгради?“, попита Цацаров. Отговорът на Жеков беше, че за поемането на всички съдебни сгради и обезпечаването им с технически средства ще са нужни още 12 млн. лв. „Ако парите за външни изпълнители бъдат пренасочени към изграждането на собствена сигнално-охранителна система на ГДО, ситуацията ще се промени“, каза Цацаров. „Аз питам министъра на правосъдието, смятате ли, че е в пълно съответствие със закона министерството да преотстъпва правомощието му, дадено от закона, на външна фирма? на обществения ред на външен изпълнител. Питах и предния правосъден министър. Толкова ли е скъпо да започнете да изграждане ваша система за техническа охрана?“, попита Цацаров. „Въпросът е риторичен“, каза министър Цачева. „Изобщо не е риторичен“, отвърна Цацаров. „Наистина законодателството дава правомощие на ГДО, не е редно охраната на съдебните сгради да се извършва от външен изпълнител. Поемам ангажимент в рамките на няколко месеца да преустановим използването на външни охранителни фирми“, обясни правосъдният министър. Цачева допълни, че до края на ноември ще бъде приет националният бюджет и в началото на декември ще информира ВСС каква сума ще бъде заделена за изграждането на самостоятелна система за сигнално-охранителна дейност към ГДО. Цачева информира кадровиците за резултатите от разговорите й с финансовия министър Владислав Горанов. За 186 съдебни сгради с охрана са нужни още 679 служители, през 2019 г. са в 159 от тия нови щатове. В Главна дирекция „Изпълнение на наказанията“ пък са необходими още 797 надзиратели. \"Ясно е, че тези щатове за увеличаване на числения състав на ГДО и ГДИН не могат да бъдат обезпечени в рамките на следващата бюджетна година, а поетапно“, каза още Цачева и поясни, че при обещаното от премиера Бойко Борисов увеличение на възнагражденията на служителите в държавния сектор с 10% ще се повиши и заплатата на охранителите и надзирателите. Още през май 2016 г. стана ясно, че част от сградите на Темида са останали без защита заради съкращения. На заседание на прокурорската колегия на ВСС Цацаров обяви, че Жеков е нарушил ЗСВ, като е дал на частен СОТ да осъществява сигнално-охранителна дейност в съдебни сгради в цялата страна. Тогава Цацаров припомни, че предишният министър на правосъдието Христо Иванов е дал гаранции, че извършените от него съкращения в ГДО няма да повлияят на охраната на съдебните сгради. Оказа се обаче, че не е така. Някои от сградите останаха без охрана и затова е била обявена обществена поръчка за техническа охрана от външен изпълнител.", "date": "2018.10.18", "title": "Държавен СОТ ще пази съдебните сгради "}
{"url": "https://www.monitor.bg:443/bg/a/view/ministyr-temenujka-petkova-shte-ima-sredstva-za-tec-marica-iztok-2-147300", "text": "Колегите от ТЕЦ „Марица Изток – 2”, колегите от „Мини Марица Изток” трябва да бъдат спокойни. Решение ще бъде намерено. Ще бъдат осигурени средствата, така че ТЕЦ-2 да закупи вредните емисии”, за да можем да работим нормално. Това заяви в Пловдив министърът на енергетиката Теменужка Петкова. Тя бе категорична, че въглищните централи имат важно значение за българската електроенергетика. „Те осигуряват 46 % от електрическата енергия в страната, а през зимата този процент достига малко над 60. Без въглищните централи българският енергиен сектор няма как да балансира системата. Така че ще се борим за нашите въглищни централи”, каза Петкова. Тя припомни, че в Министерството на енергетиката има сформирана работна група за дейността на въглищните централи. „Създаването на тази работна група бе провокирано от резкия скок на цените, които всяка една въглищна централа трябва да закупува тези емисии, за да продължи да работи. Резкият скок на цените – от 8 евро в началото на годината до 25 евро в края на септември всъщност стана причина за търсенето на варианти за преодоляване на ситуацията”, обясни министърът. По думите й преговори с ЕС по темата няма как да бъдат водени. По отношение на дерогациите (изключването) всяка една въглищна централа е направила доклад, който е представила в Изпълнителната агенция по околната среда и водите. За да бъде дадена дерогация, трябва да бъдат спазени от централите определени условия. „Най-напреднала е дерогацията на ТЕЦ „Марица Изток – 2”, по отношение на промяната в комплексното разрешително. И се надявам скоро да имаме добри новини”, каза още министър Петкова. Тя коментира и темата за каменните кариери над село Белащица, заради които жителите на пет села от родопската яка излизаха на протести. „Всичко онова, което зависи от МЕ, ще бъде направено и хората да бъдат спокойни. Всяка една институция трябва в рамките на своите компетентности да се произнесе”, каза Петкова. Тя бе в Пловдив, за да участва в символична първа копка на нова подстанция „Евмолпия” на EVN в Пловдив.", "date": "2018.10.18", "title": "Министър Теменужка Петкова: „Ще има средства за ТЕЦ „Марица Изток 2”"}
{"url": "https://www.monitor.bg:443/bg/a/view/sa-sht-belgija-i-kamerun-po-pytja-ni-kym-tokio-20-147303", "text": "Отборите на САЩ, Белгия и Камерун са съперниците на България по пътя към мъжкия олимпийски турнир по волейбол в Токио 2020 г. Това става ясно от разпределението на местата в световната ранглиста след първенството на планетата у нас и в Италия, на което националният ни тим се класира на местата от 9-о до 12-о. Официално тя ще излезе на 1 януари, но позициите са ясни отсега. По формулата на Международната федерация това определя разпределението на тимовете в 6-те групи на междуконтиненталните квалификации на принципа на \"змиорката\" по класацията, на които домакини най-вероятно ще са първите 6 тима. Те ще се играят през август 2019 г. Нашите волейболисти са в група В като втори с 12-о място в ранглистата, първи е тимът на САЩ -№2, Белгия е №15, а Камерун - 24-и. В гр. А са Бразилия, Египет, Австралия и Пуерто Рико, в С - Италия, Сърбия, Куба, Тунис, в D - Полша, Франция, Германия и Мексико, в Е - Русия, Иран, Словения, Финландия и в F - Канада, Аржентина, Холандия и Китай. Класират се само първите, местата и при мъжете, и при жените са по 12. Женският ни национален отбор също ще участва в такива квалификации, но с кои противници ще стане ясно след края на световното в Япония този уикенд. По едно място се пада на домакините от Япония, за останалите 5 ще се играят 5 континентални турнира през 2020 г. Междувременно се разбра и кой ще е съперникът на нашия мъжки шампион \"Нефтохимик 2010\" във втори кръг на Шампионската лига след двете победи с по 3:1 над \"Младост\" (БиХ). Това сръбският шампион \"Войводина\" (Нови Сад), елиминирал хърватския \"Младост\" (Загреб) с 3:2 и 3:1 (23,-21, 21, 26). Във втория мач най-резултатен за победителите беше кубинецът Ласаро Рейдъл Травиесо с 19 точки (2 аса), Дмитро Виетский (Укр) завърши с 18 (2 аса, 2 блока), а за тима от Загреб Круно Никачевич направи 20 т. Първият мач е в Бургас на 24 ноември, а реваншът - в Нови Сад на 30-и или 31-и.", "date": "2018.10.18", "title": "САЩ, Белгия и Камерун по пътя ни към Токио'20"}
{"url": "https://www.monitor.bg:443/bg/a/view/radosveta-teneva-slaga-kraj-na-volejbolnata-si-kariera-147304", "text": "Бившата националка Радосвета Тенева, капитан на \"Марица\" (Пд) обяви, че слага край на волейболната си кариера като състезател на 37 г. Тя игра успешно четвърт век, беше в представителния ни тим от 2001 до 2009 г., мина през отбори в Гърция, Турция, Италия и Румъния и се върна в родния \"Марица\" през 2015 г. През 2012 година високата 186 см \"четворка\" помогна на гръцкия гранд \"Олимпиакос\" (Пирея) да спечели втората в своята история Купа на Гърция, а през следващите два сезона със съотборничките й не само повториха този успех, но и го дублираха с историческите първи две шампионски титли за \"Червено-белите\" от Пирея. В бъдеще Радосвета ще предава своя опит като преподавател и треньор на младите волейболистки. “Реших да спра, понеже чувствам че ми е време, обясни Тенева решението си пред volleymaritza.bg. - Не ми е омръзнала играта и никога няма да ми омръзне, но чувствам, че физически вече не съм на нивото, на което искам да бъда. Затова реших да прекратя състезателната си кариера сега. Време беше да се преориентирам и адаптирам към друг начин на живот, различен от този, на който бях свикнала досега при тези над 25 години спортно-състезателна дейност.”", "date": "2018.10.18", "title": "Радосвета Тенева слага край на волейболната си кариера"}
{"url": "https://www.monitor.bg:443/bg/a/view/lakomi-spamyri-vinovni-za-naj-golemija-probiv-vyv-fejsbuk-147296", "text": "Спамъри, търсещи печалба, стоят зад най-големия пробив в сигурността на \"Фейсбук\", който засегна 30 млн. потребители, съобщи в. \"Уолстрийт джърнъл\". Нападателите са били потребители на \"Фейсбук\" и \"Инстаграм\", представящи се за компания за дигитален маркетинг. Екипът по сигурността е бил запознат с дейността им. Кибератаката открадна данни от 29 млн. акаунта и \"Фейсбук\" си сътрудничи с ФБР в разследването ѝ. Пробивът остави потребителите по-уязвими за фишинг атаки. Уязвимостта в социалната мрежа е съществувала от юли 2017 г., но е привлякла вниманието на служителите едва миналата седмица. Те са забелязали необичайно висока употреба на функцията \"Виж като\" (View as), която позволява на потребителите да видят как изглежда профилът им за някой друг – а хакерите са открили как да влизат в профилите именно през нея.", "date": "2018.10.18", "title": "Лакоми спамъри виновни за най-големия пробив във Фейсбук"}
{"url": "https://www.monitor.bg:443/bg/a/view/hui-i-kobrata-pristigat-sedmica-predi-macha-147305", "text": "Британецът Хюи Фюри пристига в събота към 20.00 часа в София за мача срещу Кубрат Пулев, обявиха организаторите. Кобрата пък се прибира от Германия на следващия ден - в неделя. Така двамата съперници ще имат почти цяла седмица да се подготвят на българска територия за боя, който на 27 октомври в столичната зала \"Арена Армеец\" ще определи претендента за световната титла на IBF, която в момента е притежание на Антъни Джошуа (Вбр), както и тези на WBA,WBO и IBO. В хода на тази подготовка промоутърът Ивайло Гоцев има идея съперниците да проведат открита тренировка и в Пловдив с цел популяризиране на гала-вечерта. \"Организирането на тази среща отне много време и искам да благодаря на всички, които помогнаха това да се случи, сподели Хюи Фюри пред британските медии. - Искам да се бия за световни титли, а за да го направя, ще трябва да победя най-добрите в дивизията. Кубрат Пулев е много сериозен опонент и знам, че трябва да съм в най-добрата си форма, за да го победя. Вярвам, че ще го направя в задния му двор, където другите треперят само при мисълта за това.\" Британецът уточни, че не се притеснява да играе в България, защото познава тази страна още от времето, когато е идвал с родителите си на почивка и на тренировки в нея. Хюи Фюри сподели още, че се чувства отлично след като се е преборил с болестта, която дори заплаши кариерата му. Той дълго време беше тормозен от тежка форма на акне конглобата. „Никога не съм се чувствал по-добре. Отне ми време да се преборя. Отървах се от болестта и вече се чувствам в пълни сили. Това беше вирус, отровил цялото ми тяло. Бях болен през цялото време”, каза Хюи Фюри. На същата гала братът на Кубрат - Тервел Пулев ще се бие за европейската титла в първа тежка категория срещу Леонардо Брузесе. „Работата е в разгара си, трудим се!, написа Тево в социалните мрежи. - На 27 октомври за първи път ще се изправя в мач за титла при пофесионалистите и настроението е, като за битка! Очаквам ви всички любители на бокса в Арена Армеец. Давате ми сили да продължавам.”", "date": "2018.10.18", "title": "Хюи и Кобрата пристигат седмица преди мача"}
{"url": "https://www.monitor.bg:443/bg/a/view/ivancheva-iskala-da-spira-sgradi-do-6-etaja-147301", "text": "Арестуваната за искане на колосален подкуп екскметица на „Младост“ Десислава Иванчева е поискала да и бъдат делегирани правомощия да спира и разрешава строежи до 15 метра. Това разказа пред съда главният архитект на София Здравко Здравков, който се яви като свидетел по делото срещу Иванчева, заместничката й Биляна Петрова и бившия кмет на района Петко Дюлгеров. Пред магистратите Здравков обясни, че задържаната кметица е получила исканите от нея правомощия, с цел да има повече свобода при управлението на района, въпреки, че по закон не е имала право на това. От показанията му стана ясно още, че в края на миналата година той е сезирал прокуратура заради забавени от нея преписки за строежи в столичния район. Пред съда Здравков каза, че познава само Иванчева и Петрова. По думите му Иванчева често бавела обявления за подписани от него разрешителни за строеж. Преди да сезира прокуратурата за нейното бездействие, Здравков инициирал изслушване на Десислава Иванчева в Столичния общински съвет, но ефект нямало. Затова Здравко Здравков подал сигнал до прокуратурата със седем конкретно оплакали се хора, сред които и Александър Ваклин. Срещу Иванчева е имало много сигнали в Столична община за забавени преписки. Здравко Здравков каза, че още през ноември 2017 г. е уведомил Специализираната прокуратура за това. Той свидетелства, че два пъти е сезирал комисията по архитектура към Столичния общински съвет, а след това се е обърнал към прокуратурата. \"Става дума за седем забавени преписки за срок от седем месеца. Подозирах, че има умишлени действия. Как от 24 района в София само един не може да си свърши работата? Беше очевидно, че просто не иска да я свърши“, каза Здравков. Здравко Здравков каза, че не е получавал сигнали за корупция срещу Иванчева, но сигналите за несвършената работа са били ежедневие. Иначе заседанието по делото за втори път  стартира с искане то да бъде отложено. Този път Петрова обяви пред спецсъда, че не била готова със защитата си, тъй като в ареста контактувала трудно с адвокатите си, а често и конфиденциалните разговори между тях били слушани от служители на ареста. Подсъдимата зам.-кметица добави, че не била чела протоколите за разпит на призованите за днес свидетели, които основно са служители на общината в \"Младост\". След съвещание съдът обяви, че възраженията и исканията на Петрова са неоснователни и че тя е имала предостатъчно време да се запознае с всички материали по делото. Въпреки това съдия Иво Хинов й даде 1 час да чете разпити заедно с адвокатите си в съдебната зала. От същото се възползва и Иванчева. Десислава Иванчева, заместничката ѝ в кметството Биляна Петрова и друг бивш кмет на района - Петко Дюлгеров, бяха арестувани на 17 април по обвинение за подкуп. Иванчева и Петрова бяха задържани при показна акция в центъра на София с белязани пари. Те бяха обвинени, че са поискали 500 000 евро от бизнесмена Александър Ваклин, за да бъде одобрен негов проект в общината.  ", "date": "2018.10.18", "title": "Иванчева искала да  спира сгради до 6 етажа"}
{"url": "https://www.monitor.bg:443/bg/a/view/borisov-vsjaka-dyrjava-da-investira-v-svojata-granichna-sigurnost-147291", "text": "Всяка държава трябва да инвестира в своята гранична сигурност и в опазването на своите граници. Това коментира премиерът Бойко Борисов след заседанието на Европейския съвет в Брюксел.  По време на съвета лидерите чули тревогите на Италия, Испания и Франция, но в същото време той посочил т.нар. 4-ри стълба, по които всяка страна може да се справи, подпомогнати от ЕС. Така на първо място според Борисов трябвало да има политическа воля и всяка страна да инвестира в сигурността на границата си – чрез огради, армия, гранична полици, кораби, моряци, термокамери, проходими машини или командироване на полицаи от вътрешността на страната, както това направила България. Второто нещо по думите на премиера е споразумения с трети страни, както това между ЕС и Турция и други държави, от където тръгвали мигрантските процеси. Според него обаче това завидело от целия ЕС. Третото важно нещо е при нужда да се подпомогнат страните с определена сума, както България получила 160 млн. евро за границата. В тази връзка България била изхарчила едва 85-86 млн. от цялата сума. Едва на базата на тези три неща според Борисов можело да се говори за вторично разпределение и солидарност. По думите на министър-председателят едва ли при австрийското председателство ще се реши въпроса с мигрантите, тъй като нещата са много разнопосочни. Той отбеляза три групи държави. Едната са тези, които категорични не искат мигранти. Втората пък са тези, които са склонни символно да вземат такива, стига да се реши въпроса с външната граница. Третите пък са тези, които са залети от мигрантската вълна и искат вторичното разпределение в рамките на ЕС. Такива са именно Германия, Австрия и Швеция. Борисов изтъкна, че а с родните граничари се срещата всяка седмица с турските си колеги. По време на срещата обаче Борисов изтъкнал притеснението ни, че огромният натиск към България в момента идва от гръцката граница. Според министър-председателят, за да се реши въпроса с мигрантите в ЕС три неща трябва да вървят заедно – опазването на външните граници, разпределението и солидарността. В тази връзка той изтъка, че нашият ангажимент е да пазим външната граница на ЕС, а всеки чужденец от ЕС, който идвал у нас, казвал, че Премиерът изтъкна, че не е коректно да се говори дали ще се подпишат споразумения с трети страни, извън ЕС. Въпреки това той обясни, че нашият нюх по темата се е оказал верен, тъй като рязко сме подобрили отношенията си с Египет. Следващата седмица предстояло среща ЕС – Египет, а президентът Сиси щял да посети Москва, а след това и Берлин. Борисов припомни, че следващият вторник той ще е на посещение в Кайро, където ще обсъждат същите теми. Той даде да се разбере, че освен с Турция, сред страните, които ЕС разговаря е Египет и Мароко. Българското председателство към този момент от всички се сочи като едно от най-добрите, които е провеждано“, изтъкна още министър-председателят. Борисов коментира и темата за Брекзит. Той изтъка, че едва ли ще има решение по въпроса до крайният срок - докато не дойде декември или ключовата дата 28 февруари. Именно дотогава ще се обсъждат всички възможни варианти предвид такъв тежък развод с Великобритания. Той определи като правилно решението ЕС да остави Мишел Барние да преговаря от името на всички по темите за сигурността. Борисов изтъкна, че няма да има извънреден съвет през ноември по темата Брекзит, което по думите му решение ще има в последния момент. „Ще останат 5,6, 8 седмици до стигане на решение“, каза той и добави - Наред с това премиерът бе попитан и за предстоящата среща между ЕС и Азия, която също се провежда в Брюксел, за която в ще дойдат над 54 държавни ръководители от цяла Азия. Той отрече да има предвидена среша с руския премиер Владимир Путин. \"Не знам и да има предвидени двустранни срещи. Просто в коридорите ако има тема, да бъде обсъдена\", обясни той. По време на заседанието Борисов настоял в протокола за предстоящата среща в Катовице да се запише нещо, по темата за климата, тъй като това щяло да има отражение върху енергийната сигурност на България. Така в документа се записало, че остава целта да се намалят вредните емисии с 40 % до 2030 година , да не се допуска ревизия на рамката, както и увеличение на финансовите ангажименти от страна на ЕС към развиващите се държави. По думите на Борисов сред тях са именно Китай, Абу Даби, Дубай. Според него не е справедливо и правилно да плащаме заради тях. „По тази тема заради вредните емисии, заради \"Мариците\" и въобще заради нашите енергийни източници, настоях да се запише в протокола\", обясни още Борисов и добави, че нашата енергийна сигурност на 60 % е на базата на въглищата.", "date": "2018.10.18", "title": "Борисов: Всяка държава да инвестира в своята гранична сигурност"}
{"url": "https://www.monitor.bg:443/bg/a/view/zapaliha-turski-restorant-v-kemnic-147287", "text": "Германските власти разследват случай на палеж в турски ресторант в източногерманския град Кемниц, за който са заподозрени десни екстремисти. Никой не е пострадал, но 17 души са били евакуирани. Инцидентът станал около 2 часа. Очевидци са видели трима мъже, които побегнали от мястото. Германия бе шокирана от ксенофобски протести в Кемниц, предизвикани от убийството на германски гражданин, за което са обвинени мигранти.  ", "date": "2018.10.18", "title": "Запалиха турски ресторант в Кемниц"}
{"url": "https://www.monitor.bg:443/bg/a/view/smuchat-s-vakuum-okapalite-lista-v-centyra-na-plovdiv-147283", "text": "Опадалите от дърветата есенни листа в центъра на Пловдив оттук нататък ще бъдат смукани с вакуумна машина. Нововъведението се прави за първи път в страната, а машината е електрическа, съобщи директорът на Общинското предприятие „Чистота” Иван Стоянов. Той уточни, че освен окапалите листа вакуумната машина може да изсмуква и друг вид отпадъци. Периметърът на работата й ще бъдат пешеходните зони в центъра – Главната и Цар-Симеоновата градина. „Това е поредната иновация, което въвеждаме първи в страната. Машината е електрическа, лесно се задвижва и управлява напред и назад. С голяма мощност е и като прахосмукачка събира всякакъв отпадък. Безшумна е, а с нея  почистването става бързо и лесно. Тя заменя голяма част от ръчния труд на жените, които метат. Освен по-добро, почистването с модерна техника е и по-лицеприятно“,  каза Стоянов. След като бъдат осмукани от центъра на града, отпадъците се събират в пластмасов контейнер с вместимост 240 литра. С машината лесно се почиства под пейките. С накрайника й може да бъде бъркано и в кашпите с дървета, че дори и в кошчетата за смет. Новата придобивка е закупена след обществена поръчка, уточниха от община Пловдив.", "date": "2018.10.18", "title": "Смучат с вакуум окапалите листа в центъра на Пловдив"}
{"url": "https://www.monitor.bg:443/bg/a/view/i-baj-dobri-se-otkaza-ot-parite-v-imeto-na-cska-147294", "text": "Пореден кредитор на ЦСКА се отказа от парите си, които трябва да получи от 8-те милиона, платени от клуба за емблемата и активите на оригиналното „червено“ дружество. Това е легендарният домакин на „армейците“ Добри Димов, по-известен като Бай Добри. Той ще дари сумата от 1111 лева на детско-юношеската школа на клуба, a nовината беше съобщена на официалния сайт на \"армейците\". Бай Добри е част от ЦСКА от 38 години и пред очите му са израснали десетки червени легенди, като той е сигурен, че и в момента на \"Армията\" тренират бъдещи звезди на ЦСКА и българския футбол. \"Призовавам всички кредитори, ако обичат ЦСКА, да последват примера ми и да дарят парите, които ще получат, на школата. Да дадем своя принос за развитието на децата ни\", заяви Бай Добри. Досега още двама от кредиторите обявиха, че ще дарят парите на клуба. Това са бившият треньор Любослав Пенев и адвокатът Радостин Василев, които имат да взeмат съответно 599,68 лв. и 3616, 85 лева. Преди ден пък лидерът на сектор „Г“ Иван Велчев-Кюстендилеца публично призова всеки, който обича ЦСКА, да се откаже от парите си, които има да получава и да ги дари на клуба. Най-вече призивът е към треньора Стойчо Младенов, който по документи ще вземе 240 620 лева. До момента обаче спецът не дава индикации, че има намерение да се откаже от вземането си. Междувременно синоптиците попариха ентусиазма на феновете, които се готвеха за масово посещение на мача с „Етър“ в неделя от 20 часа. Прогнозите са за хладно и дъждовно време, което може да попречи на агитката да осъществи плановете си за 10 000 запалянковци на трибуните, за да бъде посрещната подобаващо емблемата.", "date": "2018.10.18", "title": "И Бай Добри се отказа от парите в името на ЦСКА"}
{"url": "https://www.monitor.bg:443/bg/a/view/brus-uilis-pada-ot-ekran-zaradi-izcheznalata-kitajska-aktrisa-147292", "text": "Филмът Air Strike няма да има премиера. Това съобщи режисьорът на продукцията Ксиао Фенг, а като причина за това той посочва изчезналата китайска актриса Фан Бингбинг, която се разписва с участие в проекта му. Красивата азиатка наскоро бе осъдена за неплатени данъци в размер на 130 милиона долара. Air Strike бе очакван от любителите на екшъна, като пред камерата за филма застанаха още звезди от ранга на Брус Уилис и Ейдриън Броуди. Действието в лентата се развива по време на Втората световна война. Заглавието трябваше да се появи на бял свят на 26 октомври. Каква ще бъде съдбата му оттук насетне и ще бъде ли видян от публиката, макар и със закъснение, предстои да се разбере.", "date": "2018.10.18", "title": "Брус Уилис пада от екран заради изчезналата китайска актриса"}
{"url": "https://www.monitor.bg:443/bg/a/view/radev-pokani-kralica-elizabet-ii-v-bylgarija-dogodina-147295", "text": "Пезидентът Румен Радев е поканил английската кралица Елизабет Втора или член на кралското семейство да посети България. Това стана ясно от думите на държаният глава Румен Радев непосредствено след ауденцията си при кралицата в Бъкингамския дворец в Лондон., на която той бе придружен от съпругата си Десислава Радева. Поканата е във връзка със 140 години от установяването на дипломатическите отношения между двете страни, която ще бъде отбелязана догодина, а кралицата да се запознае с българската история и вековните традиции на българския народ, които присъстват в Британския музей и Британската библиотека, уточни Радев. „Аудиенцията при кралицата не ражда новини, тя е новина, сама по себе си. Поканата за аудиенция е знак за приятелските отношения между двете страни. Това беше потвърдено и по време на тази аудиенция\", заяви държавният глава. Той обясни още, че кралицата е проявила „жив интерес към историята и културата на нашата страна\", а срещата ск ралицата била „топла и сърдечна“. \"Обсъдихме теми, които са важни за нашите двустранни отношения\", каза още Румен Радев. По думите му между България и Великобритания има стратегическо партньорство, отличен диалог и активно сътрудничество в редица области. По повод Брекзит, президентът коментира, че отношенията между Великобритания и ЕС са важни и за двете страни и Брекзит не може да промени това. \"Затова нашата обща цел трябва да бъде да запазим и да развиваме близките отношения с най-голям приоритет - запазване на правата на гражданите и от двете страни\", отбеляза президентът.", "date": "2018.10.18", "title": "Радев покани кралица Елизабет II в България догодина"}
{"url": "https://www.monitor.bg:443/bg/a/view/berbatov-i-stoichkov-izdavat-knigi-v-edna-sedmica-147289", "text": "Двамата най-успешни български футболисти – Димитър Бербатов и Христо Стоичков, ще се впуснат в задочен двубой на книжния пазар. Причината за това е, че автобиографиите на двамата ще излязат в рамките само на няколко дни. Отдавна се знае, че премиерата на книгата на Камата ще бъде на 5 ноември, като за празника легендата се завръща в България. Изданието е в цели 400 страници и е пълно с любопитни и доста неразказани истории, свързани с живота и футболната му кариера. Новото е, че явно Димитър Бербатов не се притеснява от това и насрочи премиера на книгата си за 10 ноември. Първоначално идеята на Митко била събитиети да се състои на рождения ден на футболиста – 30 януари, но в крайна сметка бившият нападател на „Юнайтед“ преценил, че няма смисъл да се чака. Бербо е бил съветван да не пуска книгата си непосредствено с тази на Стоичков, за да не остане в сянката му. Освен това, изданието на Димитър е и по-малко като обем. Причина за форсирането на премиерата обаче е и фактът, че се очаква Бербатов да обяви край на състезателната си кариера. Той бе заявил, че ако до края на лятото няма подходяща оферта, ще окачи бутонките на стената.", "date": "2018.10.18", "title": "Бербатов и Стоичков издават книги в една седмица"}
{"url": "https://www.monitor.bg:443/bg/a/view/v-top-10-sme-na-naj-predpochitanite-evropejski-turisticheski-destinacii-147280", "text": "България е в топ 10 на най-предпочитаните европейски туристически дестинации за летния сезон. Това заяви пред журналисти в Смолян зам.-министърът на туризма Любен Кънчев, който присъства на откриването на ХV Туристическо изложение „Планините на България – гостоприемство в четири сезона“, цитиран от „Фокус“. „За изминалия летен сезон, ние бием по туризъм Кипър, Черна гора и сме на едно ниво с Португалия като брой туристи и приходи. Ние сме в десетица на европейските туристически дестинации. Това са нещата, които трябва да чуе българският гражданин, защото това може да му даде представа реално къде е България“, поясни Кънчев. Той отбеляза и още една много важна тенденция, която все още е в процес на отчитане, а именно, че септември месец вече е в сезона на лятото. По думите на зам.-министър Кънчев туристическия бранш в България години наред се е борил да постигне това, а официалните резултати ще са готови през ноември. „Във всички случаи ръстът на туризма е към 5 % спрямо миналата година, което в световен мащаб е много добра тенденция. Другата тенденция е, че напоследък се проявява все по-голям интерес към луксозните туристически наши дестинации – 4 и 5-звездните хотели, към което също се стремим от години“, подчерта зам.-министър Кънчев. Той допълни, че за тях ангажиментите започват още от тази година и вече за година напред има ангажименти за скъпите туристически дестинации в страната. „С това може да се гордеем с контекста на туризма в Европа“, каза още зам.-министърът на туризма.", "date": "2018.10.18", "title": "В топ 10 сме на най-предпочитаните европейски туристически дестинации"}
{"url": "https://www.monitor.bg:443/bg/a/view/kosovo-si-pravi-armija-147298", "text": "Косовският парламент прие на първо четене трите предложени от правителството законопроекта за трансформиране на леко въоръжените Сили за сигурност в пълноценна армия. С приемането на тези закони на практика парламентът одобрява формирането на армия без необходимите за това поправки в конституцията. САЩ първоначално подкрепяха идеята за трансформиране на Силите за сигурност на Косово в армия, но настояха трансформацията да бъде извършена с внасяне на поправки в конституцията. Законите са приети, след като депутатите от партията на косовските сърби Сръбска листа преди това напуснаха парламента, като заявиха, че с инициативата за формиране на армия се нанася вреда на тяхната етническа общност и на цялото косовско общество. Трите закона бяха гласувани за невероятно кратко време и за пръв път от дълго време управляващи и опозиция бяха единодушни. Косовската опозиция бойкотира работата на парламента, но се върна днес за гласуването на законите за армията. Трите законопроекта бяха приети съответно със 101, 98 и 96 гласа в 120-местния парламент.  ", "date": "2018.10.18", "title": "Косово си прави армия"}
{"url": "https://www.monitor.bg:443/bg/a/view/ministyr-angelkova-125-mln-turisti-poseshtavat-dunavskija-region-vsjaka-godina-147277", "text": "Туристическите посещения в Дунавския регион са 125 млн. всяка година, а общо Европа се посещава от над 600 млн. туриста. Това заяви министърът на туризма Николина Ангелкова на срещата на министрите с ресор туризъм, участващите в Стратегията на ЕС за Дунавския регион. Дискусията се проведе в рамките на 7-ия годишен форум на стратегията на Европейския съюз за Дунавския регион. Събитието се провежда в София по време на българското председателство на Стратегията на ЕС за Дунавския регион, което бе поето през октомври 2017 година. Водени от разбирането, че страните от Дунавския регион трябва да се възползват пълноценно от потенциала си, българското председателство има за цел да повиши видимостта на Дунавския регион и постави сред основните си приоритети „Устойчив и интегриран подход за Дунавския регион“, посочи министър Ангелкова. И допълни, че всяка държава от региона има свои характеристики, които обуславят и развитието им, а един от начините за преодоляването им е засилването на значението на туризма и по-тясно сътрудничество в рамките на Дунавската стратегия сред всички заинтересовани страни. Една от причините за нарастващото значение на туризма в река Дунав е общата диверсификация на туристическата оферта, която включва, наред с други форми на туризъм, речен круиз туризъм като една от най-важните форми на туристически дейности в региона. Считаме, че съвместни инициативи за насърчаване на речния круизен туризъм ще подпомогнат устойчивото развитие на сектора, посочи министър Ангелкова. И поясни, че отчитайки значението на този продукт в цялостния напредък на сектора се организира и международен семинар, за обсъждане на възможностите за създаване на интегриран подход към развитието на круизния туризъм по поречието на река Дунав. Ако искаме да използваме напълно възможностите, които предлага река Дунав и същевременно искаме да осигурим по-голямо социално-икономическо сближаване в басейна на река Дунав, трябва да действаме заедно и да работим в тясно партньорство, за да се справим с предизвикателствата, които съществуват в областта, било то транспорт, околна среда, икономика или култура, заяви министърът. Тя уточни, че не можем да разгледаме Дунавска стратегия, без да потвърдим нашата подкрепа и интереса ни към по-нататъшно развитие на междурегионално и транснационално сътрудничество в ключови области като туризма. „Министър Николина Ангелкова е двигател за срещата днес тук, на която може да обсъдим Дунавската стратегия. Искам да й благодаря, че поставя фокус на тази близо близа до мен тема“, заяви Корина Крецу, еврокомисар по регионалната политика. Тя допълни още, че е Дунавският регион е един от най - великите и може да стане двигател на туризма. Инвестициите в туризма ще бъдат по устойчиви, ако са част от един общ план за даден регион, посочи още Крецу. По думите й планът за развитие на Дунавския регион може да се включи, като водещ и в целите за местно икономически развитие на ЕК. Дунав и притоците й имат голям потенциал за развитие и са пример как координацията и сътрудничеството оказват силно положително влияние за напредък, коментира още еврокомисарят.", "date": "2018.10.18", "title": "Министър Ангелкова: 125 млн. туристи посещават Дунавския регион всяка година"}
{"url": "https://www.monitor.bg:443/bg/a/view/salvini-se-glasi-za-evroparlamenta-147276", "text": "Италианският вицепремиер Матео Салвини обмисля дали да не се кандидатира като водещ кандидат на европейските избори догодина, каза той в интервю, цитирано от ДПА. \"Приятели от няколко европейски страни ме призовават (да го направя), предлагат ми (го)\", каза 45-годишният политик пред вестник \"Република\". \"Не съм имал време и възможност да обмисля предложението. Май е все още далеч. Ще видим, мисля върху това\", добави лидерът на италианската партия \"Лига\". Салвини и други евроскептични политици се надяват да разстроят политиката в ЕС чрез постигането на значителни успехи на изборите за Европейски парламент през май, отбелязва ДПА. Според въведената през 2014 г. система всяко от големите европейски политически семейства се очаква да издигне свой водещ кандидат преди изборите. Водещият кандидат на групата, която спечели най-много гласове в ЕП, после става кандидат за председател на Европейската комисия.", "date": "2018.10.18", "title": "Салвини се гласи за европарламента "}
{"url": "https://www.monitor.bg:443/bg/a/view/330-jertvi-na-trafik-u-nas-147273", "text": "Над 330 жертви на трафик на хора са идентифицирани у нас за първите шест месеца на годината. Това съобщиха от Националната комисия за борба с трафика на хора, съобщи БНР. Най-голяма част от тях са жените, които стават жертви на сексуална експлоатация. Все по често се срещат и случаи на трафик с цел трудово робство. Световната статистика сочи, че Румъния и България са сред основните страни на произход на трафик на хора в Европа, а причините са бедността, социалното изключване и отпадането от училище. \"Само в Европа идентифицираните жертви произлизат от 137 държави. Може би ще ви учуди това, обаче, че всъщност 67 процента от жертвите в Европа са от Европа. Те са граждани на ЕС - България, Румъния са едни от основните държави на произход, но държави на произход са също Унгария, Полша както и например Холандия\", заяви секретарят на националната комисия за борба с трафика на хора Камелия Димитрова. \"През първите шест месеца на настоящата година има 339 пострадали лица, за които понастоящем се води разследване за трафик на хора\", добави тя и обясни че масово експлоататорите използват социалните мрежи за зарибяване на жертви и за контрол над тях. 29 милиарда евро в световен мащаб генерира този вид престъпност. Британското правителство се отнася много сериозно към този проблем, каза британският заместник-посланик Лин Чарлз и напомни, че всички имат отговорност за борбата срещу робските условия на труд.", "date": "2018.10.18", "title": "Над 330 жертви на трафик у нас до средата на 2018-ата"}
{"url": "https://www.monitor.bg:443/bg/a/view/albert-popov-otkriva-sezona-v-ziolden-147281", "text": "Бронзовият медалист в гигантския слалом от световното първенство по ски за младежи в Давос 2018 Алберт Попов ще представя България на откриването на сезона в Световната купа в Зьолден (27-28 октомври). Главният съдия на стартовете при мъжете Маркус Валднер обяви днес, че ФИС дава зелена светлина за провеждането на стартовете в Зьолден. По програма на 27-и октомври е гигантския слалом при жените, а ден по-късно и този при мъжете. Попов и неговият треньор Иво Борисов пътуват за Австрия. Поради оскъдния сняг в Европа Камен Златков и треньорът на националите Сергей Комаров тренират на пистата в зала \"Друскининкай\" в Литва. Другият ни състезател от \"А\" отбора Йоан Тодоров се прибра до София, за да му бъдат извадени винтовете от крака, които му бяха поставени при операция през зимата. Националите от мъжкия \"Б\" отбор начело с Димитър Христов и водещите ни състезателки при жените продължават тренировки на глетчера Хунтертукс.", "date": "2018.10.18", "title": "Алберт Попов открива сезона в Зьолден"}
{"url": "https://www.monitor.bg:443/bg/a/view/kas-otmeni-sankcijata-na-spas-delev-147275", "text": "Националът Спас Делев вече не е със спрени права и ще може да играе футбол още тази седмица. Това написа на стената си във \"Фейсбук\" адвокат Радостин Василев, който представлява нападателя. \"Санкцията от 4 месеца лишаване от състезателни права на Спас Делев е вдигната от международния спортен съд в Лозана Швейцария-КАС, считано от днес (вчера, б.р.). Очакаме Спас Делев на терена още тази седмица!\", написа той. Делев получи наказание от ФИФА да не играе футбол за срок от 4 месеца. Решението на ФИФА е следстие на заведен иск от страна на “Берое”. През 2016 година Делев прекрати договора си с клуба едностранно и премина в “Погон” (Шчечин) като свободен агент. От КАС обаче са обявили, че Делев има право да играе и така националът няма да стои извън терена.", "date": "2018.10.18", "title": "КАС отмени санкцията на Спас Делев"}
{"url": "https://www.monitor.bg:443/bg/a/view/zad-zavesata-na-elektronnoto-glasuvane-147285", "text": "Налага се за пореден път да пиша по въпросите на електронното гласуване. Защото там нещата заплашително отиват към лош край, а народните представители не само не предприемат необходимите действия, но даже съвсем са забравили за какво иде реч. За съжаление обаче, дори човек да забрави неприятностите, те няма да го забравят. В тази връзка гарантирам на политиците, и специално на тези от управляващата в момента коалиция, че по темата за електронното гласуване ги чакат сериозни неприятности. Ама наистина сериозни. Известно е, че изборите са основен механизъм на демокрацията и единствен разумен изход от тежките политически кризи. Защото има и друг изход, но той най-малкото не е разумен. В тази връзка ще припомня основното правило за управление на човешките общества. И то е, че власт се сменя по два начина: с калашници или с бюлетини. Вторият начин очевидно е за предпочитане. Според Изборния кодекс и според едно решение на Върховния административен съд на Република България, на националните избори през 2019 година трябва да се осигури възможност за електронно гласуване по два начина: машинно и по интернет. А догодина ще има поне два избора по закон Божи: европейски избори на 26 май и избори за общински съвети и кметове в края на месец октомври. Ако тази възможност не се осигури, това може да стане повод за сериозно и даже за тяхното касиране. Нормите в Изборния кодекс относно електронното гласуване бяха приети по време, когато този вид гласуване изглеждаше (почти) безпроблемно. Но оттогава насам настъпиха сериозни събития, които могат да поставят под въпрос резултатите от този вид гласуване. В частност, заплашено е доверието в електронния изборен процес, а без такова доверие изборите губят смисъл. Да разгледаме първо машинното гласуване, което се осъществява чрез специализирани машини за гласуване под контрола на изборната администрация, която в случая се представлява от секционните изборни комисии. В България вече се проведоха експериментални гласувания от този тип, а на президентските избори през 2016 година, съчетани с референдум, имаше съвсем истинско машинно гласуване в 500 изборни секции. И експерименталните гласувания, и „истинското” електронно гласуване у нас следва да се признаят за успешни. Тогава къде е проблемът с този тип гласуване? Проблем за съжаление има, и той не е само у нас, а също (и предимно) в чужбина. В онази демократична чужбина, в която се кълнем и на която се опитваме да подражаваме. Да започнем първо с положителния опит в машинното гласуване по света. По този начин гласува най-голямата демокрация на света Индия, където има близо 800 милиона избиратели. Една от причините е, че много от тези хора нямат опит в използването на средства за писане и поради това не биха могли да гласуват с хартиени бюлетини. Вместо това, машините за гласуване в Индия имат опростена конструкция и гласуването се свежда до натискане на клавиш, до който е отбелязан символът на съответната партия, или даже снимка на кандидата (ще припомня, че там се използва английската мажоритарна система в един тур с относително мнозинство, т.е. получилият най-много гласове кандидат става депутат). Машинно гласуват в Бразилия и Венецуела, където машините за гласуване позволяват реализация и на по-сложен изборен процес. И там прилагането на този вид гласуване следва да се признае за успешно. И сега да си дойдем на основния въпрос. Къде в Европа се гласува машинно? За съжаление, отговорът е прост и кратък – почти никъде. В Холандия доскоро машинно гласуваха почти 100% от избирателите, като машините бяха със сензорни екрани и позволяваха реализацията на сложен изборен процес. Днес в Холандия машинно гласуват нула процента от избирателите, защото холандците си изхвърлиха всичките машини на боклука. Но не защото машините за гласуване се развалиха или окрадоха, а защото се оказаха пробити в областта на сигурността. да приложат този вид гласуване и даже си купиха машини за гласуване във всички секции на скромната сума от 50 милиона евро. Както и в Холандия обаче, ирландците бързо си изхвърлиха машините, че даже и дадоха не знам още колко пари за тяхната утилизация, т.е. за унищожаването им при спазване на правилата за опазване на околната среда. У нас даже имаше сериозна дискусия дали да не вземем всичките тези подлежащи на унищожаване машини, за да ни излезе по-евтино спазването на съответните текстове на Изборния кодекс. Здравият разум за щастие надделя и тази глупост поне не я направихме. Защото какво доверие щеше да има в едно машинно гласуване с помощта на устройства, изхвърлени от предишните им собственици поради фатален пробив в сигурността? То не стига, че им купуваме бракуваните автомобили и си пълним държавата с таралясници, ами и бракуваните машини за гласуване да вземем, щеше да ни дойде малко в повече. Защо обаче холандците си хвърлиха умните машини с тачскрийнове и други екстри и се върнаха към добрите стари бюлетини, с които си гласуваха преди Втората световна война? Няколко са причините за това, но аз ще се спра на двете най-забавни и с криминален оттенък. Разказът по-долу е художествен, но фактологически точен. че по време на гласуването ще има големи забавления. И си паркира колата пред една от секциите, което се оказа разрешено от закона в изборния ден. И щом властите обявиха край на гласуването, холандецът пусна в сайта си резултатите от гласуването. А именно: избирател номер едно е гласувал за еди-коя си партия, избирател номер две за еди-коя си и така нататък. И отдолу съобщи, че може да напише и имената на съответните избиратели, но ще се въздържи, защото уважава тайната на вота. Засега. Така се оказа, че холандците изобщо не са студени северни хора. А си имат чувство за хумор, прекрасно при това. Читателят сигурно се е досетил, какво е станало. Хубавите и сложни сензорни екрани се оказаха отлично средство за излъчване на цялата информация от гласуването, а в колата на хакера имаше чувствителна антена. Естествено, да се говори за тайна на вота при това положение не е сериозно. А не може ли да се забрани паркирането на коли (със и без антени) пред секциите? За можене, може. Но има две подробности. Сигналът от сензорните екрани се приема и в близките помещения и сгради, а има и компактни антени, дето човек може да си ги държи в джоба и не му трябвала кола пред секцията. Нещо подобно направил и един друг холандски избирател, който развил прогресивната идея за намеса в машинното гласуване. Докато първият избирател просто следял и записвал гласуването, вторият активно участвал в него. Този иновативен избирател се кандидатирал като независим и по време на гласуването присъствал лично в една секция през целия ден, на което имал пълно право, както впрочем е и у нас. С едната ръка се почесвал по носа, а другата му ръка била в джоба, което също не било забранено. След края на изборния ден се оказало, че кандидатът спечелил 200 гласа в тази секция, което било някъде към 100% от вота. Този забележителен успех на слабо известния кандидат заинтересувал журналистите и на другия ден те разпитали избирателите от тази секция, дали са гласували за този кандидат. Било нещо като екзит-пол със закъснение. Нямало избирател, който да си спомни, че е гласувал за този именно кандидат. Което и било естествено предвид на нулевата популярност на кандидата сред избирателите. Какво е имало в джоба на избирателя и защо си е държал ръката там той, е въпрос с понижена трудност и ние няма да го задаваме на нашите интелигентни читатели. Накратко, двете описани случки прераснаха в грандиозен скандал за тоталната непригодност на холандските машини за гласуване и в резултат на това властите спешно се отказаха от този вид гласуване. А хубавите машини съответно отидоха на боклука. А у нас впрочем машините просто щяха да ги окрадат. Ей така, за едната спортна слава. плюс 4 000 резерв, като 400 от тях ще трябва да ги мъкнем в чужбина. Едно на друго това са си 50 милиона лева, което е добър бизнес. А и ще трябва да оставим хартиеното гласуване във всяка секция, така че печалбата откъм скорост на обработката може да е доста условна. Историята не свършва дотук. На всяко сериозно изложение на електронна техника, на което се рекламират машини за гласуване, присъстват млади амбициозни хакери, които се забавляват, като се опитват да хакнат машините за най-кратко време. И не само се опитват, като времето за хакване е от една до 30 минути. Особено характерни са случаите, когато избирателите се идентифицират в системата със смарт карти. Много такива карти, например произведените от германския концерн „Инфинеон” през миналата година, са пробити с всички произтичащи от това последствия за електронното банкиране и електронното гласуване. В частност, пробити се оказаха всичките естонски и словашки карти, както и испанските, а те са над 40 милиона. Пробивът е много интересен от математическа гледна точка и е свързан с разработването на нови свръхбързи алгоритми за разлагане на множители на големи цели числа. Читателят може да провери нещата в Гугъл, като напише ROCA (от Return Of Coppersmith Attack). От германския концерн казаха, че вече са решили проблема със сигурността. Но това се отнася за новите карти, така че всички стари карти трябва да се сменят. А и колко са го решили, ще се види при следващото хакване. Естония наскоро подаде иск за няколко стотин милиона евро за компенсиране на щетите по смарт картите на своите граждани. Това е добре, но щетите все пак остават на принципа „Битият бит, хакнатият – хакнат”. Има, разбира се, и по-цинична версия на този принцип. На въпроса къде го има това гласуване в Европа, отговорът е леко колеблив, меко казано. Има го в Естония, но там се гласува електронно със смарт карти, а те са хакнати, или поне се знае, че е лесно да се хакнат. Има го в някои кантони в Швейцария, но и там проблемите са подобни. Имаше го частично във Франция (само за отвъдморските й територии), но от миналата година и там го махнаха. Великата Германия пък е забранила всякакво електронно гласуване за вечни времена с решение на Конституционния съд. Мотивът на съда е железен: при такова гласуване избирателят не разбира и не е сигурен какво става с гласа му. Е, няма как да разбере и да е сигурен. При това Германия три пъти беше гласувала електронно и с успех преди това. и в резултат на истеричните обвинения в намеса в изборния процес на САЩ от военните хакери на лошите руснаци и северни корейци. И няма значение, дали това е така, или не е. Важното е, че го няма доверието, без което избори няма смисъл да се правят. В случая с България специално, има и други подробности. Истерията около зверското убийство в Русе показа, че българите масово вярват в конспирации и съответно не вярват на това, което властта им говори. Да си представим идеалния случай с двата вида електронно гласуване: с машини и дистанционно по мрежата. Нека всичко е преминало прекрасно и нека даже не е имало ДДОС атаки върху държавните сайтове, каквито атаки непременно ще има. И дали българинът ще повярва в резултатите от електронното гласуване, когато фацебоцът и другите социалки ревнат като ранени тигрици, че изборите са хакнати? Няма начин това да се случи, особено след сагата с Търговския регистър и сринатите държавни сайтове. Няма, защото българинът е хитър и знае, че животът е суров и конспирации дебнат отвсякъде. Хеле пък изборни такива и особено, ако любимата му партия губи. Ще има ли все пак електронно гласуване в Европа и в България? Аз лично съм убеден, че ще има. Но някой следващ път, както се казва в онзи знаменит лаф от българското кино за колелото на малкия герой, дето баща му щял бил да му го купи. Ама друг път. Така че, щат не щат, депутатите трябва да отложат влизането в действие на иначе прогресивното електронно гласуване, което обаче се ползва с нулево доверие сред световната общественост и сред нашата такава в частност. Която е умна и подозира, че лошите хора и Путин в частност ще откраднат изборите, особено ако те са електронни.", "date": "2018.10.18", "title": "Зад завесата на електронното гласуване"}
{"url": "https://www.monitor.bg:443/bg/a/view/merkel-i-makron-pijat-bira-nasred-bruksel-147279", "text": "Германският канцлер Ангела Меркел и президентът на Франция Еманюел Макрон преминавали през емблематичния централен площад на Брюксел \"Гран плас\" след края на преговорите късно в сряда, когато се натъкнали на белгийския премиер Шарл Мишел и люксембургския му колега Ксавие Бетел. Четиримата седнали на маса в една бирария около полунощ местно време и се отдали на релакс сред туристите и останалите присъстващи в заведението. \"Беше много хубаво. Хапнахме пържени картофки и пихме бира. Въпреки че сме политици, и ние сме хора\", заяви Бетел. Бетел каза също, че той е платил сметката в чест на изборите в Люксембург в неделя, след които той най-вероятно ще запази премиерския си пост.", "date": "2018.10.18", "title": "Меркел и Макрон пият бира насред Брюксел"}
{"url": "https://www.monitor.bg:443/bg/a/view/makedonija-pochva-razgovori-za-vlizaneto-v-nato-147278", "text": "С посещение на членовете на Комисията за интеграция в НАТО и Работната комисия за взаимодействие в централата на НАТО в Брюксел в четвъртък и петък започват предприсъединителните преговори за членството на Македония в най-големия военно-политически съюз в света, съобщи МИА.  Македония официално получи покана за членство в НАТО през юли на срещата на върха на алианса в Брюксел, но условие за влизане в организацията е осъществяването на договора от Преспа.  С тази серия разговори в Брюксел Македония де факто отваря последната фаза в отношенията си с НАТО преди членството в алианса, посочва агенцията.", "date": "2018.10.18", "title": "Македония почва разговори за влизането в НАТО"}
{"url": "https://www.monitor.bg:443/bg/a/view/jethro-tull-na-50-mnogo-rok-nostalgija-i-proshtalen-poklon-s-kniga-147284", "text": "Да отидеш на концерт на Jethro Tull е преживяване единствено по рода си. Много прогресив рок, умесен с вълшебната флейта на Йън Андерсън и парчета, които, макар и изсвирени за сефте доста преди рождената ти дата, изпълват душата ти до степен, в която аха да скочиш да се разтанцуваш на сцената – това представляваше музикалният урок на култовата група в НДК в сряда вечерта. Шоуто е част от прощалното турне на Jethro Tull, с което групата чества своята половинвековна история. Всичко започна с Love Story от албума This Was (1968 г.). Няколко песни по-късно от микрофона с „Добър вечер“ поздрави и самият Андерсън, чието поведение с нищо не подсказваше, че музикантът прясно е полял 71-ата си година. Именно неговите подскоци очертаваха малкото движение по сцената за вечерта. Няма нужда от фанфари обаче там, където историята говори. Буквално. С видеообръщания към публика и музиканти се разписаха няколко от бившите членове на Jethro Tull, сред които Джефри Хамънд и Тони Айоми от Black Sabbath. И всеки от тях сякаш си поръчваше по едно любимо свое парче, което бандата изсвирваше на мига на събралите се около 2000 души в залата. Макар че имаше празни места в публиката, това по нищо не пролича в силата на общия хор, който пригласяше на Андерсън в ключовите моменти. Обликът на аудиторията също допълни цялостната картина на концерта, доказвайки първо - че Jethro Tull не е банда за „всеядни“ меломани и второ – че който веднъж усети магията на флейтата, никога не я забравя. Предимно мъже, чиято възраст е не по-малка от тази на групата, но характерите им прозират в дългите прошарени коси и черните мърчандайз тениски, пазени сякаш за специален повод като този, представляваха близо 90% от присъстващите фенове в НДК. Тук-таме покрай тях се явяваше някоя дама, син/дъщеря или внуче, които също не пропускаха да си тананикат на песни като Thick As A Brick, My God и т.н. А за финал остава и добрата новина, че това не е последната среща „отблизо“ на почитателите с Андерсън и компания. По случай 50-ия си рожден ден музикантите ще издадат и илюстративна книга с твърди корици. Тя обаче ще стане пазарен факт чак догодина.", "date": "2018.10.18", "title": "Jethro Tull на 50: много рок, носталгия и прощален поклон с книга"}
{"url": "https://www.monitor.bg:443/bg/a/view/fibank-s-prestijna-nagrada-ot-mejdunaroden-konkurs-za-inovacii-147274", "text": "Fibank (Първа инвестиционна банка) спечели второ място в категорията „Иновации“ на конкурса „Efma-Accenture DMI Awards 2018“, събрал част от най-изявените световни институции и компании в ритейл сегмента. На провелата се на 17 октомври 2018 г. в Лисабон церемония наградата от името на Fibank приеха Главният изпълнителен директор на банката - г-н Неделчо Неделчев, Теодор Петров - директор „Картови разплащания“ и Илона Станева - директор „Маркетинг и реклама“. Организаторите от Efma и авторитетно международно жури оцениха достойно реализираната за първи път на българския пазар от Fibank иновация – микрочип към дебитните карти за деца и тийнейджъри, както и програмата на банката за ранно финансово образование. Конкуренцията в категорията, в която се състезаваше Първа инвестиционна банка, включваше полската банка Alior, която бе избрана за победител и британската HSBC, която се класира на трето място. Класирането на финала беше определено изцяло на базата на зрителския вот.", "date": "2018.10.18", "title": "Fibank с престижна награда от международен конкурс за иновации"}
{"url": "https://www.monitor.bg:443/bg/a/view/avtobus-blysna-majka-s-bebe-147269", "text": "Автобус от градския транспорт в Пловдив прегази 33-годишна жена, която бутала бебешка количка. Тя пресичала на пешеходна пътека на зелен сигнал на светофара, когато рейсът по линия 18 я помел. Като по чудо малчуганът в бебешката лятна количка е без травми. Катастрофата станала към 12,20 часа в четвъртък на кръстовището до новата църква и бившия Хлебозавод в жилищен район „Тракия”. По първоначална информация автобусът е преминал през крака на младата жена, която е на 33 години. Рейсът е карал мъж на 47 години. Произшествието е станало, когато автобусът е правел ляв завой от бул. „Освобождение” към ул. „Недялка Шилева”. В този момент светофарите за пешеходци са светели в зелено и 18-ката само е трябвало да спре и да пропусне младата майка по пешеходната пътека. След катастрофата районът бил отцепен от полиция, тъй като е започнало разследване и се изясняват причините за случилото се. Шофьорът на 18-ката бил разпитан на място, но човекът бил в шок след случилото се. Първа помощ на майката оказали хора от заведения в близост до кръстовището и случайни минувачи. По информация от спешния център на УМБАЛ „Св. Георги”, където с линейка са били откарани пострадалата майка и бебето й, детето не е пострадало изобщо при удара с рейса.  Жената е приета в Клиниката по анестезиология и интензивно лечение (КАИЛ) на УМБАЛ „Св. Георги“ с политравма – множество травми, сред които фрактура на черепа, фрактура на таза и други сериозни наранявания, съобщиха от здравното заведение.", "date": "2018.10.18", "title": "Автобус блъсна майка с бебе, като по чудо малчуганът е без травми"}
{"url": "https://www.monitor.bg:443/bg/a/view/sinja-bylgarija-vystana-sreshtu-kabakov-147263", "text": "„Синя“ България буквално въстана срещу рефера Георги Кабаков. Само за няколко минути след назначаването му за главен съдия на дербито между „Левски“ и „Лудогорец“ в Разград форумите на привържениците прегряха, а от НКП излязоха със светкавична декларация срещу пловдивчанина. „Футболна България знаеше, че пловдивчанинът ще бъде Избрания. Случайност? Не ни се вярва... Кабаков е арбитър, в който нямаме никакво доверие. Миналата година сътвори жестоки гафове. В Русе още се чудят как не видя гол с ръка и не отсъди дузпа с червен картон за удари от бокса? Привържениците на „Левски“ настояваме за честен футбол. Знаем, че сме неудобни и Знаем, а и другите знаят, че може да станем още по-неудобни. Знаем, че и Кабаков го знае... В събота ще доминираме по трибуните и ще сме гости само формално. Дано съдийската бригада да не бъде в главната роля“, предупредиха левскарите. Помощници на Кабаков ще са Мартин Маргаритов и Деян Вълков, а четвърти съдия ще е Станислав Тодоров. На „Герена“ се готвят усилено за дербито, като треньорът Славиша Стоянович е въвел железен режим за провеждането на тренировките до мача в Разград. Словенецът е дал разпореждане преди, по време и след заниманията в тунела и пред съблекалнята да не се допуска никой друг освен играчите, треньорският щаб, лекарите и масажистите. Забраната важи за всички останали служители на клуба, а през седмицата бяха закрити и всички тренировки за медии и привърженици. Добрата новина за Стоянович е, че състоянието на Давид Яблонски се подбрява. Защитникът на „Левски“ се оплакваше от травма в адукторите и не тренираше пълноценно, но Самият играч пък е категорияен, че ще стисне зъби и ще е на линия за гостуването на „Лудогорец“. Под сериозна въпросителна остават Паулиньо и Богдан Вашчук. Бразилското крило обостри травма по време на двубоя със „Славия“ (2:0), а естонецът има мускулен проблем. Напълно излекувани от травмите си са Станислав Костов и Габриел Обертан.   Възпитаниците на Славиша Стоянович имат аванс от 2 точки пред втория „Лудогорец“ и 3 пред ЦСКА преди възловия мач в Разград утре.", "date": "2018.10.18", "title": "„Синя“ България въстана срещу Кабаков"}
{"url": "https://www.monitor.bg:443/bg/a/view/obshtinari-i-dobrovolci-obnovjavat-gradinki-v-dupnica-147264", "text": "Общински служители и доброволци се заеха да обновяват градинките в Дупница. В рамките на един ден ентусиастите успяха да възстановят и боядисат пейките в района около градинката \"Васил Левски\". Отделно от това беше монтирана и ударопоглъщаща настилка. Всички материали бяха осигурени от фондация „Хабитат България“, а доброволческият труд изцяло от дупничани. Целта на кампанията е да покаже, че пътят към устойчивите градове и достойния живот за всеки минава не само през държавни и общински политики, но и през личната отговорност и действия на хората. \"Подобни инициативи са много приятни, защото са изцяло в подкрепа за хората и подобряват жизнената среда. Сега детският кът на градинката \"Левски\" ще бъде много приятно местенце за най-малките. Имаме намерение да продължим с подобренията там\", коментира зам.-кметът на Дупница, Красимир Георгиев.", "date": "2018.10.18", "title": "Общинари и доброволци обновяват градинки в Дупница"}
{"url": "https://www.monitor.bg:443/bg/a/view/59-ot-teritorijata-ni-shte-e-demografska-pustinja-do-2030g-147270", "text": "59% от територията на страната ни ще се превърне в демографска пустиня до 2030г., показва анализ на експерти от БАН и Софийския университет. Понятието се използва за населено място, в което жителите на кв. км. са под 10 души Тенденцията е започнала още през 2001г., като в момента застрашена от обезлюдяване е 23% от територията у нас. Става дума за Северозападна България, Централна Стара планина, Предбалкана и Краището. От процеса на обезлюдяване първи били засегнати планинските и прериферните територии на страната. В следващите 12 години от картата на България пък се очаква да изчезнат между 880 и 970 населени места, а българите да се стопят с 1,450 млн. души спрямо 2001г.. Обезлюдяването от своя страна влияело и върху регионалното развитие, пространственото планиране и инфраструктурата, анализира единият от авторите на анализа-доц. д-р Надежда Илиева от геофизическия институт на БАН. Още две притеснителни тенденции застрашавали страната ни, ако не предприемем мерки за връщане на родните емигранти – промяна на етническата и на възрастовата група. През 2030г. а в 20 на сто от градовете и селата у нас населението ще е извън трудоспособна възраст. „Преди 10 години на 100 излизащи българи в пенсионна възраст други 124 са влизали на пазара на труда. Този коефициент днес е 100 на 62, но във Видин, Габрово и Смолян той е около 100 на 40“, обосновава се другият автор на анализа доц. Георги Бърдаров, който е зам.-декан на Геолого-географския факултет на Софийския университет. Почти половината от българите пък София, Пловдив, Варна, Бургас, Русе и Стара Загора. „Необходима е цялостна промяна. На първо място при доходите - заплата между 500 и 1000 лв. няма как да задържи образованите хора у нас. Психологическият минимум, според изследвания, е 2000 лв. Парите не са единствената пречка пред това да остават и да създават семейства тук. Социалната сигурност също е важна – места в детски ясли и градини, вяра в институциите и по-малко агресия в обществото“, изброи доц. Георги Бърдаров. Той посочи още, че през последните години демографската ситуация у нас се обяснявала с едно клише - ниска раждаемост. По думите му тя била на нива нормални за европейските държави. Основната причина за обезлюдяването била високата смъртност. Страната ни се нарежда на По думите на Бърдаров в общини като Макреш, Ружинци и Чупрене в Северозападна България общата смъртност надхвърля 30 промила. Такива били показателите обикновено в региони, които са във военен конфликт или са поразени от болестна пандемия. Сред изводите на изследването са, че до края на 21 век широкоразпространен на стария континент ще е еднодетният и двудетният модел, а смесените бракове ще се увеличават.", "date": "2018.10.18", "title": "59% от България става  демографска пустиня  до 2030г."}
{"url": "https://www.monitor.bg:443/bg/a/view/debitnite-karti-zadminaha-kesha-147266", "text": "Разплащането с дебитни карти изпреварва макар и с малко тези в брой сред активното градско население. Това показва онлайн проучване на специализирана компания за маркетингови изследвания „Експлика“ по поръчка на българската компания за електронни пари „Айкарт“ АД. 91 на сто ползват активно дебитните карти за разплащане, докато 87% ползват повече кеш. Три четвърти от попитаните казват, че използват банкови преводи в ежедневието си, а 58% - наложен платеж. Причината за този тип разплащане е налагащата се през последните години търговия от разстояние и онлайн платформите за покупки, коментира Надежда Маринова, маркетингов специалист в „Айкарт“ АД. В дъното по ползваемост все още са т. нар. алтернативи за разплащане. Едва 14 на сто ползват дигитални карти, а 12% - мобилни портмонета. 61 на сто плащат в брой над 30 пъти месечно, докато едва 5 на сто плащат с карта най-много по веднъж на ден в рамките на месец. Данните показват, че средно на ден в джоба си анкетираните носят по 66 лева. „Дори тези, които обичат да плащат с карти носят не по-малко пари в себе си“, казва Маринова. По думите й водещ фактор при избор за съвременен начин на плащане е сигурността, цената на обслужване и месечните такси. Сред ключовите моменти за потребителите е и бързината на обработката на транзакциите. Все още при плащането на ток, вода и други битови сметки доминират плащанията на място, 61 на сто ползват физическите локации. Но сумарно алтернативните начини онлайн надминават тези, които посещават офиси. Моментната снимка показва, че съществуват 3 групи потребители: 40 на сто плащат на място, това са млади хора под 29 г., без собствени доходи и жени. Близък процент, около 37 на сто, харесват онлайн разплащанията - те са в активна възраст между 30 и 39 г., мъже с високи доходи и живеят в големите градове. „Микс“ от двете групи са около 21 на сто, най-често жени между 40 и 49 на сто. 79 на сто от целевата група на проучването са плащали безконтактно с карта през последните три месеца. Средно месечно 12 са този тип операции. Едва 11% ползват телефоните си, за да плащат при 7 средно месечно транзакции. Дигиталните портмонета навлизат в ежедневието на активните потребители. В тях може да се вкарат всички дебитни, кредитни карти, както и пластиките за лоялност. Проучването е проведено сред 400 респондента чрез уеб базирана анкета. Целевата група е била градското население на възраст между 18-65 г., които активно използват интернет и смартфон.", "date": "2018.10.18", "title": "Дебитните карти задминаха кеша"}
{"url": "https://www.monitor.bg:443/bg/a/view/cvetanov-ne-e-spravedlivo-bylgarija-i-rumynija-oshte-da-ne-sa-v-shengen-147272", "text": "Не е справедливо към България и Румъния все още да не са  част от Шенген. Това заяви шефът на ПГ на ГЕРБ и председател на вътрешната комисия Цветан Цветанов в НС. Цветанов, заедно с депутати, се срещнаха с румънска делегация, оглавявана от Дорел Къпрар, който е председател на комисията по отбрана и обществен ред на румънския парламента. Двамата се обединили около становището, че двете страни са покрили всички изисквания, а изводът е, че трябва взаимно да се подкрепяме. По думите на Цветанов това сътрудничество между България и Румъния продължава и по всички регионални инициативи. Цветанов заяви, че последната година и половина е имало няколко съвместни заседания между родната вътрешна комисия в НС и тази на румънския парламент. Последните две били изнесени – в Русе и в Бурукещ, с които всъщност надградили парламентарното сътрудничество по темата сигурност. Цветанов припомни, че от януари 2019 година Румъния поема европредседателството и се надява те да продължат водещия приоритет за Западните Балкани. На свой ред Къпрар обясни, че двете комисии си сътрудничат много добре, а  срещите  ставали все по-чести. Това по думите му е показателно за нивото на нашето сътрудничество. Българският и румънският парламент могат да бъдат пример за съвместна работа, каза още Къпрар. Той също изтъкна, че двете страни са изпълните всички критерии за Шенген. „С единен глас пред силните в ЕС можем да постигнем повече”, убеден е той.", "date": "2018.10.18", "title": "Цветанов: Не е справедливо България и Румъния още да не са в Шенген"}
{"url": "https://www.monitor.bg:443/bg/a/view/zaharieva-zadeleni-sa-262-mln-evro-za-prioritetite-po-dunavskata-strategija-147267", "text": "Заделени са 262 млн. евро за следващия програмен период и страните участници в Дунавската стратегия са обединени около 11 приоритета за постигане на целите им за видимо сближаване. Това каза вицепремиерът и министър на външните работи Екатерина Захариева при откриването на Срещата на министрите с ресор туризъм от дунавските държави в София, предаде БТА. Тази година е най-важната за България, откакто е член на ЕС, защото през нея е първото Председателство на Съвета на ЕС, а страната е и председател на Дунавската стратегия, добави тя. Целите на България по време на тези две събития бяха постигане на стабилност, просперитет, сигурност и сближаване, посочи Захариева. Дунавската стратегия включва 14 държави, като пет не са в ЕС, три са в Западните Балкани. Основата ни задача беше да дадем европейската перспектива тези държави и да фокусираме вниманието на ЕС върху тези наши съседи и приятели, каза външният министър. Историческото наследство, културата и туризма бяха след приоритети на Българското председателство и на Съвета на ЕС, посочи Захариева. Дунавската стратегия обединява едни от най-богатите райони в ЕС с тези с най-ниски икономически показатели и като искаме сближаване и свързаност на страните, каза Захариева. Постигнахме съгласие да се обединим около 11 приоритета и през следващия програмен период да имаме видими цели за сближаване на страните участници в Дунавската стратегия, каза още Захариева като уточни, че за целта ще бъдат заделени 262 млн. евро. На 18 и 19 октомври в НДК се провеждат Срещата на министрите с ресор туризъм от дунавските държави и Седмият годишен форум на Стратегията на ЕС за Дунавския регион (Дунавската стратегия), което е най-важното заключително събитие от Българското председателство на инициативата. Фокус на форума е туризмът, като двигател за икономически растеж и териториално сближаване. Той ще разгледа ключови теми за региона, свързани с опазване на културното и историческото наследство, използването на нови технологии и дигитализация на туристическия сектор, транспортната свързаност и мобилност, безопасност и сигурност при предлагане на туристическите продукти и услуги, и други.", "date": "2018.10.18", "title": "Захариева: Заделени са 262 млн. евро  за приоритетите по Дунавската стратегия   "}
{"url": "https://www.monitor.bg:443/bg/a/view/rakitovci-iskat-nova-granica-s-obshtina-batak-kraj-cigov-chark-147253", "text": "Жителите на Ракитово искат да бъде определена нова землищна граница между общините Батак и Ракитово, тъй като настоящата ощетява ракитовци. Въпросът беше поставен по време на приемната на областния управител на Пазарджик Стефан Мирев, която се проведе в община Ракитово. Двете общини Ракитово и Батак спорят за земи между язовир „Батак” и курортната зона Цигов чарк. Спорът е за около 900 декара площ, която е в регулация, и около 600 декара, които са извън регулация. Територията, която е спорна, продължава и до язовирната стена. Собствениците на имоти плащат сега местните си данъци и такси в община Батак. Спорната граница е и причина Цигов Чарк да не се стопанисва ефективно, не се реализират проекти и инвестиции. Повече от десет междуведомствени комисии са назначавали различните областни управители през годините съгласно разпоредбите на Закона за административно териториалното деление на Република България /ЗАТУРБ/ и Закона за кадастъра и имотния регистър /ЗКИР/. Не се стигна до споразумение и подписване на протокол между двете общини. Спорът може да бъде решен по съдебен ред.След сигнал в приемния ден областният управител ще настоява пред НЕК ЕАД планираните изпускания на язовир „Батак“ да бъдат съобразени с нивото на река Мътница. В някои участъци коритото на реката няма добра проходимост и това създава опасност да бъде компрометирана обновената пътна отсечка Дорково – Дъното. Да бъдат почистени канавките и храстите по пътното платно на републиканския път IIІ-376. Пътят преминава през Ракитово и свързва общинския център с курорта Цигов Чарк. В някои участъци видимостта е лоша и това създава предпоставки за ПТП. Въпросът ще бъде поставен на вниманието на Областно пътно управление Пазарджик.  ", "date": "2018.10.18", "title": "Ракитовци искат нова граница с община Батак край Цигов чарк"}
{"url": "https://www.monitor.bg:443/bg/a/view/slaj-premesti-peshterata-na-rambo-v-blagoevgrad-147268", "text": "Силвестър Сталоун отпътува за Благоевград, където се завъртя камерата за „Рамбо: Последна кръв“. Екипът на петата лента от прочутия франчайз акостира в близкото село Бистрица, където работата на терен е продължила над 12 часа, информират от struma.com., макар че местните отричат да са видели наоколо известния актьор. Холивудският ас пристигна в София в края на месец септември, а сред локациите, които ще разпознаем във финалния вариант на филма, са и Побитите камъни край Варна. Зелената барета ще вилнее още в Лондон и на Канарските острови, където се очаква всъщност да се проведе по-голямата част от работата по проекта, обясниха от „Ню Бояна“ наскоро. Както „Монитор“ вече писа, сюжетът на „Последна кръв“ ще проследи опитите на Джон Рамбо да води нормален начин на живот, отдал се на уединение в „пещерата“ си (както се изказва самият Слай – б.а.) в ранчо в Аризона. Спокойното му ежедневие обаче се разклаща след като негова близка приятелка го моли за помощ, тъй като внучката й е изчезнала по време на парти в Мексико. Героят на Сталоун веднага се заема със случая, а гърбът му ще пази журналистка (Пас Вега), чиято сестра също е отвлечена. Световната премиера на лентата е заложена за догодина.", "date": "2018.10.18", "title": "Слай премести пещерата на Рамбо в Благоевград"}
{"url": "https://www.monitor.bg:443/bg/a/view/severin-veche-e-v-ruse-147262", "text": "Точно в 12,35 часа днес заподозреният за убийството на Виктория Маринова Северин Красимиров бе докаран с автомобил  на съдебна охрана в следствения арест в Русе. По първоначална информация Окръжната прокуратура в града ще внесе утре сутринта в съда искане да му се наложи най-тежката мярка за неотклонение „Задържане под стража“. Възможно е заседанието да се проведе утре. На Красимиров е назначен служебен защитник. Засега няма данни да има упълномощен адвокат.", "date": "2018.10.18", "title": "Северин  вече е в Русе (СНИМКИ)"}
{"url": "https://www.monitor.bg:443/bg/a/view/50-000-pravjat-avtochasti-za-2-7-mlrd-leva-na-godina-147254", "text": "Автосекторът е един от приоритетни високотехнологични сектори, чрез които да привличаме чуждестранни инвестиции. Това каза зам.-министърът на икономиката Лъчезар Борисов по време на международна автомобилна конференция „Automotive Forum Sofia 2018” в София. По данни на ресорното министерство през 2017 г. 5% от брутния вътрешен продукт на страната е принадлежал на автосектора. Това се равнява на 2.7 млрд. лева оборот годишно. В момента има над 170 компании за авточасти, в които са наети близо 50 хил. души. За сравнение през 2010 г. тази заетост е била 9 хил. души, а пък процентът от БВП е бил малко под 1. По думите на изпълнителния директор наБългарския автомобилен клъстер арх. Любомир Станиславов очакванията за следващите години са процентът, който секторът взима в БВП, да нарасне до 8-10% и това да създаде нови работни места, които до 4-5 години да наброяват 100 хил. позиции. “Разработват се 2 нови проекта на стойност 100 млн. лв., които ще създадат над 3 хил. работни места”, каза зам.-министър Борисов. Арх. Станиславов пък обяви за 12 нови проекта на стойност е 1.5 млрд. лв. Икономическият заместник-министър заяви, че за периода от 2005 до сега по Закона за насърчаване на инвестициите са издадени 31 сертификата в автомобилната промишленост. Като 26 от тях са за клас А, 3 за клас Б и 2 за приоритетен инвестиционен проект. „Общият размер на инвестициите по проектите е над 1 млрд. лв., а генерираната заетост е 14209 нови работни места“, поясни Борисов. Част от бъдещето на сектора принадлежи и на софтуерните приложения, които ще помагат на шофьора при различни дейности от ежедневието. “Приложения през смартофона ще позволят на шофьора да си пусне радиото и навигацията, а ако е близо до търговски обект, то ще може приложението да му каже какви намаления има в магазините”, каза изпълнителният директор на компания във сферата Иван Михайлов пред “Монитор”. Според него идеята тепърва се прокарва и ще е необходимо време, за да се развие. “Важно е да се отворим към \"open source\" пространството и приложенията ще дойдат от самосебе си”, допълни той. Друга новост, който ще видим в бъдеще, е заменянето на страничните огледала с камери, които да помагат при трудна видимост и паркиране.", "date": "2018.10.18", "title": "50 000 правят авточасти за 2,7 млрд. лева на година"}
{"url": "https://www.monitor.bg:443/bg/a/view/tajnite-na-skripal-chast-pyrva-147154", "text": "Бившият руски разузнавач Сергей Скрипал е получил за сътрудничеството си с МИ6 90 000 долара. Това става ясно от книгата на журналиста от Би Би Си Марк Урбан The Skripal Files („Досиетата на Скрипал“), която по ирония на съдбата излезе в същия ден, в който Холандия заяви, че спецслужбите на страната са предотвратили руска хакерска атака срещу Организацията за забрана на химическото оръжие в Хага. По-късно САЩ предявиха обвинения в хакерство към седем руснаци, четирима от които бяха същите, задържани в Хага. Някои от тях се свързват с отравянето на Скрипал. В книгата си Урбан подробно описва съвместната работа на ексътрудника на Главното разузнавателно управление /ГРУ/ с британските служби, неговата размяна с руски агенти, както и оставянето му в Солсбъри.  В основата на произведението са залегнали разговорите на Урбан със самия Скрипал, както и сведения, получени от многобройни източници от английските силови ведомства, пише руската служба на Би Би Си. Журналистът разказва, че преди няколко години решил да напише книга за шпионската война между Русия и Запада, и Скрипал трябвало да стане един от нейните герои. Урбан допълва, че опитал да се срещне с разузнавача и след случая в Солсбъри, но той отказал. Както и много други сътрудници на разузнавателното управление, Скрипал се отнасял скептично към новата демократична власт на Русия. След разпада на Съветския съюз той отказал да положи клетва пред новата си родина. През 1992 г. Скрипал дори подал молба за напускане, но тя не била приета, тъй като до навършване на пенсионна възраст напускането на разузнаването било практически невъзможно. Опитвайки се омилостиви разочарования сътрудник, ръководството на ГРУ решило да го изпрати на служба в Испания. Там Скрипал работел под прикритие - като служител на руското посолство. През 1996 г. в края на тригодишния си мандат в европейската страна руският шпионин вече сериозно мислел как да устрои бъдещия си живот извън разузнаването и извън пределите на родината си, пише Урбан. Една от идеите му била да започне свой бизнес в Испания, като разглеждал варианта да построи хотел в Малага. Точно по това време агент на МИ6 му предложил сътрудничество с британските власти. Авторът на книгата нарича този агент Ричард Багнал, но посочва, че това не е истинското му име. Скрипал се съгласил, разчитайки на това, че британците ще му помогнат да започне нов живот. И така през последните месеци на испанската си командировка Скрипал лично се срещал с агента на МИ6 и му предавал секретни сведения, посочва Би Би Си. МИ6 обаче имало свои планове – британското разузнаване искало руският шпионин да се върне в страната си и да продължи сътрудничеството си с Лондон, издигайки се кариерно в ГРУ. Скрипал отхвърлил направеното му предложение и връщайки се в Москва, прекратил контактите си с агента на МИ6. След няколко месеца обаче Скрипал решил да възобнови сътрудничеството си с британското разузнаване. Бидейки действащ сътрудник на ГРУ, той прекрасно разбирал, че е изключително рисковано да се среща лично с агента на МИ6. Затова руският разузнавач решил да предава секретните сведения чрез съпругата си, разкрива книгата на журналиста от Би Би Си. Когато тя пътувала заедно с дъщеря си на почивка в Испания, мъжът й й давал книга, обяснявайки, че това е подарък за приятел. В действителност книгата съдържала записки, нанесени със симпатично мастило (смес от мляко и лимонов сок). Пред журналиста Урбан ексшпионинът обяснил, че жена му не знаела какво точно пренася и кой е този „приятел на семейството“. „В това обаче трудно може да се повярва, тъй като в замяна на „книгите“ агентът давал на съпругата пачки с пари“, констатира в книгата си журналистът. По-късно, когато се пенсионирал, Скрипал решил, че рискът е намалял и започнал лично да се среща със сътрудника на британското разузнаване в Испания.           За предадените на МИ6 секретни сведения руският шпионин спечелил 90 000 долара. „Скрипал продавал тайните евтино – по 3000 долара за порция. Толкова стрували и „книгите“ от жена му, както и предадените лично от него материали“, пише Урбан.", "date": "2018.10.18", "title": "Книга на британски журналист разкрива тайните на Скрипал"}
{"url": "https://www.monitor.bg:443/bg/a/view/direktoryt-na-sofijskata-opera-slujitelite-ni-ne-sa-oskvernili-memoriala-v-hiroshima-147271", "text": "Сценичните работници от Софийската опера и балет, оставили надписа „Локо София” на емблематично място в Япония, всъщност не са осквернили мемориала за жертвите от Хирошима. Всъщност със спрей била надраскана пластмасова стена, която се намирала на голямо разстояние от емблематичната сграда и ограничавала достъпа до тревна площ заради строеж. Това обясни в ефира на Нова телевизия директорът на операта акад. Пламен Карталов. Той допълни, че предизвикалите скандала са отстранени от работа, а от страна на японските власти ще им бъде наложена само глоба за дребно хулиганство. „Тази истерия тръгна от България”, категоричен бе акад. Карталов. Той разказа, че двамата служители на Софийската опера сами са отишли в полицията, за да признаят вината си. Те не били търсени от властите. А униформените дори се разсмели, когато разбрали, че надписът всъщност е името на футболен отбор. Акад. Карталов увери, че случилото се не може да заличи успеха, които артистите ни пожънали в страната на изгряващото слънце. Те изнесли 11 представления на „Турандот” и „Кармен” в различни градове. Аплодирали ги общо 25 000 зрители. Това е седмото турне на Софийската опера и балет в Япония.", "date": "2018.10.18", "title": "Директорът на Софийската опера: Служителите ни не са осквернили мемориала в Хирошима"}
{"url": "https://www.monitor.bg:443/bg/a/view/reshavat-sled-mesec-dali-da-vyrnat-serijnija-ubiec-stanislav-angelov-sisi-v-sofijskija-zatvor-147257", "text": "Пазарджишкият Административен съд ще реши през ноември делото по жалба на осъдения на  30 години затвор сериен убиец Станислав Ангелов – Сиси, който има в досието си четири екзекуции и изтърпяваше наказанието си в Централния софийски затвор. На 2 май т.г.   Ангелов е бил преместен в затвора в Пазарджик, тъй като подбуждал останалите затворници към неподчинение. Мотивът да бъде преместен на 105 км от столицата е този, че Ангелов е подстрекавал обитателите на затвора към бунт и ги е „съветвал“ да не взимат от храната, която им предоставяли от столовата. Затова лишеният от свобода бил преместен в тюрмата в Пазарджик, но след известна промяна в поведението му и приобщаване към Христовата вяра Станислав Ангелов подал молба, че иска да бъде върнат отново в софийския затвор. По този повод в Административния съд в Пазарджик тръгна дело по казуса. Преди близо година 36-годишният перничанин бе нападнат от трима в затвора в столицата, сред които двама роми. Нападателят му бе ММА-боец, свързан с шумен обир в столицата, който изтърпява 18-годишна присъда. От Министерство на правосъдието тогава потвърдиха за инцидента. “Действително на територията на затвора в София е възникнала физическа саморазправа между посочения от вас лишен от свобода Станислав Ангелов и други две лица. Предприети са незабавни мерки за овладяване на инцидента. Назначена е и проверка. На лишения от свобода Ангелов е оказана медицинска помощ, но не е настаняван в болница”, съобщиха от пресцентъра. Станислав Ангелов – Сиси получи 30-годишна присъда за убийствата на наркодилъра Николай Христов-Хайо, Цветелин Карпузов, Биляна Кръстева и Кирил Христов-Багера. Станислав Ангелов е бил част от пернишката група, ръководена от Райко Василев-Кръвта, Румен Стефанов-Алф, а по-късно наследена от бащата на Райко – Васил Станков-Бай Васо или Дъртия, и дясната му ръка Милчо Петров-Чироза. След като попаднал зад решетките Сиси приел христовото учение и започнал да се среща с дъщеричката си, която много му липсва, тъй като семейството му не може да идва толкова често на свиждане в Пазарджик. За него пред съда се застъпи с писмо пастор Иводор Ковачев, който твърди, че има видимо заздравяване на взаимоотношенията между Ангелов и дъщеричката му, а служители от администрацията на Софийския централен затвор дадоха показания, че Ангелов показва белези на промяна и ресоциализация. Съдбата му обаче ще бъде решена на следващо заседание през ноември.  ", "date": "2018.10.18", "title": "Решават идния месец дали да върнат Станислав Ангелов-Сиси в Софийския затвор"}
{"url": "https://www.monitor.bg:443/bg/a/view/ubiecyt-na-docenta-ostava-zad-reshetkite-147255", "text": "Арестуваният за жестокото убийство на пенсионирания доц. Стефан Нейков Илия Стоичков остава зад решетките, реши апелативният съд в Пловдив. Стоичков е обвинен от прокуратурата за умишленото убийство на учения, за което законът предвижда затвор от 10 до 20 години. Определението на апелативните магистрати е окончателно, съобщиха от Съдебната палата в Пловдив. Зверството стана на 3 юли т.г., когато пребитият до смърт доцент бе намерен край колата си до Военна болница в Пловдив. Часове по-късно стана ясно, че той е бил нападнат извън Пловдив. Имал среща със съпругата на Илия Стоичков край село Оризари. Младата дама искала да продължи висшето си образование с магистратура и потърсила доц. Нейков с цел да се възползва от контактите му в научната общност и да си взима по-лесно изпитите. Според прокуратурата пенсионерът поискал от нея определени услуги и пари. На срещата им край село Оризари на 3 юли т.г. вечерта ненадейно се появил съпругът Илия. Той носел бухалка, с която пребил и изнасилил доц. Нейков. Когато афектът отминал и осъзнал какво е сторил, се обадил на 112 и се опитал да окаже първа помощ на пострадалия, но вече било късно. Качил възрастния човек в колата му и го откарал на бул. „Христо Ботев”, където до Военна болница бил намерен трупът. Според апелативните съдии няма опасност Илия Стоичков да се укрие, но има реален риск да извърши друго престъпление и затова трябва да остане под стража.", "date": "2018.10.18", "title": "Убиецът на доцента остава зад решетките"}
{"url": "https://www.monitor.bg:443/bg/a/view/krilijat-se-7-g-erelijski-se-vryshta-v-zatvora-za-2g-147258", "text": "Укривалият се от родното правосъдие цели 7 години във Великобритания бивш полицай от „Охранителна полиция” в Пловдив Никола Ерелийски се връща зад решетките, за да изтърпи наложената му ефективна присъда от 2 години затвор. Това реши Апелативният съд в Пловдив по заведеното дело с искане за незабавно освобождаване на беглеца поради изтекла абсолютна давност на престъплението. От определението на Апелативния съд не останаха доволни Ерелийски и защитничката му адвокат Катина Бончева, която заяви, че обмислят завеждане на дело в Страсбург. „Ще обсъдим с клиента ми възможността за завеждане на дело по Конвенцията за защита на правата на човека и основните свободи в Страсбург”, коментира тя преди дни.  Европейската заповед за арест на Ерелийски била издадена едва на 26 март 2018г., което позволило на беглеца да се укрива години наред в чужбина. В същото време през тези 7 години полицията в Пловдив е изготвила общо 34 докладни записки до прокуратурата за проведени беседи и разузнавателни мероприятия с близките на беглеца в опит да разберат къде се крие той. А че той е бил в чужбина сочи фактът, че полетът му е бил от летище „Пловдив”. До заседанието в Апелативния съд в Пловдив се стигна след определение на окръжната съдийка Елена Захова, че абсолютната давност на престъплението не е изтекла и Ерелийски трябва да излежи наказанието. На 30 август 2009г. 25-годишният тогава полицай връхлетял с аудито си, което карал с над 120 км/час, върху таксиметров автомобил. Това станало на кръстовището на бул. „Пещерско шосе” и ул. „Момина сълза” в Пловдив. Аудито на полицая ударило силно таксито на 37-годишния Радостин Николов, който останал в кома до смъртта си на 30 ноември 2009г. Пробата с дрегер след катастрофата на полицая отчела 1,59 промила алкохол в кръвта. На  22 март 2011г. ВКС постанови Ерелийски да лежи 2 години в затвора при първоначален общ режим, а книжката да му бъде отнета за 5 години. Със същата присъда той се задължаваше да плати на съпругата и бебето на починалия таксиметров шофьор по 100 000 лева кръвнина. Делото през 2011г. било гледано по реда на съкратеното съдебно следствие. Пред пловдивските съдебни състави екс полицаят е признал вината си с цел да намали с 1/3-та своята присъда. Така, съгласно тогава действащия закон, съдът е бил длъжен да наложи наказание под минимума, което на първа инстанция било 2,5 г. затвор. Делото стигнало до Върховния касационен съд (ВКС), който намалил с 6 месеца присъдата и престоят в затвора на Ерелийски станал 2 години. Само 3 часа, след като присъдата на ВКС била публикувана в сайта на съда, експолицаят се качил на самолета към Великобритания. Криенето му в чужбина продължило 7 години и 5 месеца преди да бъде „хванат” по издадената в негова чест Европейска заповед за арест. Намирал се в английския град Мичъм и бил закопчан на 17 август т.г. В момента, в който стъпил обратно на родна земя, завел дело в окръжния съд в Пловдив с искането да бъде незабавно освободен, тъй като абсолютната давност от 7 години и половина по стореното от него престъпление, била изтекла. В искането за незабавно освобождаване се сочело, че с този му арест и връщането му в затвора се нарушавали неговите основни човешки права. Именно тази теза изтъкна и пред окръжния съд в Пловдив, а и пред въззивната инстанция адвокатката на Никола Ерелийски Катина Бончева. Тя поиска от тричленния съдебен състав на Апелативния съд да отправи запитване към съда на Европейския съюз с три основни въпроса, които, според нея, са свързани с тълкуването на правото в ЕС и затова никой национален съд няма право да се произнася по тях, освен в случаите когато вече има тълкувателно решение. Тезата на адвокат Бончева и пред Апелативния съд бе, че абсолютната давност на престъплението е изтекла и че е неправилно датата на изпълнение на Европейската заповед за арест да се счита за начало на изтърпяване на наказанието на Ерелийски. „Подкрепям казаното от адвоката ми”, само заяви пред апелативния съд Никола Ерелийски. Той бе видимо спокоен, като отговорите му на въпросите на съдия Крачолов, бяха лаконични. Когато обаче съдебният състав прочете определението си и обясни защо трябва да се върне в затвора и да изтърпи двугодишната си присъда, Ерелийски само заяви: „Съжалявам за случилото се. Нямам какво да добавя”. Полицията не е спала през 7-те години, в които Никола Ерелийски се е укривал. Бившият полицай отлита от България на 22 март 2011г. и е бил обявен за общодържавно издирване на 14 май с.г. Оттам нататък до залавянето му през лятото на тази година всеки месец полицаите от Второ районно в Пловдив са провеждали беседи с неговите роднини и близки, за да разберат къде се крие той. Пращали са всички изготвени справки по издирването на беглеца в прокуратурата, изтъкна прокурорът по делото Иван Перпелов. „Когато е бил задържан, не е била изтекла предвидената в закона давност”, бе категоричен той. Катина Бончева го атакува, че защитата се позовава на абсолютната давност, а не на относителната, при която са важни именно какви действия по дни и месеци са били предприемани от полицията, за да издирва Ерелийски. С това й твърдение обаче не се съгласи апелативният съдебен състав, според който абсолютната давност на престъплението не е била изтекла на 17 август т.г., когато Никола Ерелийски е бил закопчан в английския град Мичъм. Не е необходимо да се отправя запитване към съда на ЕС, защото тези въпроси са уредени в българския НПК, изтъкнаха съдиите. Наред с това европейската Конвенция дори не предвижда обжалване на подобен тип дело, но апелативният съд го е допуснал за разглеждане именно, за да не бъдат нарушени правата на Никола Ерелийски, каза съдия Крачолов. Той и колегите му преброили, че за 7 години полицаите от Второ районно са изготвили и подали към прокуратурата общо 34 докладни записки, в които ясно е записано какви действия са предприемали по издирването на беглеца. „Задържан сте преди изтичането на абсолютната давност на 22 септември 2018г”, обясни на Ерелийски съдия Крачолов. По думите му в Закона за европейската заповед за арест този период – от изпълнението на издадената заповед до привеждането на беглеца в родината, се счита за период, в който присъдата се търпи. В самата европейска заповед за арест, издадена от окръжната прокуратура в Пловдив пък също било посочено кога точно изтича абсолютната давност на престъплението, стана ясно още в апелативния съд. Така определението на окръжния съд в Пловдив за привеждането в затвора на екс полицая е законосъобразно и трябва да бъде потвърдено, бе категоричен съдия Крачолов. Думите му бяха посрещнати от Никола Ерелийски с пълно мълчание. Затворникът не реагира нито с дума, нито с жест или мимика на думите, че се връща зад решетките. Коментар отказаха и присъстващите на делото в Апелативния съд баща и роднини на Ерелийски.", "date": "2018.10.18", "title": "Крилият се 7 г. Ерелийски се връща в затвора за 2 г."}
{"url": "https://www.monitor.bg:443/bg/a/view/majki-ot-dupnishkoto-selo-djerman-poiskaha-legnali-policai-147259", "text": "Десетки майки организираха подписка, чрез която настояват в дупнишкото село Джерман да бъдат поставени „легнали полицаи“, които да ограничават скоростта на водачите. Близо 300 човека от населеното място са се включили в подписката, която ще бъде депозирана пред общинската администрация в Дупница. Жителите на селото са категорични, че ако не бъдат взети мерки ще предприемат и протестни действия. „Тук ежедневно има предпоставки за ПТП. Трябва ли да стане някоя трагедия, за да се вземат мерки. Въпреки ограничението от 50 км /ч, водачите шофират с много по-висока скорост. Да не говорим, че младите шофьори си организират и състезания“, твърдят жители на дупнишкото село. По техни думи не веднъж или два пъти са установявани и пияни водачи в същия район, който е с дължина около 2 километра и достига до главен път  Е - 79. Искането на жителите на Джерман е в района да бъдат изградени 5 пътни неравности за ограничаване на скоростта. „Тези майки искат превенция и сигурност за децата си. Нямате представа какво се случва след 18 часа, когато децата се приберат от училище и излязат да си играят. Водачите направо прелитат покрай тях“, коментираха и от сдружение „Бъдеще за Джерман“. По повод проблема е подаден сигнал до общинската комисия по безопасност на движението, откъдето предстои да се произнесат дали искането на джерманци ще бъде изпълнено и в какъв срок би могло да стане това.", "date": "2018.10.18", "title": "Майки от дупнишкото село Джерман поискаха „легнали полицаи“"}
{"url": "https://www.monitor.bg:443/bg/a/view/pochti-polovinata-amerikanska-armija-smjata-che-skoro-shte-ima-vojna-147256", "text": "Почти половината от американските военни смятат, че САЩ скоро ще бъдат въвлечени в голяма война. Това показва проучване на американското издание Military Times. Според резултатите от проучването 46 процента от американските военни смятат, че страната им ще се включи във война в течение на следващата година. През 2017 г. само 5 процента от анкетираните са изразили такова мнение. По-голямата част от участвалите в проучването (71 процента) смятат, че Русия ще бъде основният противник в евентуална война, а на второ място е Китай (69 на сто). През 2017 г. 53 процента от анкетираните са смятали Русия за главен противник във война, а 45 на сто - Китай. Освен това за основна заплаха за националната сигурност на САЩ военните са определили кибертероризма (89 на сто). Според тях американската армия не е подготвена да отблъсне такива атаки. На свой ред половината от анкетираните военнослужещи смятат, че страната им няма да бъде въвлечена през следващата година в сериозен военен конфликт. В предишното проучване такова мнение са изразили 67 процента от запитаните. Резултатите от проучването също така са показали, че американските военни вече не смятат, че е налице сериозна заплаха от Северна Корея, причина за което е политиката на президента Доналд Тръмп по отношение на КНДР.", "date": "2018.10.18", "title": "Почти половината американска армия смята, че скоро ще има война "}
{"url": "https://www.monitor.bg:443/bg/a/view/kzp-avtotyrgovcite-naj-chesto-lyjat-za-razhoda-na-gorivo-i-cenata-147243", "text": "При покупка на автомобил втора употреба потребителите най-често стават жертва на измама относно неговите технически параметри, цена и разход на гориво. Това каза председателят на Комисията за защита на потребителите (КЗП) Димитър Маргаритов пред Канал 3 по повод публикувания от Европейската комисия индекс за развитие на пазарите на дребно от 2018 г., според който потребителското доверие към сектора на автомобилите втора употреба все още е относително ниско.   „Потребителите на ниво Европейски съюз посочват, че срещат проблеми при осъществяването на сделки от този тип. Ние още през миналата година, знаейки че нашият пазар е такъв, че на него преобладават сделките с автомобили втора употреба, извършихме мащабно проучване на този пазар. Установихме някои типични нелоялни търговски практики, които санкционирахме”, заяви Маргаритов. Той уточни, че констатираните нарушения не са били голям процент спрямо обема на извършените проверки.   Председателят на КЗП обърна внимание и на това за какво да се внимава при покупката на автомобили втора употреба, включително и по интернет от чужда държава. „За да си спестят излишни разходи, потребителите е добре да проверят дали валидността на офертата касае територията на Република България, както и какъв ще бъде дължимият ДДС, който варира в различните държави. Маргаритов потвърди и нещо особено важно, когато говорим за употребявани автомобили – по закон потребителите имат право на рекламация и при покупката на стар автомобил, а търговецът е длъжен да я приеме. Комисията за защита на потребителите е проверила и общите условия на застрахователните компании, които предлагат автомобилни застраховки. Маргаритов обясни, че основните нарушения са свързани с опит от страна на застрахователите излишно да затруднят потребителя да предяви своята претенция за получаване на застрахователно обезщетение. „Ние решихме, че потребителят има право на застрахователно обезщетение в случаите, когато документът за автомобила е бил вътре по време на кражбата”, даде пример той. Друг случай пък е свързан със съкращаване на сроковете за предявяване на обезщетението, които са точно фиксирани съгласно Кодекса за застраховането. Част от установените неравноправни клаузи са отстранени, срещу някои дружества обаче се водят колективни искове в съда.", "date": "2018.10.18", "title": "КЗП: Автотърговците най-често лъжат за разхода на гориво и цената"}
{"url": "https://www.monitor.bg:443/bg/a/view/ivet-feshyn-zashtitiha-rozmari-ot-vip-bradyr-147261", "text": "От модна агенция „Ивет фешън“ защитиха публично своя модел Розмари Тишер, която към момента се подвизава в Къщата на „ВИП Брадър“. Причината за официалното им изявление е коментар на Жени Калканджиева в социалните мрежи срещу чаровната брюнетка, която се отдаде на сладки ласки с фитнес инструктора Ричард Величков в риалити формата. В конкретния случай твърдо стоим зад нашия модел Розмари, тъй като представянето й в предаването не засяга по негативен начин въпросния имидж. Г-ца Тишер е пълнолетен, зрял човек и има своите представи за морал и приличие, и ние вярваме, че напълно осъзнава и стои зад действията си. Какви са отношенията и с нейния приятел, никой от нас не знае. Какво чувство я ръководи в момента в Къщата, също. Смятаме за редно да уважим правото и на личен избор. Няма да си позволим да участваме в махленския скандал, който се спретна, защото това категорично не отговаря на нивото на „Ивет фешън“, гласи част от официалното изявление на Ивет Григорова й екипът й. Припомняме, че Жени Калканджиева оповести, че не е срещала през целия си професионален и житейски път по-глупава манекенка от Розмари. „Съжалявам, че не мога да вляза и да оскубя та*аците на този фитнес-лайнар. написа още тя.", "date": "2018.10.18", "title": "„Ивет фешън“ защитиха Розмари от „ВИП Брадър“"}
{"url": "https://www.monitor.bg:443/bg/a/view/arestuvaha-starec-namushkal-myj-s-noj-147242", "text": "77-годишен старец е арестуван, след като нападна и намушка с нож 32-годишен мъж. Инцидентът станал в сряда вечерта в района край кооперативния пазар във Велико Търново. Според неофициална информация между двамата мъже възникнало спречкване, което прераснало в скандал. В разгара на скандала по-възрастният извадил нож и нанесъл с него удар в гърдите на опонента си. Пострадалият е откаран и настанен в местната болница с повърхностни наранявания и без опасност за жиота. Още същата вечер е задържан и извършителя на престъплението. Той е криминално проявен. Причините за скандала междудвамата, довел до инцидента, предстои да се разследват.", "date": "2018.10.18", "title": "Арестуваха старец,  намушкал мъж с нож"}
{"url": "https://www.monitor.bg:443/bg/a/view/menda-stojanova-20-30-shte-byde-rystyt-na-danyka-za-starite-koli-147244", "text": "Новата формула за определяне на автомобилния данък мина без каквито и да е дебати в пленарна зала. Поправките в закона за корпоративно подоходното облагане бяха приети на първо четене с 95 гласа „за”, само трима „против”, а 31 народни представители се въздържаха. С измененията обаче ще се стигне до скок на данъка за старите коли. След гласуването от БСП обвиниха ГЕРБ, че така ще бъдат засегнати по-бедните български граждани, които карат коли на над 15 годишна възраст. Колко ще могат да си позволят нов екологичен автомобил?, попита социалистът Иван Иванов. На свой ред в кулоарите на НС шефката на  бюджетната комисия Менда Стоянова разсея опасенията на левицата. Тя обясни, че стъпката всъщност е доста умерена и ръстът на данъка за старите коли ще бъде не повече от 20-30%. Тя разясни, че по отношение на автомобилите се въвежда коренно различен начин и формула за определяне на данъчната основа. Досега компонентите се базирали на мощността на автомобила и годината на неговото производства, а сега се допълват с екологичен компонент. В резултат на коефицента на екологичния компонент, по-старите коли с евросертификати под 3 ще имат утежнение на данъка за сметка на по-новите, които са с евросертификати 5 и 6. Стоянова отрече упреците на БСП, че така ще се съсипят бедните хора. Тя уточни, че старите коли по принцип са с по-нисък данък, а сумата няма да е голяма и да утежни техните собственици. Стоянова даде да се разбере, че новите разпоредби няма да засегнат толкова колите с малка мощност на автомобилите, а по-скоро големите и мощни джипове.  „Като общество е крайно време да решим дали искаме да продължаваме да се тровим с този въздух, да даваме повече пари за здраве и дали ще продължим да се превръщаме във втора употреба пазар за старите коли на Европа. Това да толерираме с данъчни закони ми се струва неправилно”, каза тя и добави – „Обществото има консенсус за това, че трябват комплексни мерки за подобряване на въздуха в големите и малките градове и въвеждането на екологичния компонент е част от тези мерки”. С други данъчни промени ще ограничи ползването на данъчните облекчения за основно жилище. Предвижда се да не се прилага данъчното облекчение за основно жилище и данъкът върху недвижимите имоти да се определя в пълен размер за всички жилища на данъчно задълженото лице, когато повече от едно жилище е декларирано като основно. Стоянова обясни, че и досега облекчение от 50% от данъка се ползвали за основно жилище. „Всеки, който е декларирал повече от едно основно жилище, е заобикалял закона. Сега прецезираме закона и даваме възможност на общините да си потърсят парите  от тези, които досега са се опитвали да бягат от закона”, каза тя и добави – „Не може да имаш 3, 4 или 5 основни жилища. Това досега се случваше предимно когато жилищата са в различни общини, тъй като по принцип те не си обменят информация”, заяви Стоянова.", "date": "2018.10.18", "title": "Менда Стоянова: 20-30 % ще бъде ръстът на данъка за старите коли"}
{"url": "https://www.monitor.bg:443/bg/a/view/administrativen-syd-otmeni-globa-za-driftene-147240", "text": "Административният съд във Велико Търново отмени глоба за дрифтене. Наказанието е наложено на млад шофьор, който бил засечен от катаджии да подава газ и да върти гуми на едно от оживените търновски кръстовища. Заради това със заповед на началника на Пътна полиция в Търново на водача е наложена глоба в размер на 3000 лв. водачът обаче обжалва санкцията, първо пред районния съд в старата столица, който я потвърдил, а след това пред административния съд, който отменя глобата като неправомерна. „Хипотетично е възможно описаното от свидетелите движение на автомобила да е в резултат от грешки и объркване на водача или да е желание за подобряване на шофьорските умения, а не демонстративно управление”, се казва в мотивите към съдебното решение. Освен това според тримата съдии, подписали решението думата „дрифт” не била вписана в Закона за движение по пътищата, а самото дрифтене не било забранено официално. Поради това и упражняването му не е наказуемо. Според магистратите дрифтенето било техника на шофиране. Присъдата на административният съд във Велико Търново е окончателна, не подлежи на обжалване и вече е влязла в сила. Според търновските пътни полицаи обаче, съдебното решение ще доведе до сериозен и опасен прецедент, тъй като от този момент нататък всеки шофьор ще може да се чувства безнаказан и да са прави каквито иска експерименти зад волана, застрашавайки живота и здравето на останалите участници в движението.  ", "date": "2018.10.18", "title": "Административен съд  отмени глоба за дрифтене"}
{"url": "https://www.monitor.bg:443/bg/a/view/bashtata-na-momcheto-si-otiva-s-pametnik-v-rodnata-vraca-147245", "text": "Барелеф на големия режисьор Людмил Кирков, вграден в чешма, до която се стига по филмова лента, правят в родната му Враца. Първата копка е в Деня на будителите, а откриването му – на 24 май догодина, съобщи кметът Калин Каменов. Идеята за паметния знак е на инициативен комитет „В памет на Людмил Кирков“, с председател Филип Трифонов, който изигра ролята на Ран в култовата лента на режисьора, снимана във Враца „Момчето се отива“. Артистичната композиция ще бъде ситуирана в градинката пред Дома на техниката. „Паметникът ще представлява барелеф с лика на режисьора в горната си част, определено е място за бележити дати от биографията на твореца, а филмовата лента ще продължава върху паважа пред монумента”, разкри скулпторът Милен Каменов – автор на проекта. Кинолентата ще бъде осветена от малки лампи и така ефектът от атракцията ще се засилва вечер. Чешмата пък ще бъде на две нива – за възрастни и деца. Идеята е всеки, отпивайки от „извора“ да направи своя символичен поклон пред таланта на Людмил Кирков.", "date": "2018.10.18", "title": "„Бащата” на „Момчето си отива” с паметник в родната Враца"}
{"url": "https://www.monitor.bg:443/bg/a/view/bedstveno-polojenie-v-lom-zaradi-bezvodie-147252", "text": "Бедствено положение, заради безводие през следващите седем дни, обяви със заповед кметът Пенка Пенкова. Причината е тежка авария в  участък от напорния водопровод в свлачищен район край с. Добри дол. Свикан е общинският кризисен щаб. Единственият начин за възстановяване на водоподаването за град Лом и селата Замфир, Добридол, Сливата, Орсоя и Арчар, е свързването на новоизграден участък от напорния водопровод със стария. Технологичното време, при спешна изработка на специфични части и строително-монтажни работи, е около седем дни. Заради безводието, детските ясли и градини, млечната кухня и училищата на територията на град Лом, ще преустановят дейността си на днес и на 19 октомври 2018 г. За местните хора ще бъдат осигурени водоноски, като местонахождението им ще бъде обявено допълнително. Наличните в момента водоноски приоритетно обслужват социалните центрове и институции.", "date": "2018.10.18", "title": "Бедствено положение в Лом заради безводие "}
{"url": "https://www.monitor.bg:443/bg/a/view/deputat-projava-na-losh-vkus-e-da-se-iska-ostavkata-na-siderov-147247", "text": "Като проява на лош вкус е искането за оттеглянето на Волен Сидеров като шеф на парламентарната група на патриотите. Това заяви в кулоарите на НС депутатът от „Обединени патриоти“ от квотата на ‚Атака“ Николай Александров. Поводът бе разнобоят между двете партии в патриотичната коалиция и техните лидери Волен Сидеров и Валери Симеонов. В резултат пък депутатите от НФСБ снеха доверието си от Сидеров като шеф на парламентарната група, а на следващия коалиционен съвет ще искат неговото оттегляне от поста. Попитан дали НФСБ има основание да свали доверието си от Волен Сидеров, Александров отговори – “Опитвате се да ме накарате да коментирам всяка проява на лош вкус, която може да излезе от страна на колеги”. Той отрече да е нарушено коалиционото споразумение, каквото твърдят пък от НФСБ. Според него искането за оттеглянето на Сидеров като лидер на парламентарната група е несериозно. „Това е като въпроса има ли сериозен вариант да се оттегли подкрепата към Валери Симеонов като вицепремиер“, каза той. Във връзка с позицията на вицепремиера Валери Симеонов за украинската църква, Александров посочи, че войните в световен мащаб винаги са се водили по две причини – религия и ресурси. „Не отива на когото и да било – редови депутат, вицепремиер или премиер, да се заиграва с религиозната карта“, каза още той.  На свой ред депутатът от НФСБ Борис Ячев обясни, че да се говори през медиите не е нормално. От партията очакват следващия коалиционен съвет, където всички въпроси да бъдат обсъдени. Всички варианти са възможни и ще се обсъждат, отговори той на въпрос дали пък е възможно Атака да поиска оставката на Валери Симеонов като вицепремиер.", "date": "2018.10.18", "title": "Депутат: Проява на лош вкус е да се иска оставката на Сидеров   "}
{"url": "https://www.monitor.bg:443/bg/a/view/lubovno-poslanie-se-pojavi-vyrhu-dyrvo-vyv-v-tyrnovo-147246", "text": "Необичайно любовно послание се появи върху дърво в един от централните градски паркове на Велико Търново. Върху ствола на дървото с цветни кабарчета се забодени два листа, върху които е изписано прочувствено любовно послание от местен Ромео до любичата му Жулиета. „Не искам без теб да съм разпилян като черното върху платно на художник. Не искам да те търся на дъното на всяка чаша. Не искам да сънувам любов, коята като времето да минава през ръката ми” откровеничи романтикът. Запознати с българската поп култура и музика веднага откриха в любовното послание и част от текста на песента „Единствената” на Павел и Венци Венц: „Кожата ми е пристрастена към устните ти, а пръстите ми влюбени са в твоите коси.” Под забодените на дървото ръкописно изписани листи, има поставени две истински рози, кървавочервена и розова. Разбира се, веднага се намериха и критикари, които отбелязаха, че четния брой цветя е символ на нещастие, раздяла и погребение. Както и че в текста има много правописни и пунктуационни грешки. Кой е авторът на милото и необичайно обяснение в любов, не е ясно. Това обаче не е първото подобно в старата столица. Преди време романтичен мъж посвети цял един билборд на главната улица за Деня на влюбените, 14 февруари с любовно послание до половинката си. Друг влюбен пък реши да изрази чувствата си като нарисува със спрей кърваво червено сърце върху стъпалата на Паметника на братята Асеневци, което сърце се виждаше от главната улица на града. Безспорно най-атрактивно обаче, беше хрумването на Ромео, който изненада любимата си, като премина над града с хеликоптер, от който се вееха балони и цветна лента, върху която беше изписано името на изгората му и нарисувано огромно сърце, прободено със стрелата на Купидон.", "date": "2018.10.18", "title": "Любовно послание се появи върху дърво в Търново"}
{"url": "https://www.monitor.bg:443/bg/a/view/blizo-18-000-zemedelci-izljazoha-na-svetlo-za-mesec-147241", "text": "Близо 18 000 земеделци, получили субсидии през миналата година са подали декларации за доходите си след писмена покана или телефонно обаждане от НАП в последния месец. Информационната кампания на приходната администрация продължава, като се очаква броят на декларациите значително да нарасне до края на годината, допълват от НАП.   Припомняме, че през септември агенцията за приходите съобщи за 50 000 регистрирани земеделски производители, получили субсидии в общ размер 120 млн. лв. през 2017 г.,  които не са подали данъчни декларации и не са платили данъци върху тях. Данните бяха предоставени от Държавен фонд „Земеделие“. Има и значителен брой земеделци, които са подали данъчни декларации, но в тях са посочили по-малък доход от получения. Най-голям брой отклонения са засечени в Кърджали, Хасково и Благоевград, сочи анализът на данъчните. Национална агенция за приходите провежда и в момента информационна кампания към всички земеделски производители, които са допуснали неточности в данъчните си документи. Заедно с уведомленията за корекции, земеделците получиха и специална брошура, която подробно обяснява данъчните и осигурителните им ангажименти към бюджета НАП обменя данни с много институции и в резултат от това разполага с информация за доходи, които подлежат на облагане. В момента  приходната агенция изпълнява програма за подобряване данъчната дисциплина в земеделския бранш.", "date": "2018.10.18", "title": " Близо 18 000 земеделци излязоха \"на светло\" за месец"}
{"url": "https://www.monitor.bg:443/bg/a/view/sutenior-nasilil-dve-jeni-da-prostituirat-147249", "text": "Сутеньор от Мездра, който извел зад граница две жени и ги принудил да проституират е предаден на местната прокуратура, съобщиха от областната дирекция на МВР във Враца. Срещу 40-годишния мъж е приключило разследване на полицията по информация, придобита по оперативен път, че е съпричастен към действия с цел сексуална експлоатация на жени. След серия от следствени действия ченгетата установили, че жертва на сутеньора са станали две жени. Срещу него е повдигнато обвинение за трафик на хора с цел проституция и му е взета мярка за неотклонение „подписка“. Ако обвинението издържи в съда, сутеньорът може да бъде наказан с решетки от 3 до 10 години и глоба от 10 до 20 хиляди лева. Досъдебното производство срещу него е изпратено на Районна прокуратура – Мездра.", "date": "2018.10.18", "title": "Сутеньор насилил две жени да проституират"}
{"url": "https://www.monitor.bg:443/bg/a/view/otpechatvat-kyshta-ot-kal-i-slama-147248", "text": "Италианската фирма за 3D печат WASP (World's Advanced Savings Project), известна с проектите си Big Delta и евтините къщи от слама и глина, показа най-очарователното си творение, до този момент. 3D отпечатаното бунгало, наречено Gaia, е от кал и изграждането му струва само € 900. Бунгалото е изградено с помощта на фирма Rice House, със същия 3D принтер, използван за предишните проекти на WASP. Процесът на изграждане е много подобен на използвания при други 3D отпечатани структури, който включва изпръскване на калната смес от дюза, полагайки я на слоеве, докато бавно изгради структурата. Проекта е все още в начална фаза и изграждането на Gaia е отнело 10 дни, като не разполага със баня, спалня и мебели. Освен това бюджета от € 900 покрива само материалите, без разходите за труд, така че разходите за изграждане, при нормални условия биха били значително по-високи. WASP разработва нова стратегия за изграждане на домове в някои от развиващите се страни, така че може би фирмата ще може да ускори процеса, като същевременно запази разходите ниски, развитието на проекта.  ", "date": "2018.10.18", "title": "Отпечатват къща от кал и слама"}
{"url": "https://www.monitor.bg:443/bg/a/view/veselite-babi-vyv-fermata-vyrnaha-besarabkata-lilija-kym-tejkoto-j-detstvo-147223", "text": "Бесарабската българка Лилия вече няколко пъти разказа пред участниците във „Фермата“ за тежкото детство, което е имала. Семейството й било много бедно и парите, които родителите й изкарвали, стигали, за да се покрият единствено основните им нужди, за да преживяват.  Талантливата певица никога не е имала празненство за рождения си ден, не е можела да си позволи да ходи и на уроци по музика. Тази седмица Лилия отново си припомни за този труден период от живота си, а поводът беше личната история, която баба Дешка от „Веселите баби“ разказа при гостуването си за представянето на нов занаят. Колоритната Дешка показа на всички как се прави традиционната ялова баница, в която няма нищо – нито сирене, нито мляко, нито яйца. Рецептата измислила нейната баба, която също живеела изключително скромно. Тя имала девет деца, които не било лесно да бъдат изхранени. В съседство пък живеели чорбаджии, които можели да си позволят всичко и често на трапезата им имало баница. Бабата на Дешка също била примолена от челядта си да им направи тази вкуснотия и тъй като в дома нямало нищо освен брашно, вода и олио, тя измайсторила баницата само с тези продукти. Разказът на баба Дешка развълнува бесарабката, която на свой ред също си припомни какви неща е правила майка й, за да може да зарадва децата си. Лили сподели, че всеки път, когато й се прияждало нещо сладко, майка й набързо изпържвала филийки, които поръсвала със захар. Когато пък на певицата и сестра й искали и бонбони, жената им разтопявала захар и така замествала лакомството.", "date": "2018.10.18", "title": "Веселите баби във „Фермата“  върнаха бесарабката Лилия  към тежкото й детство"}
{"url": "https://www.monitor.bg:443/bg/a/view/izgoniha-jenata-na-severin-ot-mahalata-147237", "text": "Близките на Северин Красимиров се изпокриха и не подават носа си навън от страх. Жена му Емел се е преместила да живее заедно с майка си Айше при баба си по майчина линия в близко до Русе село. Пред „Монитор“ Емел разказа, че се притеснява за живота си и не знае как ще продължи по-нататък, защото ромите от двете махали – „Тракцията“ и „Селеметя“, не я искат при тях. „Прибрахме се с майка ми в квартал „Тракцията“, където последно живяхме със Селяйдин при леля му, но циганите ни заплашиха, че ще ни пребият, убият или запалят. Изгониха ни, спала съм навън тази нощ. Избягахме и не можах да си взема нищо – дрехи нямам, нищо нямам. Не ме пуснаха в собствената ми къща да се прибера. Аз каква вина имам, да не съм го извършила аз туй нещо“, оплаква се от поведението на съкварталците си Емел. От къщата, където е сега, се страхува да излиза, за да не си навлече гняв и тук, а иначе не искала да живее на село. Казва, че Северин й се обадил от Германия, когато пристигнал там. Готвела се да замине при него и щяла да тръгне веднага, но личната й карта не била готова и това я възпрепятствало. От две години живеели заедно без брак, обичала го и нямала да го изостави, каквото и да се случи с него. Гледала по новините, че го връщат в България в сряда вечерта и искала да го види, но се страхува да не я линчуват. Разказва, че се разбирали и парите им стигали. Северин изкарвал по някой лев, като разтоварвал стоки. „Не знам какво точно – кашони с обувки, други такива неща разтоварваше от камиони. На частно го викаха, отиваше за час – два и се връщаше с пари“, обяснява жената. За рода на Северин знае, че родният му баща е умрял в затвора, където лежал за кражби, но не може да каже дали е от болест или се е самоубил. Чичото на Северин и брат на баща му в момента бил в затвора, лежал там от „бая време“, имал още една година и щял да излезе на свобода. Чичото бил осъден за кражби на злато и пари. Емел разказва и за деня, в който Северин се върнал в дома на леля си с окървавени дрехи. „Кръв имаше по дънките му и по долните му гащи. Хвърли ги за пране, ама аз нямах време да ги изпера, щото имах друга работа. Не е докарвал никакви вещи. Седна на леглото, плака, беше целият червен. Аз му казах: „Какво стана?“, той започна да вика „Не знам, не знам, не знам“. Не викаше на мене, така си викаше. Каза, че ударил едно момче и туй, взе да вика „Айде да излизаме“, пък аз „Къде, бе, да излизаме“. Не вярвам Селяйдин да е извършил туй нещо, не искам да лежи в затвора“, разказва Емел. Ако обаче получел присъда, щяла да му ходи на свиждане.", "date": "2018.10.18", "title": "Изгониха жената на  Северин от махалата"}
{"url": "https://www.monitor.bg:443/bg/a/view/konvoirat-severin-do-ruse-147236", "text": "Уличеният за убийството на тв водещата Виктория Маринова Северин Красимиров ще бъде конвоиран днес в Русе. Там ще бъде гледана мярката му за неотклонение. Все още обаче не е ясно кога точно ще се случи това. Предвиждат се и разпити и следствен експеримент с него. Северин Красимиров бе върнат в България от четирима гардове. Самолетът кацна в страната ни в 18.22 часа вчера с полет от Франкфурт. На пистата заподозрения бе посрещнат от коли на Съдебна охрана и Гранична полиция, които го отведоха с белезници. Веднага след това той бе отведен в сектора за сигурност на летището, където са му снети отново данните и отпечатъците, за да бъде премахнат от системата за издирване у нас и в чужбина. Задържаният е бил сниман, както изисква законът. Очаквайте подробности!", "date": "2018.10.18", "title": "Конвоират Северин Красимиров в Русе (ВИДЕО)"}
{"url": "https://www.monitor.bg:443/bg/a/view/jertvite-v-kerch-stanaha-20-kilyryt-mrazil-vsichki-i-vsichko-147233", "text": "21 станаха жертвите от нападението в Керч, при което 18-годишният ученик Владислав Росляков уби съучениците си. В болница са починали последните две жертви. 21 станаха жертвите от нападението в Керч, при което 18-годишният ученик Владислав Росляков уби съучениците си. В болница са починали последните две жертви. Разпознати са телата на всички жертви - петнайсет деца са ученици в училището, а петима са възрастни, работили в учебното заведение. Ранените са 44-ма. Според списъка, поне 23-ма от пострадалите са непълнолетни. Седем от намиращите се в болница са в изключително тежко състояние с опасност за живота. Най-тежките случаи ще бъдат изпратени за лечение в Москва. Руският министър на здравеопазването Вероника Скворцова заяви, че хирурзите са били принудени да ампутират долни крайници на ранени, пострадали от \"метални топчета\", с които е била натъпкана самоделната бомба. При някои ранени мускулите са били буквално накълцани. Убиецът преминавал от стая в стая и като опитен боец от специалните части първо хвърлял самоделна граната, преди да влезе и да започне да стреля по хората. Властите разкриха, че той е носил законно оръжие, притежавал е граната и сам е направил самоделната бомба. Експлозията в техникума в Керч е причинена от натъпкано с метални парчета самоделно взривно устройство, поставено в столовата. В училището е имало металдетектор на входа, но според свидетели той стоял само за красота. Същите свидетели разказват, че някои от учениците се опитвали да привлекат към себе си вниманието на убиеца, за да спасят съучениците си. Тялото на убиеца е било открито в библиотеката на учебното заведение, където се е е самоубил, според властите. Росляков е получил законно разрешително за носене на оръжие и е издържал всички психологически тестове. Имал е 12-калиброва пушка и около 150 патрона. Семейството на Росляков е разделено – майката на убиеца била последователка на \"Свидетелите на Йехова\" и работела като санитарка в местната онкология, а баща му е инвалид. Младежът се е увличал по видеоигри и по оръжия, но по никакъв начин не е бил агресивен, казва баща му. Негов съученик обаче казва, че е мразил всички и всичко. Психолози ще се опитат да направят психологически портрет на убиеца посмъртно. Убийството в Керч е смятано за \"аналог на масовото убийство в американската гимназия \"Колумбайн\", в което загинаха 13 младежи. От снимки става ясно, че Росляков сякаш е имитирал Ерик Харис - единият от двамата убийци в \"Колумбайн“- облечен е с бяла риза и с черен панталон. Все още не е ясно какви са причините за убийството. Кримският лидер Сергей Аксьонов заяви, че убиецът \"не е действал сам\". Следователите се опитват да изяснят дали Росляков е имал съучастници и дали е убивал \"под въздействието\" на някой друг. Според първоначалните версии се говореше за любовна история или за отмъкение. Аксьонов съобщи, че войници от националната гвардия са разположени във всички учебни заведения на полуострова. Жители на Крим поставиха на тротоара малък възпоменателен олтар, върху който слагат цветя, свещи и плюшени играчки. Ученичката Виктория Войко, която успяла да се спаси, разказа, че на първия етаж на колежа е имало експлозия, след която от тавана е започнал да се стеле прах и да пада мазилка. После се чула сирена и всички избягали в коридора. \"Навън имаше много легнали ученици в безсъзнание, други бяха седнали и крещяха\", припомня си Войко. Алексей Михайлов, ученик, който е загубил няколко приятели, разказа, че много негови съученици лежали по чиновете и кръвта им изтичала. Аксьонов каза още, че Росляков е учел със стипендия и никога не е демонстрирал агресивност в колежа. Пълен списък на жертвите, без последната. 1. Керова Алина, 28.05.2002 2. Перепелкин Егор, 04.09.1999 3. Вердибоженко Влад, 23.08.2003 4. Неопознанная девушка 5. Джураев Руден, 21.11.2001 6. Степаненко Сергей, 30.08.2003 7. Карымов Роман, 16.09.1997 8. Устенко Людмила, 15.10.1953 9. Лысенко Руслан, 03.11.2000 10. Журавлева Анна, 27.12.1998 11. Лазарев Влад, 06.09.1999 12. Флоренский Никита, 26.06.2002 13. Лавренович Алексей, 12.09.1999 14. Русляков Вадим 15. Пипенко Даниил, 29.08.2002 16. Чегерест Дарья, 15.10.2002 17. Моисеенко Саша 18. Кудрявцева Лариса, 1956 19. Бакланова Анастасия, 01.11. 1991 20. Бакланова Светлана, 12.07.1961", "date": "2018.10.18", "title": "Килърът от Керч имитирал \"Колумбайн\", жертвите станаха 21"}
{"url": "https://www.monitor.bg:443/bg/a/view/brekzityt-buksuva-bez-sreshta-na-vyrha-prez-noemvri-147235", "text": "Няма напредък по преговорите за Брекзита и няма да има извънредна среща на върха през ноември, съобщи Ройтерс. \"Лидерите са готови да свикат Европейски съвет ако и когато главният преговарящ на ЕС докладва, че е постигнат решаващ напредък. Засега 27-те не планират да организират извънредна среща на върха по Брекзита през ноември\", коментира говорителят на председателя на Европейския съвет Аман Пребен. Той допълни, че не е чул никакви нови предложения от страна на британския премиер Тереза Мей. По този начин няма основание за провеждането на извънредна среща на върха през ноември. Лидерите на 27-те са призовали главния преговарящ Мишел Барние да продължи усилията си за постигане на споразумение. Така шансовете, споразумението да бъде постигнато, са почти нулеви. Председателят на ЕС Доналд Туск намекна, че би могло да не се стигне до сделка. На този фон Мей даде знак, че ще обмисли удължаване на т.нар. преходен период \"с няколко месеца\" след като Великобритания напусне ЕС, ход, който според критиците й е предателство на Брекзита. По-малко от 6 месеца преди Обединеното кралство да напусне ЕС в най-мащабната промяна на политика през последните 40 години, преговорите за Брекзит замряха заради това как да се процедира с единствената сухопътна граница между британската провинция Северна Ирландия и република Ирландия. Проблемът се върти около т.нар. възвратна блокировка, един вид застрахователна мярка, която да гарантира, че няма да има връщане към твърда граница на остров Ирландия, бивш фокус на сектантски напрежения, ако търговско споразумение не бъде сключено навреме. Удължаването на преходния период може да означава, че ако бъдещото партньорство не е готово, тази блокировка, която досега беше напълно неприемлива за британската страна, не би трябвало да се задейства. Същевременно, представител на френското президентство заяви, че Париж не изключва възможно удължаване на преходния период след Брекзит, ако това ще помогне за напредък на преговорите с Лондон, но всяко продължаване може да стане при определени условия.", "date": "2018.10.18", "title": "Брекзитът буксува - без среща на върха през ноември "}
{"url": "https://www.monitor.bg:443/bg/a/view/majkyl-buble-otreche-sluhovete-za-ottegljaneto-si-ot-scenata-147194", "text": "Феновете на Майкъл Бубле имат повод за наздравица – певецът няма да се „пенсионира“ от сцената. Това стана ясно по време на събитие на SiriusXM преди дни. Четирикратният носител на „Грами“ категорично отрече слуховете, че прекратява кариерата си. Малко преди това със същата теза в медийното пространство излезе и негов говорител. намигна Бубле по време на събитието. Само дни по-рано Daily Mail публикува интервю с изпълнителя на When I Fall In Love, в което според изданието той оповестява края на кариерата си. „Нямам вече сили за това. Нарцисизма на знаменитостите. Това е последното ми интервю. Оттеглям се. Записах идеалния албум и вече мога да се оттегля, когато съм на върха“, е казал според Daily Mail певецът. Като причина за оттеглянето му от сцената изданието посочва диагнозата рак, която синът на Бубле – Ноа, получи преди две години. Под „идеалния албум“ пък се разбира новия диск на певеца Love, който ще излезе на пазара до месец.", "date": "2018.10.18", "title": "Майкъл Бубле отрече слуховете за оттеглянето си от сцената"}
{"url": "https://www.monitor.bg:443/bg/a/view/cvetanov-i-mladejite-ot-gerb-s-flaeri-v-ns-sreshtu-trafika-na-hora-147239", "text": "Младежите на ГЕРБ с информационна кампания в НС срещу трафика на хора. Инициативата е по повод европейския ден за борба с трафика на хора, а кампанията бе подкрепена от шефа на ПГ на ГЕРБ Цветан Цветанов. За целта младежите от ГЕРБ раздаваха флаери на всички парламентарни групи в НС, на които се посочваше, че това е сериозен проблем и престъпление. На тях са изписани и телефони за сигнали на подобни престъпления. На свой ред Цветанов обясни, че една малка част от младите хора не са информирани за последиците от трафика на хора. По думите му  за голямо съжаление страната ни все още е източник на трафик на хора. Според него такива кампании трябва да бъдат подкрепени и от политиците, които всъщност взимат законодателните решения. Въпреки това според него законодателните инициативи, които са реализирани досега, са достатъчни. Той припомни, че последните години са били завишили наказателната отговорност към лица, които осъществяват трафик и то по-специално с цел сексуална експлоатация, също така и за трудовата експлоатация. Цветанов обърна внимание на семейната среда и агресията, за която допринасят всички да бъде увеличавана. Пред младежите от ГЕРБ пък той обяснява, че не гледа сутрешни блокове заради лошите новини. Именно затова всяка сутрин докато дъщеря му закусва, гледали детски филмчета. „Трябва да бъдем позитивни, трябва да бъдем градивни и аз мога да ви кажа, че от известно време се съобразявам с това, което моите деца искат да гледат сутрин, а те не искат да гледат лоши новини“, допълни Цветанов. С младежите от ГЕРБ , Цветанов стигна и до стаята на БСП. След като чуха, че ще им бъде представена кампания за трафика на хора, част от социалистите предложиха те на свой ред да представят „Визията на България“ на БСП. Червеният депутат Георги Свиленски дори връчи на Цветанов самата визия, за да се запознае. Междувременно депутатите събраха кворум за провеждането на пленарното заседание, а един от законопроектите, който обсъждат, е този за корпоративното подоходно облагане.", "date": "2018.10.18", "title": "Цветанов и младежите от ГЕРБ с флаери в НС срещу трафика на хора"}
{"url": "https://www.monitor.bg:443/bg/a/view/evrokomisari-i-ministri-diskutirat-razvitieto-na-dunavskija-region-147229", "text": "В София се открива Седмият годишен форум на Стратегията на ЕС за Дунавския регион. Двудневното събитие ще се проведе в Националния дворец на културата в рамките на Българското председателство на Стратегията и се организира от Министерството на регионалното развитие и благоустройството в партньорство с Европейската комисия. България пое председателството на Стратегията за една година на 19 октомври 2017 г. В рамките на форума, ще се проведе среща на министрите с ресор туризъм от Дунавския регион, които се очаква да приемат заключителен документ, фокусиран върху туризма и културното наследство и създаването на общ туристически продукт. В нея ще участват комисарят по регионална политика Корина Крецу, министърът на регионалното развитие и благоустройството Петя Аврамова, министърът на туризма Николина Ангелкова и министрите с ресор туризъм на другите участващи в Стратегията държави. Това са държавите-членки на ЕС - Германия, Австрия, Словакия, Чешката република, Унгария, Словения, Хърватия и Румъния, и 5 държави извън ЕС - Сърбия, Босна и Херцеговина, Република Молдова и Украйна. Форумът ще бъде открит от вицепремиера Екатерина Захариева, комисар Корина Крецу и министрите Петя Аврамова и Николина Ангелкова. Изказване ще направи и еврокомисарят по образование, култура, младеж и спорт Тибор Наврачич. Във фокуса на събитието ще бъде туризмът, като двигател за икономически растеж и териториално сближаване. Ще бъдат разгледани ключови теми за региона, свързани с опазване на културното и историческото наследство, използването на нови технологии и дигитализация на туристическия сектор, транспортната свързаност и мобилност, безопасност и сигурност при предлагане на туристическите услуги и др. В рамките на отделните панели ще бъдат дискутирани възможностите за привличане на публични и частни инвестиции в туризма, както и използването на финансови инструменти в периода след 2020 г. Ще бъдат засегнати и темите за синергията и съгласуваността между макрорегионалните стратегии за постигане общите цели на ЕС и за бъдещето на макрорегионалните стратегии след 2020. Седмият годишен форум на Стратегията на ЕС на Дунавския регион ще продължи на 19 октомври. В края на събитието страната ни ще предаде ротационното председателство на Стратегията на Румъния.", "date": "2018.10.18", "title": "Еврокомисари и министри дискутират развитието  на Дунавския регион  "}
{"url": "https://www.monitor.bg:443/bg/a/view/kraj-na-ciganskoto-ljato-snjag-po-planinite-do-sedmica-147232", "text": "Циганското лято, на което се радвахме през последните дни, вече е към края си. Още днес очакваме превалявания, които ще започнат в Югоизточна България. В западната половина на страната ще остане предимно сухо, но облачно. Температурите през деня ще са до 23 градуса в най-южните райони. В планините валежите ще са в Странджа, Сакар, източните Родопи и източните дялове на Стара планина. В по-ниските планински райони термометрите ще гонят 15-16 градуса, а по по-високите места - около 9. През уикенда ще навлезе хладен въздух от север, благодарение на антициклон над Централна Европа. В началото на седмицата в източните части на Средиземноморието ще се развие и мощен циклон. В резултат на всичко това дневните температури ще паднат до към 13-16 градуса, а в Западна и Южна България ще се излеят първите по-значителни есенни дъждове. Първият сняг ще падне до средата на следващата седмица. Комбинацията от антициклон на север и циклон на юг ще донесе валежи от дъжд и по-ниски температури. В по-високите части на планините, над 1500 метра, температурата ще падне драстично в понеделник и вторник. Тогава там се очакват слаби валежи от сняг с покривка до няколко сантиметра. Ще побелее в Рила, Пирин, Западните Родопи и Централна Стара планина. В края на другата седмица, след 28 октомври, предстои силен приток на студен арктически въздух от север. Температурите и в по-ниските части на Западна България ще паднат около и под нулата. Отново се очаква снеговалеж, като покривката в планините може да достигне до 6-7 сантиметра.   ", "date": "2018.10.18", "title": "Край на циганското лято, сняг по планините до седмица"}
{"url": "https://www.monitor.bg:443/bg/a/view/lara-kroft-e-naj-seksi-na-ekrana-147179", "text": "Холивудската звезда Анджелина Джоли отново оглави класация за по-по-най. Този път тя надви конкуренцията в подредбата за най-сексапилни екранни герои. Участници в акнета, проведена от сайта Chili.com, определиха Лара Крофот за най-горещ филмов образ. Джоли скочи в кожата на Лара Крофт още през 2001 година, но феновете още пазят топли спомени за персонажа. Втора в класацията се нарежда Жената-чудо, в чието бюстие се намести красавицата с израелски корен Гал Гадот през 2017 година. Третото място заема героинята Черната вдовица, в чийто латексен костюм се разхожда Скарлет Йохансон. Героинята от вселената на „Отмъстителите“ скоро ще се сдобие със собствен филм, а русата изкусителка ще прибере 15 милиона долара, за да застане пред камерата Топ 3 при мъжките персонажи са култовият агент Джеймс Бонд, изигран от Даниъл Крейг, Тор на Крис Хемсуърт и Върколака на Хю Джакман. В челната десетка място намериха и екранните превъплъщения на Джони Деп, Шон Конъри, Мерилин Монро, Джулия Робъртс и други. В анкетата участваха над 1000 респондента, като 86 % от тях довериха, че гледат филми само в случаите, когато им харесва главният герой.", "date": "2018.10.18", "title": "Лара Крофт е най-секси на екрана"}
{"url": "https://www.monitor.bg:443/bg/a/view/sydyt-zasedava-po-deloto-za-ubijstvoto-na-georgi-v-borisovata-gradina-147238", "text": "Софийски градски съд ще заседава по делото срещу Йоан Матев за убийството в Борисовата градина преди повече от три години. През ноември миналата година Софийска градска прокуратура внесе обвинителен акт срещу Матев, а процесът срещу него започна през февруари. Йоан Матев е съден за убийството на непълнолетния Георги Игнатов в Борисовата градина на 2 юни 2015 година. Матев бе задържан за престъплението през февруари 2017-а. Разследващите обясняват, че към Матев сочат резултатите от съдебни експертизи, както и свидетелски показания. Обвинителният акт срещу Матев бе внесен в съда през ноември. Според него на 2 юни 2015-а. ", "date": "2018.10.18", "title": "Съдът заседава по делото за убийството на Георги в Борисовата градина "}
{"url": "https://www.monitor.bg:443/bg/a/view/ministyr-petkova-shte-prisystva-na-pyrva-kopka-na-podstancija-evmolpija-147230", "text": "Енергийният министър Теменужка Петкова ще участва в церемония по първа копка на подстанция „Евмолпия“ в Пловдив. Символичният старт на изграждането на съоръжението ще бъде даден днес, съобщиха от ресорното министерство. Местното ЕРП инвестира в новата електрическа подстанция „Евмолпия“ над 11 млн. лв. Изграждането на подстанцията ще допринесе за гарантиране сигурността на електроснабдяването с града.", "date": "2018.10.18", "title": "Министър Петкова ще присъства на първа копка на подстанция „Евмолпия“ "}
{"url": "https://www.monitor.bg:443/bg/a/view/canka-milanova-zakonyt-za-hranite-se-okaza-prepynikamyk-za-daritelite-147210", "text": "С него на практика стимулираме унищожаването на продуктите, казва в интервю пред \"Монитор\" изп. директор на Българската хранителна банка - Всъщност дълго чаканата промяна в закона за ДДС стана факт, дойде и редакцията в Закона за храните. Там доста по-подробно е разписано какво трябва да се направи, за да може една храна с кратък срок на годност да бъде дарявана. В закона за ДДС са описани няколко условия, които трябва едно данъчно задължено лице, тоест фирма дарител да изпълни. И то е да няма задължения към момента на даряване, то да не надхвърля определен обем от годишния оборот на фирмата, стоките наистина да са с много кратък срок на годност, за да се приеме, че стойността им е незначителна. По-големият проблем, който съществува всъщност, е в Закона за храните. Там много подробно е разписана разпоредбата за маркиране на храните, отиващи за даряване. Това е и препъникамъкът. Представяте ли си какво означава за дарителя, ако трябва да маркира например всяка отделна вафла. Стикерът не е решение, защото лесно може да се отлепи. Така че е почти невъзможно тази разпоредба да бъде изпълнена. Чисто технически това трудно би се реализирало. Затова от бизнеса са на мнение, че биха платили повече пари за маркирането, отколкото ДДС за дарението. Не бива да се забравя, че и хранителната банка носи риск при това маркиране, защото може да нарушим съществената разпоредба за етикетиране на храните, която определя съдържанието на етикета. И заради текста на повечето етикети няма къде да се постави нито печат, нито стикер, за да не закриваме важна потребителска информация. Нямаме право да закрием кой е производителят, името на храната, а още по-малко можем да закрием хранително съдържание, хранителна стойност, наличие на алергени. - Тези промени се прилагат почти две години, а само в първата ние като единствена организация, която има право да приема дарения на храни с кратък срок на годност, казваме, че даренията на този тип храни са намалели с цели 30%. През 2016 г. сме получили и преразпределили 270 тона храна, през 2017 г. те не достигат 220 тона. И то в годината, в която всички очакваха, че със стартирането на прилагането на закона нещата ще се отпушат и те ще могат да се включват. - Спадът продължава. Има фирми, които са наши традиционни дарители, но това са големи компании, можещи да си позволят какъвто и да е разход, включително и за ДДС. Само за да си спестят всички разходи, които касаят маркирането. Има и фирми, които спряха въобще да даряват. - Според бизнеса маркирането е ненужно и по този начин вместо храната да стигне до хората, на практика се стимулира нейното унищожаване. Законът казва точно обратното, но практическият израз е: „Продължавайте да унищожавате!“. - Не е лесна работа. Знаете ли, точно тук е големият въпрос. Твърде дълго се смяташе, че това, което правим, е благотворителна кауза. Всъщност истинското място на хранителната банка е като част от хранителната индустрия. Ние сме бързо действаща логистична единица - пожарната команда в хранителната индустрия. Това е работа с много неизвестни. Не знаем през ден колко храна може да получим и колко бързо ще се наложи да я преразпределим нататък. Фактическите дарители на храната са фирмите. Ние сме техният партньор, за да може вместо тя да отиде до сметището, да има друг път на движение и да е наистина последната стъпка по веригата за снабдяване с храна. Единствената разлика е в това, че вместо всеки дистрибутор, който ще зареди магазините с нея, я предоставяме на организации, а те са всъщност тези, които обгрижват хората в нужда. Работата ни е повече от 90% логистика, но много оптимизирана, с изключителна ефективност. - Има все повече заинтересовани да го правят, което не означава директно, че се увеличава техният брой. Много сме предпазливи при подбора. Тук също сме много стриктни. Има ясна процедура за подбор на тези организации. Трябва да сме сигурни, че това са организации с добри практики, достатъчно прозрачни, достатъчно ясно проследими, че съществуват и се ползват с добра репутация от много време. За да бъдат одобрени, те минават през гъсто сито, като в тази насока работим и с Агенцията по безопасност на храните, която е наш стратегически партньор. Храната стига до всякакви етнически и възрастови групи. Разбира се, приоритет за нас са децата. Все повече търсим такива организации. - Имаме мрежа от около 60. Някои от тях, почти половината, получават храна седмично. Днес (вчера - б. а.) например в нашия склад раздаването е започнало, на 30 минути от 9,30 часа и ще приключи в 12,00 часа. Това означава, че през склада ни ще минат, за да получат хляб, месо, зърнени десерти, дарени от голяма компания, пет организации. Пет организации, с помощта на които ние достигаме до около 700 души в нужда. Сред тях има деца, самотно живеещи възрастни хора. Основен принцип в работата ни е да дадем първо на най-нуждаещите се. - Да, така е. На Запад всъщност обществото е ангажирано повече с тази инициатива, на законово ниво толкова ясно разписани текстове също няма, за да се стимулира спасяването на тази храна, но пък има много малки организации, инициативни групи, създаващи различни социални ресторанти, предлагащи и онлайн решения. Всеки, който иска да се възползва от храна, останала в обедното меню на някой ресторант, да провери лесно през апликация къде има такава храна, да отиде да си я купи на много ниска цена. Хранителните банки почти не оперират с такава храна, защото нейната безопасност трудно може да се гарантира. Срокът на годност на храна е до два часа след нейното приготвяне, ако тя не бъде охладена шоково и замразена. Две от фирмите, представители на световна верига за бързо хранене, правят такова замразяване и чрез нас даряват месо за нуждаещите се. - Данните за България са много стари. Изследването е направено през 2010 г. по поръчка на ЕК. Оттогава страната не е включвана в подобни изследвания, защото продължава да няма никаква методология, никаква практика на годишна база да се събира подобна информация. Преди няколко месеца предложихме на колегите от Министерството на земеделието да бъде разработен механизъм, по който ясно да стигаме до верни данни. В момента боравим с едни числа, които може да не са съвсем точни. Намаляването на изхвърлянето на храна изисква промяна в нагласите ни и ще отнеме дълъг период от време. Има обаче лесни трикове, които могат да бъдат приложени от домакинствата. Винаги предизвиква смях моята препоръка, но работи добре - да пазаруваме със списък и да не се отклоняваме от намеренията си. - Това е много лесно, защото влизаме в една голяма верига, обикаляйки регалите, които удобно са подредени, докато търсим необходимото, погледът ни е прикован от различни промоции. Всички попадаме в този капан. Не е препоръчително и да пазаруваме след работа, набързо, когато сме освирепели от глад. Тогава ни води ненаситното око и гладният стомах. И купуваме повече, отколкото ни е нужно. - Водили сме разговори и с представители на отделните политически сили. Към проектозакона има две предложения. Текстът да отпадне или друг компромисен вариант - маркировката да остане, но на транспортна единица (кашон или палет). Както и в момента се прилага за храните в насипно състояние. За ябълки, моркови и всичко, което е в касетки или в палет, всъщност се маркира самият палет. Цанка Миланова е директор на Българската хранителна банка Завършила e Международни икономически отношения, а след това финанси и банково дело Работила е в неправителствения сектор и в БЧК, където преди повече от десет години се ражда идеята за хранително банкиране", "date": "2018.10.18", "title": "Цанка Миланова:  Законът за храните се оказа препъникамък за дарителите"}
{"url": "https://www.monitor.bg:443/bg/a/view/100-leva-globa-za-peshehodec-bez-hendsfri-147218", "text": "100 лева глоба грозят всички пешеходци, които пресичат и говорят или пишат по телефона. Това предвиждат готвени промени в Закона за движение по пътищата, научи \"Монитор\". Частта, която се отнася към Пътна полиция след разделянето му на три, се очаква да бъде дописана в близките дни. С поправка в чл. 113 от закона към него ще бъде добавена точка 1а, в която е записано Предвижда се и нова точка 6 към чл. 81- \"Да не използват мобилен телефон по време на управление на двуколесно превозно средство, освен при наличие на устройство, позволяващо използване на телефон без участието на ръцете му\". Вносителите на поправките в закона аргументират предложението си с големия ръст на загинали пешеходци. Само за една година убитите на пешеходна пътека в България са се увеличили над четири пъти. През 2016 г. на пешеходна пътека са загинали 6 души. През 2017 г. обаче броят им нараства до 26 човека. Общият брой на загиналите пешеходци през миналата година е 158 души. Много от тях обаче са пресичали неправилно. Цифрите от МВР показват още, че годишно глоби от 50 лева за неправилно пресичане са отнесли около 5 хил. души. но през 2017 г. четирима души са загубили живота си на подобно място. Именно заради това се обмисля и въвеждането на по-строги ограничения на скоростта на тези участъци. \"Много често и от началото на годината виждаме, че са доста завишени пътнотранспортните произшествия с пешеходци. Причината не е само на водачите, тук има вина и самият пешеходец. Можем да кажем, че той има предимство на пешеходната пътека, но нашият призив е, когато я пресичат, да се огледат и да преценят приближаващите се автомобили с каква скорост се движат и дали имат възможност успешно да преминат. Имаме доста произшествия с пешеходци на автомагистрала, където по никакъв начин не трябва да има такива, както и колоездачи\", обясни шефът на \"Пътна полиция\" Росен Рапчев.", "date": "2018.10.18", "title": "100 лева глоба за пешеходец без хендсфри"}
{"url": "https://www.monitor.bg:443/bg/a/view/bmw-pusna-elektricheski-sportist-za-grada-147224", "text": "През миналата година BMW представи у нас уникалния си сериен електромобил i3. Този електрически модел постави началото на една нова ера на мобилност без емисии на въглеродни и азотни оксиди. Моделът е символ на радостта от шофирането, устойчивото развитие и интелигентната свързаност в градския трафик, поради което се превърна в най-продаваният електромобил в сегмента си. Новото BMW i3 намери почитатели и в България и вече все по-често се среща по родните улици. Рецептата за успеха на BMW i3 е подсилена не само от свежите дизайнерски акценти, иновативните елементи на оборудването и новите дигитални услуги, но и с допълнителния вариант на модела. Успоредно с новото издание на първия премиум автомобил, на старта застава и спортното BMW i3s, което отскоро е в България. Моделът се отличава с повишена мощност на двигателя, специфична технология на шасито, осезаемо по-висока динамика и индивидуални дизайнерски елементи. Новият модел представя бъдещето на чистата градска мобилност, като подсилва по особено интензивен начин несравнимата радост от шофирането на електромобил. Спортният електрически модел BMW i3s съчетава в едно чистото изживяване при шофиране с нулеви локални емисии и технологиите за свързаност от ново измерение. Новото BMW i3s подчертава динамиката си с индивидуални стилистични елементи. Предната и задната броня са с масивни контури. Отпред изпъкват детайлите на бронята в черен цвят и U-образната рамка, която ги обгръща. Страничните области на предната броня са ограничени с лайстни в син цвят, които подчертават ширината на модела. Затворената бъбрековидна радиаторна решетка на BMW е покрита с черен гланц, поради което изглежда по-голяма. Новото BMW i3s серийно се оборудва със спортно окачване, което снижава каросерията с 10 мм. Ексклузивно за новото BMW i3s се предлагат 20-инчови алуминиеви джанти, по-широки с 20 мм в сравнение с наличните досега варианти, с дизайн с двойни спици в двуцветен вариант. Серийното оборудване на новото BMW i3s включва LED фарове. Късите и дългите светлини, както и дневните светлини се генерират от LED светлинни източници. Новите LED мигачи са интегрирани като хоризонтална лента в предната броня. Синхронният електромотор на новото BMW i3s развива максимална мощност от 184 к.с. Максималният му въртящ момент е 270 Нм и е на разположение още от старта. Натискането на педала на газта разгръща въодушевяващо спонтанни възможности за ускорение. Тягата от електромотора се предава чрез 1-степенна автоматична трансмисия, което води до непрекъснато продължаващо разгръщане на мощността с динамично повишение. Новото BMW i3s ускорява от 0 до 100 км/ ч за 6,9 секунди. Още а при бързо изпреварване, ускорението от 80 до 120 км/ч отнема едва 4,3 секунди. Максималната му скорост е ограничена до 160 км/ ч. Разположената ниско в дъното на електромобила литиево-йонна батерия позволява автономен пробег до 200 км при ежедневно шофиране. Средният разход на ток на новото BMW i3s е 14,3 кВтч на 100 км. На бърза зарядна станция батерията се пълни приблизително за 39 минути. От контакт на домашната електрическа мрежа зареждането става за 11 часа. Новото BMW i3s е оборудвано със спортно окачване със специфични за модела пружини, амортисьори и стабилизатори. С бутон на централния тунел може да бъде избран и режимът Sport. При него педалът на газта става по-отзивчив, а кормилното управление става по-директно и стегнато, като по този начин се подчертава спортния характер на електромобила. Пъргавите динамични характеристики се повишават от оптимизираното управление на динамичния контрол на стабилността DSC. Напълно преработеният контрол на сцеплението осигурява уверен старт при всякакви условия на пътната настилка, благодарение на по-бързите си реакции. С ограничаването на оборотите на колелата се осигурява повишена стабилност при шофиране както при динамично ускорение, така и при движение по инерция със силна регенерация на спирачната енергия. Осезаемо се оптимизира и сцеплението при потегляне на сняг или мокра пътна настилка. Динамичният контрол на сцеплението вече повишава пъргавината и при по-високи скорости, както и при спортно шофиране по завои и при по-ниско сцепление позволява дори леки и сигурно контролирани дрифтове.", "date": "2018.10.18", "title": "BMW пусна електрически спортист за града"}
{"url": "https://www.monitor.bg:443/bg/a/view/d-r-rosica-shejtanova-tejkite-ranici-v-uchilishte-moje-da-dovedat-do-skolioza-147212", "text": "- Рисковете от тежките раници при съвременните ученици са огромни и може да са предпоставка за появата на сколиоза. Самото заболяване представлява изкривяване на гръбначния стълб, не само в един дял. Обикновено гръбнакът се изкривява изцяло в странична или предно-задна посока. При децата рискът е голям, защото раниците за училище са все по-тежки. При норма 10-15% тегло на раницата от теглото на ученика, в момента то достига до 22-30%. Това води до пренатоварване на гръбнака. Връзките на гръбначния стълб и мускулите при децата до 16-годишна възраст обикновено не са добре развити и свръх тежестта води до пренапрягане на мускулите и с течение на времето до гръбначни проблеми. Още по-рисково е, когато децата носят раницата само на едното рамо, както обикновено се случва. - Основание за притеснения има още в самото начало, когато родителят види, че раницата е прекалено тежка. Веднага трябва да се вземат мерки, които са от компетентността на училищните органи, на здравните власти, родителите. От медицинска гледна точка първите симптоми са болки във врата, кръста, ръцете или дори краката. Едното рамо на детето остава по-ниско дори когато не носи раницата. Това са вече сигурни белези за сериозен проблем. Има видимо изгърбване, затова родителите трябва да вземат мерки веднага. - Най вече трябва да отстраним причината, защото каквото и да лекуваме, ако първопричината остава, няма ефект. Трябва да се коригира тежестта на раницата, стойката, кривото седене на бюрото и чина. Също така е добре да се обърнем към специалист, за да се направи програма за възстановяване на уврежданията на гръбнака. Тя включва лечебна физкултура или някогашната изправителна гимнастика. Трябва обаче да се помисли за режима на детето, за подходящ спорт, за начина, по който носи раницата. Това е много важно да се направи преди да е навършило 16-годишна възраст. Трябва да се използва бурният растеж на скелета и уврежданията да се коригират с подходящ спорт и лечебна физкултура. Когато децата навършат 18 години, растежът спира и ако гръбнакът е изкривен, той си остава завинаги такъв. - Най вече спортове, свързани с вода - плуване, подводна аеробика, може също така пилатес, но в никакъв случай йога и фитнес. Те трябва да заздравяват динамичните мускули на гърба. - Те са 4-степенни, като степента се определя единствено от лекар според критерии и има съответно лечебно поведение. При най-тежката степен се поставят т.нар. шини на целия гръбнак, може да се достигне до операция, но само лекар може да прецени това. - Най вече раницата да не е много тежка и детето да не я носи на едното рамо, а на гърба. Другото важно нещо е подрастващите да спортуват. Спортът не бива да остава на заден план. Мускулите трябва да са здрави.", "date": "2018.10.18", "title": "Д-р Росица Шейтанова: Тежките раници в училище може да доведат до сколиоза"}
{"url": "https://www.monitor.bg:443/bg/a/view/automotive-forum-expo-sofia-sybira-avtomobilnata-industrija-147231", "text": "Най-голямото аутомотив събитие в България започва днес в Inter Expo Center. Automotive Forum & Expo Sofia 2018 се провежда под патронажа и с участието на премиера Бойко Борисов. Организаторите имат амбицията да поставят началото на биенале, което да заеме редовно мясьтото си през есента на всяка четна година. Automotive Forum обединява няколко събития: Международна конференция, Кариерни дни и B2B срещи. На конференцията ще бъде подписан меморандум между Mobileye и Automotive Cluster Bulgaria за развитие на автономни технологии в България, които ще спомогнат и за безопасното шофиране. Конференцията се провежда под патронажа на министър-председателя г-н Бойко Борисов. Очаква се по време на събитието да бъдат обявени нови чуждестранни инвестиции. Международната автомобилна конференция Automotive Forum 2018 (18-19 октомври) е насочена към мениджъри и представители на индустрията. Тя ще доведе за първи път в България водещи имена от световния бизнес като BMW Group, Ford, Audi и VW Group, които ще представят пред българските аутомотив доставчици възможностите за съвместна работа с най-големите в индустрията. Automotive Career Days ще даде възможност на професионалисти и непрофесионалисти, които искат да започнат или развият кариерата си в автомобилната индустрия да намерят желаната позиция в едни от най-големите аутомотив компании в България. Кариерните дни ще се проведат в зала 3 на 18 и 19 октомври и ще разкажат за добри практики и възможности за работа, и продължаване на кариерата в сферата на аутомотив индустрията. B2B срещите ще дадат възможност представители на българския бизнес да се срещнат с чуждестранни партньори и на малките и средните предприятия да открият нови възможности за развитие като направят първата крачка към нови пазари. Изложбената част Automotive Expo 2018 ще се проведе от 18 до 21 октомври и ще обхване богатата палитра аутомотив технологии, авточасти и компоненти, автосервизно и гаражно оборудване, аксесоари и консумативи за леки, лекотоварни и тежкотоварни автомобили. Потвърдилите участие изложители са над 100 – сред тях лидерите в областта на вноса и дистрибуцията на части и аксесоари, водещите консултанти, логистични компании и търговски вериги от аутомотив бранша. ", "date": "2018.10.18", "title": " Automotive Forum & Expo Sofia събира автомобилната индустрия "}
{"url": "https://www.monitor.bg:443/bg/a/view/za-pyrvi-pyt-chujdenci-shte-reshavat-derbito-147226", "text": "Сблъсъкът между Лудогорец и Левски в събота ще бъде първият, в който и двата отбора ще бъдат водени от треньори от чужбина – Пауло Аутуори и Славиша Стоянович. Досега малко по-често „сините“ се опитваха да победят със специалисти отвън, но успяха само веднъж. Единственият наставник, който съумя да вземе три точки в такъв сблъсък е Люпко Петрович. На 13 август 2016 г. Левски спечели драматично с 1:0 на „Герена“ с гол на Божидар Краев в 90-ата минута. Съперник на легендарния сърбин тогава бе Георги Дерменджиев. В случая хубавото съвпадение за Левски е, че и сегашният старши-треньор е сърбин. Другият Славиша, който водеше тима преди 5 години – Йоканович, призова за прегризване на гръкляните на съперника преди дербито на 15 септември 2013 г., но загуби безславно двубоя на „Герена“ с 0:2. Точни за тима от Разград тогава бяха Ешпиньо и Мисиджан. Делио Роси от своя страна имаше 4 възможности да удари „орлите“ през миналия сезон, но от тях се добра общо до две точки. Малко куриозно бе на път да загуби и най-спокойният мач между двата тима – в края на шампионата, когато титлата бе връчена на Лудогорец. Срещата вървеше 1:1, но Аймен Белаид си заби автогол от нищото в 84-ата минута. Все пак до края имаше време и „сините“ успяха да се доберат до ремито с гол на Жерсон Кабрал. Лудогорец за момента е със 100%-ов актив с чужди треньори срещу Левски. Историята помни само един такъв случай. Той е от август 2015-а, когато „орлите“ удариха съперника си с 2:0 в Разград. Точни тогава бяха Марселиньо и Мисиджан. Остава да видим, ще има ли втора радост за „сините“ в този мач донесена от сърбин, но този път, когато и на отсрещната пейка не седи българин. 15.09.2013 Левски – Лудогорец 0:2 13.08.2016 Левски – Лудогорец 1:0 06.09.2017 Левски – Лудогорец 0:0 29.10.2017 Лудогорец – Левски 2:0 14.04.2018 Левски – Лудогорец 0:1 12.05.2018 Лудогорец – Левски 2:2 01.08.2015 Лудогорец – Левски 2:0", "date": "2018.10.18", "title": "За първи път чужденци ще решават дербито"}
{"url": "https://www.monitor.bg:443/bg/a/view/idris-elba-vliza-v-zvezdnija-kast-na-kotkite-147185", "text": "Холивудският ас Идрис Елба е в етап на последни преговори за екранизацията по култовия мюзикъл на Андрю Лойд Уебър. Актьорът е последното попълнение на така или иначе звездния каст на продукцията. Участието си във филма вече са потвърдили звезди от ранга на Тейлър Суифт, Дженифър Хъдсън и Иън Маккелън. На режисьорското столче пък ще седне британецът Том Хупър, в чиято филмография влиза още мюзикълът „Клетниците“ (2013 г.) по едноименния роман на Виктор Юго. Припомняме, че „Котките“ е дебютно поставен в Лондон през 1881 година, а след това и в Бродуей в периода 1982-2000 г. Това е четвъртата по продължителност постановка, задържала се на афиша в Манхатън.", "date": "2018.10.18", "title": "Идрис Елба влиза в звездния каст на „Котките“"}
{"url": "https://www.monitor.bg:443/bg/a/view/dobra-ideja-kalpavo-izpylnenie-izdynka-147225", "text": "След загубата в Осло селекционерът Петър Хубчев има един правилен ход. Трябва да запази характерното си хладнокръвие и да изслуша всички гледни точки и критики. Да ги приеме и да потърси собствените си пропуски. Много пъти той повтори, че не е безгрешен и съм сигурен, че не играе роля, когато го казва на срещите с медиите. Друг е въпросът, че някои търсят грешките не където трябва и едва ли не му вменяват вина. Нещо излишно, но в същото време толкова типично за българската действителност. В крайна сметка нали всички се обединихме около становището, че е време да се спре с люшкането между любезните похвали и хапливите подмятания. Този отбор има своето бъдеще и за него трябва да се мисли дори след пораженията. Още повече, когато те са напълно логични. Норвегия беше и си остава фаворитът в нашата група независимо, че ни се услади гледката на притиснати до стената „викинги“, готови да стигнат до крайности, ако не изпълнят целта си и не успеят да вземат своя реванш срещу България. Направиха го! Но нито така убедително, както им се искаше, нито така решително, че да се чувстват удовлетворени. Този гол преднина, с който ни свалиха от върха на класирането в групата, може много бързо да им приседне. Това само по-себе си е изключителен успех за България на този етап от турнира Лига на нациите, защото ние не просто сме в борбата, а здраво държим съдбата в собствените си ръце. Има ли някой, който ще се изсили да каже, че освен по балканския си дух на непримиримост и отколешния си инат има нещо, в което превъзхождаме норвежците на терена. Много пъти говорехме за тяхната физическа мощ и агресията, с която действат. Но какво ще кажете за скоростта в играта им. За опита на селекционера им, който в тактическо отношение вероятно е един от най-добре подготвените в Европа. Какво да говорим за индивидуалната класа на изпълнителите, след като повече от 80 процента играят в клубове от Англия, Германия, Франция и Италия... Ние имаме претенции към момчета от колоси като Черно море, Берое, Слован (Братислава) и Касъмпаша. Към гръбнакът на ЦСКА, който с всичките си достойнства все пак е трети в нашето първенство и загуби от преките си конкуренти. И понеже подобни съпоставки може да засегнат някого без ни най-малко да влагам целенасоченост, нека уточним и още едно очевидно предимство на „викингите“ на Ларс Лагербак. С това нахлуване на футболисти, чиито имена и фамилии са твърде далечни от най-популярните в Норвегия, техният отбор вече разполага и с никак не лоша техника. Още по-важно имат си и нападател като Джошуа Кинг, който, разбира се, ако вкарваше всяко положение, което му се откриваше, щеше да е достоен не за Борнемут, а за отбор от Топ 4 на английската Висша лига. Самият Николай Бодуров признава, че това е един от нападателите, срещу който му е било най-трудно. А на него определено не му липсва опит и има с кого да го съпостави. Така, че в тази загуба няма нищо, ама съвсем нищо страшно. Я си представете какво ни беше на почивката миналата събота и как щяхме да се чувстваме, ако краят на победната серия бе дошъл срещу Кипър в София! Сега просто трябва да си научим урока и да вземем нужното от оставащите два двубоя. Основна поука обаче е, че трябва доста да се работи с нашите национали преди отново да ги подредят в схема с трима централни бранители. Смело трябва да признаем, че и най-добрите идеи и намерения, когато са калпаво изпълнени, не струват. Нека не похабяваме един модерен и все по-актуален тактически подход с подобни продукции като тези в контролата с Босна и Херцеговина през пролетта и сега в Осло. В никакъв случай обаче не бива да се отказваме от експеримента и упоритостта да се пробва с тази схема. Уверен съм, че тя би помогнала в някой от най-решителните моменти още в следващите квалификации. Дотогава обаче явно ще трябва на някои повечко да им се обяснява, какво точно се иска от тях и най-вече повече да се работи по време на тренировките. Преди гостуването на „Улевал“ времето бе твърде малко. Фокусът на приключилия лагер нормално падна върху задължителната победа срещу Кипър. Затова да запазим хладни умовете си и да не се разочароваме, че не сме получили онази тръпка, която ни се услади последните три пъти. За да я има по-често, не може без поражения, от които научаваш най-важните неща. За себе си, за отбора, за нивото на критиците... Няма място за злоба, няма място за сръдни, посоката е ясна и една грешна стъпка не може да ни отклони. Защото понякога трябва да минем и през гъста мъгла, за да ни огрее пак слънцето на оптимизма.", "date": "2018.10.18", "title": "Добра идея + калпаво изпълнение = издънка"}
