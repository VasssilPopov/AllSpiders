{"url": "https://www.monitor.bg:443/bg/a/view/kogato-ne-vsichko-e-cherno-na-bjalo-175536", "text": "Хиляди български работници били измамени в Германия след обещания за работа в строителството. В началото обещанията са едни, после на място всичко се оказва различно. Оказват се без заплати, но и сами трябва да си плащат квартирата. Новината е от началото на тази година. Според адвокати потърпевши накрая винаги се оказват българи и румънци, а не работници от други европейски страни. Обикновено обещаната ставка остава само на документи. Друга група нашенци пък бяха измамени във Великобритания с примамливи оферти за работа във ферма за цветя. Регистрацията на фирмата посредник се оказала прекратена. Случаите са десетки. И въпреки че медиите бият камбаната при всеки скандал, явно промяна няма. Така наши сънародници, които търсят препитание зад граница и отиват с надежда за по-добър живот, продължават да попадат в капана на измамници. Поредният случай - наши работници се оказват с по 400 лева заплата след работа в Саудитска Арабия, и то изпратени не от чужда, а от родна фирма. На всичкото отгоре били оставени да оцеляват в нечовешки условия, дори без вода. На някого това може да му звучи като сценарий от филм, само че подобни истории вече са част от ежедневието ни. Нищо че живеем в 21-ви век, буквално под ритъма на технологиите. В същото време хора остават измамени на хиляди километри от родината си, защото в днешно време не можеш да разчиташ на нищо, което не е написано черно на бяло. Защото устните уговорки се превръщат в захаросани обещания за бляскаво бъдеще и стабилни финанси, които ще уредят живота ти. Парадоксално е, че в ерата на технологиите излиза, че не сме запознати с правата си и все още разчитаме на обещания. Друг фрапиращ пример в това отношение са едни други българи, които пък са били измамени при наемане на кола за почивка в чужбина. Причината е, че компании начислявали скрити такси и надценявали разходи за щети. Колко обаче от нас четат и дребните букви при подписване на договори. Колко от нас знаят, че в някои страни се начислява такса дори ако шофьорът на наетата от нас кола е под 25-годишна възраст? Все подробности, които не уточняваме, когато искаме дадена услуга. И после ни излиза солено. Затова, за да не попаднем в капана на мошеници, е добре да четем и ситния шрифт. Само тогава ще можем да си търсим правата, ако бъдат нарушени. В противен случай само ще слушаме за други подобни истории за измамени българи, ще цъкаме с език, ще удряме по масата като хъшове. Но дали измамникът ще бъде наказан? Нека не разчитаме на случайността.", "date": "2019.09.16", "title": "Когато не всичко е черно на бяло"}
{"url": "https://www.monitor.bg:443/bg/a/view/41-osinoveni-deca-na-253-zarjazani-175543", "text": "Средно по 253 деца на месец се изоставят у нас, а осиновители намират едва 41 малчугани. Това става ясно от данните на Агенцията за социално подпомагане, предоставени на „Монитор“. През първите седем месеца на годината 1775 деца са зарязани от родителите си, което означава, че средно на месец по 253 хлапета се вписват в регистъра за осиновяванията. За същия период на годината броят на осиновените деца е 292, или средно по 41 на месец. Данните на агенцията показват спад и при броя на изоставените, и при осиновените деца спрямо първите седем месеца на миналата година, когато а 306 намерили ново семейство. Всяка година над 2000 деца биват изоставени от родителите си, повечето от които още в родилното отделение. Тяхното детство започва в социален дом, като някои от тях по-късно намират семейство. Според данни на Българската асоциация на осиновени и осиновяващи през 2017 г. най-голяма част от кандидат-осиновителите са във възрастовата група между 40 и 50 години. След това започнала тенденция за падане на средната възрастова граница под 40. Преди да бъдат одобрени желаещите да станат родители, социалните изготвят за тях задълбочена комплексна оценка. Проучва се както личният и социалният им живот, така и здравословното състояние и моралните им качества. Най-често кандидат-осиновителите Това е свързано с желанието на бъдещите родители да се радват на малчуганите от възможно най-ранната им възраст, както и хлапетата да са натрупали по-малко емоционални и физически липси от пребиваването си в социален дом. Освен това за децата до 5-годишна възраст държавата осигурява една или две години платен годишен отпуск, в който родителят да остане вкъщи с детето след осиновяването му. Липсата на такава възможност за по-големите деца е един от основните проблеми при осиновяванията у нас, коментираха от Асоциацията на осиновените и осиновяващите. Получилите обезщетения за осиновяване на дете до 5-годишна възраст за първото полугодие на 2019 г. обаче са едва 450 души, а средномесечният им брой е 271 лица, заявиха от Националния осигурителен институт за „Монитор“. Броят им варирал, тъй като за едни процедурата започва, а за други приключва. Процедурата по вписване на кандидат-осиновителите започва да тече от момента на подаване на документите в отдел „Закрила на детето“ и трае 3 месеца. Основните критерии, които определят периода на чакане след това, са възраст на детето, пол и здравословно състояние. В случай че посочените от кандидатите критерии са за деца, които съставят по-малката част от регистъра, то Осиновяването на дете от приемното семейство, в което то е настанено, е възможно, но е обвързано с наличието на определени законови условия. Съветът по осиновяване може да определи за подходящ осиновяващ за детето приемното семейството, в което то е настанено, ако семейството е вписано в регистъра на осиновяващи при условията на пълно осиновяване. Освен това трябва да е полагало грижи за детето не по-малко от една година от настаняването му за отглеждане в семейството, разясниха условията от АСП. От там обясниха още, че в срок от две години след осиновяването дирекциите „Социално подпомагане“ наблюдават отглеждането на детето и спазването на неговите права и законни интереси. Според данните на АСП броят на кандидат-осиновителите е сравнително постоянен – около 1500 (виж таблицата). Децата, които подлежат на пълно осиновяване обаче, намаляват през последните години. Тревожен е фактът, че броят на децата, които не се отглеждат от родителите им, нараства. Същите се настаняват при близки и роднини, приемни семейства и домове, коментираха експертите. Въпреки многото изоставяни деца всеки месец броят на чакащите осиновители през годините намалява, тъй като част от тях отпадат от регистъра поради навършване на пълнолетие. В края на 2017 г. например децата в регистъра между 16 и 18 години са били 440 и вече са отпаднали от него.", "date": "2019.09.16", "title": "41 осиновени деца  на 253 зарязани"}
{"url": "https://www.monitor.bg:443/bg/a/view/grozdeto-poveche-vinoto-po-malko-175412", "text": "Тази година реколтата от грозде ще е колкото миналогодишната или дори малко по-голяма, но виното ще е по-малко. Тази година реколтата от грозде ще е колкото миналогодишната или дори малко по-голяма, но виното ще е по-малко. Причината е, че заради жегите и сушата зърната почват да се превръщат в стафиди и пускат по-малко сок, обясни шефът на Агенцията по лозата и виното Красимир Коев. Захарността на гроздето е много висока и качеството на виното ще е отлично. Гроздоберът вече тръгна, доста от белите сортове, даже червените като мерло и пино ноар, вече се прибират. Качеството на гроздето е високо. Суровината е с високо захарно съдържание. Като цяло имаме една качествена реколта 2019, каза Коев. По думите му обаче има и нюанси. В Северна България имаше градушки и бури, което се отразява и на качеството на продукцията. Гроздето има обем, но е по-леко. Сокът в зърното е по-малко. Причината са високите температури, които се задържаха доста дълго и липсата на валежи. Гроздето започва начален етап на стафидизация, защото няма влага в почвата. Захарното съдържание е повишено – до 25-27%, в някои случаи до 28. Това означава и отлично качество. Стафидизация се наблюдава в южните райони – за този процес съобщават производители в Хасковско, Харманли и Ямболско. Това не е някакъв проблем, дори е по-добрият вариант, коментира Коев. По-лошо е, ако вали дъжд. Тогава гроздовете се напукват, а зърната може и да мухлясат. Засега се очертава виното да е по-малко. Но нека приключи гроздоберът, тогава ще е ясно със сигурност, посочи Коев. Миналата година винарските предприятия са прибрали и преработили 152-153 милиона килограма винено грозде. Горе-долу същото количество се очаква и тази година. Очакванията са обаче произведеното количество вино да е с около 10 милиона литра по-малко. Миналата година са били произведени 110 милиона и 200 хиляди литра вино. Очаква се сега количеството да е около 100 милиона литра. Дефицит на пазара няма, има повече предлагане, отколкото търсене. Това е обусловено от факта, че на територията на страната работят 279 винарски предприятия. Само две или три от тях нямат собствени масиви. Повечето си изградиха свои лозя. От вече три седмици имаме масирано присъствие на румънски търговци, които купуват грозде от Брестовица, Пловдивско. Те купуват и си го носят за преработка. Гръцки търговци също присъстват на пазара.  Цените им се виждат добри. Румънците изкарват добра печалба. Преработват нашето грозде в техните винарски предприятия, защото им излиза по-евтино. Направили са си сметката, че дори с транспортни разходи им е по-изгодно. Сортовете, които изкупуват, са предимно бели. В момента български производители водят преговори с италиански компании за продажба на родно грозде за Италия. Подписването на договор предстои. У нас винено грозде не се внася, категоричен е Коев. На пазара има само вносно десертно грозде. За да защитим родните производители на винено грозде, всяка година, както и тази, из страната дебнат полиция, митници, жандармерия, за да не се допуска навлизане на контрабандна продукция. Срещу сушата стопаните не могат да направят нищо, освен да поливат. Проблемът обаче е, когато вали дъжд, защото не можеш да го спреш. Миналата година лозята се заблатиха и в локвите скачаха жаби, припомни Коев. Стопаните не можеха да влязат в лозята и да напръскат. Принудиха се да ползват услугите на селскостопанската авиация, за да предотвратят болестите. Общото количество вино, което се внася и потребява в страната, е около 5 милиона литра на година. Внасяме основно от Нова Зеландия, Чили, Аржентина, Франция, Италия и Испания. Тези 5 милиона литра са на фона на 110-120 милиона литра вино, което всяка година българският потребител консумира. За сравнение, почти всяка втора бутилка, която се пие във Франция, е внесена от чужбина. И ние сме намесени на този конкурентен пазар. Годишно на френския пазар реализираме около 1,5 милиона литра наше вино. Традиционно българско вино се изнася най-много към Централна и Западна Европа – Германия, Белгия, Холандия, Полша, Чехия и Унгария. За китайския пазар също изнасяме количества, които всяка година се увеличават и вече преминават 5 милиона литра. Изнасяме вино и за САЩ, а от скоро – и за Африка – за Нигерия, Габон, Зимбабве. От началото на годината до момента са изнесени стотина хиляди бутилки за Черния континент, което не е много, но е пробив. Липсата на валежи и продължилата суша това лято доведе до изсъхване на лозови насаждения в някои райони на Пазарджишко. Стопани от района на Сандански също споделиха, че 1/3 от лозето им изсъхнало. Дребни производители се оплакват, че засушаването ще доведе до по-слаба реколта, тъй като безводието е попречило на гроздето „да налее“ по-едри зърна, въпреки че първите проби са показали висока захарност. Очакваните по-малки количества съвсем естествено ще доведат и до по-скъпа цена на различните сортове, които традиционно се отглеждат в района на общините Септември, Белово и Лесичово. Отсега производители от септемврийските села Карабунар, Виноградец, Славовица, град Ветрен и други се канят да продават над 1,30-1,40 лв. килограм грозде от сортовете меро, каберне и шардоне. Памидът също ще гони левче, а от 1,40 до 2 лева за килограм стопани смятат да продават белите десертни сортове болгар и брестовица. Цели фамилии са ангажирани в прибирането на тазгодишната реколта от грозде, като официално гроздоберът ще започне на 21 септември. Много собственици на лозови насаждения са спазарили реколтата от тази есен още през миналата година, като си имат постоянни клиенти, предимно от София и Пловдив, решили да се пробват в произвеждането на домашно вино.", "date": "2019.09.16", "title": "Гроздето повече, виното по-малко"}
{"url": "https://www.monitor.bg:443/bg/a/view/volejbolistite-s-pyrva-zaguba-na-evropejskoto-175548", "text": "Националният ни отбор по волейбол за мъже записа първа загуба на европейското първенство. В четвъртия си мач от група „А“ в Монпелие възпитаниците на Силвано Пранди отстъпиха на домакина Франция с 0:3 (-19, -21, -14). Нашите бяха далеч от играта, която показаха срещу Португалия, а и не успяха да противодействат на добрите атаки на Жюлиен Линел и на бомбените сервиси на Кевин льо Ру. Пранди започна с две промени в стартовия състав – като титуляри излязоха Николай Пенчев и Алекс Грозданов, а накрая пусна на терена и резервите Добромир Димитров, Венелин Кадънков, Теодор Тодоров и Георги Петров. Най-резултатен в мача бе Линел с 18 т., а 16 добави Стефан Бойер. За България Цветан Соколов завърши с 10 точки, а 8 реализира Тодор Скримов. Утре нашите срещат Италия в последния си мач от групата.", "date": "2019.09.16", "title": "Волейболистите с първа загуба на европейското"}
{"url": "https://www.monitor.bg:443/bg/a/view/grozdoberyt-zapochna-po-rano-175413", "text": "Сушата и високите температури през юли и август леко намалиха количеството, но направиха много качествено гроздето в лозята на Благоевградска област. В сравнение с миналата година добивът на гроздето е по-качествен в местата, които не са засегнати от градушките. Тези обстоятелства наложиха по-ранен старт на гроздобера в Петричко-Санданския регион. Край село Плоски, Санданско, дългогодишният лозар Васил Ризов отглежда 48 сорта грозде, събрани в 30 декара. Заради високите температури брането вече върви с пълна сила. Всички от семейството се включват в кампанията. Тази година се бере по около един тон на декар. Вече е обран санданският мискет, в момента се бере каберне и мерло, а за керацудата ще се чака 20 септември. Според производителите цената на гроздето, която се движи от 0,80 до 1,20 лева в зависимост от сорта, няма да се повиши значително поради евтиния внос от Гърция и Северна Македония, който подбива цените на местните лозари. „За белите сортове искаме 1-1,10 лв. кг, но при сделка над 5 тона цената пада почти наполовина. Червените по принцип са по-евтини. Не можем да си позволим по-ниски от тези цени, защото годината беше доста тежка, с много дъждове, наложиха се допълнително пръскания, прекопаване, а субсидията ни е едва 30 лв. на декар при минимум разходи от 450-500 лв.”, обясни Киряк Ралев, който е гроздопроизводител от Санданско. „Преди 2-3 седмици, когато започна гроздоберът в района на Мелник, цената беше около левче, но сега падна на 80-90 ст.”, каза Благой Георгиев, изпълнителен директор на „Орбелус”. Избата има около 250 дка лозя край селата Капатово, Хърсово и Кромидово. Заради жегите там гроздето е узряло по-рано от обичайното, а захарта толкова бързо се вдигала, че се наложило едновременно да берат няколко сорта - мерлото, сирата и гренажа. Само широката мелнишка лоза предстои да се бере през първата половина на октомври, очаква се цената да е 50-60 ст., каза още Георгиев.  „В нашия край бялото го обрахме, вече прибрахме и мерлото, и сирата, и пино ноара. Сега берем кабернето. Всички сортове узряха изведнъж, а заради жегата добивите са малко по-ниски. Зърната се спаружват и стават на стафида”, добави Милица Зикатанова от „Вила Мелник”.", "date": "2019.09.16", "title": "Гроздоберът започна по-рано"}
{"url": "https://www.monitor.bg:443/bg/a/view/samuil-donkov-e-evropejski-shampion-v-strelbata-175546", "text": "Самуил Донков спечели първия медал за България на европейското първенство по спортна стрелба в италианския град Болоня. Той завоюва европейската титла в дисциплината 50 метра малокалибрен пистолет. Донков започна неуверено със серия от 6 т., но в следващите серии показа страхотен характер и спечели златния медал с резултат от 554 точки. На второ място остана Михаил Исаков от Русия с 553 точки, а на третата позиция се нареди Виктор Банкин от Украйна с 552 точки.", "date": "2019.09.16", "title": "Самуил Донков е европейски шампион в стрелбата"}
{"url": "https://www.monitor.bg:443/bg/a/view/belberov-zagubi-na-starta-na-svetovnoto-po-boks-175545", "text": "Петър Белберов загуби на старта на световното първенство по бокс за мъже. В първия кръг в категория над 91 килограма състезателят ни бе победен от испанеца Аюб Гадефа. Българинът бе отказан още в първия рунд. Белберов бе пратен два пъти в нокдаун преди съдията да прекрати срещата.", "date": "2019.09.16", "title": "Белберов загуби на старта на световното по бокс"}
{"url": "https://www.monitor.bg:443/bg/a/view/kakvi-sa-shansovete-da-spechelite-ot-tototo-175541", "text": "Мечтата на всеки от нас да бъде богат е безплатна, но колко го постигат е друг въпрос. Вероятността човек да бъде ударен от мълния е около 23 пъти по-голяма от тази да спечели шестица от тотото. И все пак може би си заслужава човек да помечтае няколко дни за това как ще изхарчи всичките пари от джакпота срещу сумата от няколко лева. И все пак, как се изчислява вероятността да спечелим джакпот от лотарията и да живеем безгрижно цял живот? Това е много лесно, защото тотото представлява най-обикновена числова лотария. Лотарията 6 от 49 е най-популярна в България и ще разгледаме нея. Разбира се, първо е необходимо да си купите фиш, да попълните шест числа по ваш избор и да го пуснете В лотарията 6 от 49 се теглят шест числа от 1 до 49 и е необходимо да ги познаете, за да ударите джакпота или голямата парична печалба. Според Ричард Лустиг, „хващал“ 7 пъти голямата награда от щатската лотария, спечелването на джакпота няма нищо общо с късмета. Хората, които разчитат на късмета, се заблуждават. Едно от нещата, които Лустиг съветва, е хората да не получават „треска за джакпот“ или да не харчат повече пари за лотарията от това, което могат да си позволят, при значителен джакпот. „Не харчете пари, предназначени за храна или за наем, не харчете други средства, които сте спестили с някаква конкретна цел“, съветва Лустиг, цитиран от изданието CNBC. „Да ,разбира се, че трябва да участвате, защото ако нямате фиш, няма как да спечелите. Но участието трябва да е в разумни граници“, допълва още печелившият. Шансовете да спечелите джакпота, ако повече хора участват, не намаляват, защото хората не се състезават един срещу друг, смята Лустиг. Всички играят „срещу банката“, така няма значение дали 10 човека играят или 10 милиона. Съветът на Лудвиг е никога да не изпускате тираж. Статистически някои от числата в тиража са се падали по-често от други. Безспорен лидер в историята на тотото е 7, следвано от 23 и 25, а също 36 и 19. Сред челните 10 са също така 24, 38, 40, 31 и 21. Най-рядко излизат 22 и 41. За тези, които не обичат математиката, ще използваме съвсем прости разсъждения. Вероятността да познаем едно число от 49 е 1/49. След като сме познали едно число ни остават 48, а вероятността да познаем второто е 2/48. Вероятността да познаем третото е 3/47, защото са ни останали 47 числа. За четвъртото, петото и шестото число вероятностите са съответно 4/46, 5/45 и 6/44 както сигурно сте се досетили. Умножаваме вероятностите за всички шест числа и така се получава следния израз: Вероятност да познаем 6 числа в лотарията 6 от 49 = (1/49)x(2/48)x(3/47)x(4/46)x(5/45)x(6/44) = 1: 13 983 816 Вероятността да се улучат всички шест числа в лотарията 6 от 49 е 1:13 983 816. Числото 13 983 816 показва броя на всички възможни комбинации. В същото време вероятността да човек да бъде поразен от мълния се оценява на около 1:600 000. Всички комбинации са еднакво вероятни и ако играете цял живот с едни и същи числа имате по-голям шанс да спечелите. Това заключение обаче е математически погледнато и изключва късмета. Когато искате да изчислите всички комбинации на X числа от Y възможни просто умножете последните X числа от всички Y числа и след това разделете получения резултат на произведението от първите X числа. Когато вземем за пример тото 6 от 49 се получава следното: броят на всички числа Y=49, a възможните комбинации са за X=6. Следователно броят на възможните комбинации е = 49x48x47x46x45x44 (последните шест числа от 1 до 49)/1x2x3x4x5x6 (първите шест числа от 1 до 49) = 13 983 816. Следващият тираж на 6 от 49 на Български спортен тотализатор е този четвъртък с джакпот от 2 303 504.70 лева.", "date": "2019.09.16", "title": "Какви са шансовете да спечелите от тотото"}
{"url": "https://www.monitor.bg:443/bg/a/view/trygva-avtomatiziranata-biletna-sistema-vyv-varna-175535", "text": "До края на седмицата във всички автобуси във Варна ще заработи напълно автоматизираната билетна система, съобщи кметът Иван Портних. В интервю за Радио Варна той призна, че тя не е функционирала, но обясни, че това е било така заради приетата промяна в наредба 17, касаеща свързаността с Националната агенция по приходите. „Билетната система всъщност функционира и към днешна дата. Проблемът беше, че когато направихме необходимите договори за поддръжка, влезе промяна в наредба 17. До преди тази промяна, всяко едно устройство беше свързано самостоятелно с НАП, а след нея трябва да има сървър, който да обобщава данните от всяко едно устройство и от сървъра, да праща информацията към приходната агенция. Направихме обществена поръчка за изграждането на тази система и тя приключи. Днес сутринта ме информираха, че 148 автобуса вече са оборудвани, с други думи до няколко дни ще обхване всички транспортни средства в общинския превозвач. Надявам се до края на другата седмица да сме затворили тази тема“, каза още варненският кмет.", "date": "2019.09.16", "title": "Тръгва автоматизираната билетна система във Варна  "}
{"url": "https://www.monitor.bg:443/bg/a/view/seitbata-na-rapicata-zakysnjava-175409", "text": "През първата половина от следващия седемдневен период съществена промяна в агрометеорологичните условия не се очаква. Те ще се определят от сухо и топло за сезона време. От средата на август до средата на септември в по-голямата част от страната валежите бяха незначителни, а на много места липсваха такива. В полските райони сушата се задълбочи, което възпрепятства провеждането на дълбоката оран и предсеитбените обработки на площите, предвидени за засяване със зимна рапица. По тази причина се очакват закъснения при сеитбата на рапицата. Оптималните агротехнически срокове за сеитбата на рапицата изтичат в началото на третото десетдневие на септември.  В средата на периода се очаква понижение на температурите и постепенно нормализиране на топлинните условия. В края на второто и началото на третото десетдневие на септември се прогнозират валежи, по-значителни в източните райони на страната, където се очаква да настъпи подобрение на условията за провеждане на сезонните почвообработки. В останалите райони, след задълбочилата се лятна суша, съществено увеличение на влагата в горните почвени слоеве не се очаква.  През периода по-голямата част от късните земеделски култури ще приключат развитието си. При късните хибриди царевица ще се наблюдава масово восъчна и пълна зрелост. При ориза ще протича масово фаза узряване. Фаза узряване ще се наблюдава при памука и фъстъците. При захарното цвекло ще преобладава техническа зрелост. По-късните винени сортове грозде ще встъпят във физиологична зрелост по-рано от обичайните за страната срокове.  През повечето дни от периода условията ще бъдат подходящи за приключване жътвата на слънчогледа, за освобождаване на площите от късните окопни култури (царевица, картофи, захарно цвекло, моркови), за прибиране на узрялата зеленчукова и плодова реколта.  През втората половина на септември започва беритбата на есенните сортове ябълки и круши. За ограничаване на късните зарази от струпясване, които се развиват по време на съхранение на плодовете, 15-20 дена преди беритбата се препоръчва третиране с подходящ за целта фунгицид: Флинт Макс ВГ-0,02%, Санкоцеб 80 ВП – 0,3%, Скор 250 ЕК-0,02% и др.. Фунгицидът Геокс ВГ – 0,03% (карантинен срок 3 дни) е ефикасен срещу патогените, причиняващи гниене на плодовете (кафяво гниене, сиво гниене, пеницилийно гниене). Следващият период е подходящ за засаждане на нови ягодови насаждения. При засаждане на ягоди най-често се прилага редовата схема - при междуредово разстояние 50-60 см и 15-20 см между растенията в реда. ", "date": "2019.09.16", "title": "Сеитбата  на рапицата  закъснява"}
{"url": "https://www.monitor.bg:443/bg/a/view/apple-oborva-danyci-v-razmer-ot-14-4-mlrd-dolara-koito-dylji-na-irlandija-175538", "text": "Технологичният гигант Apple започва съдебна битка утре срещу нареждането на Европейската комисия (ЕК) да плати 14.4 млрд. долара данъци на Ирландия, предават от Ройтерс. Cлyчaят e ĸлючoв зa пoxoдa нa Eвpoпeйcĸия cъюз (ЕС) cpeщy нeплaщaнeтo нa дaнъци oт мeждyнapoднитe технологични компании. Компанията ще изпрати делегация от 6-ма души, ръководена от главния финансов директор на Apple Лука Маестри. Изслушванията в Общия съд на ЕС в Люксембург ще продължат два дни.  Проблемът започва още през 2016 г., когато Комисията заявява, че в периода 1991-2007 г. Ирландия изкуствено е занижила дaнъчнaтa тeжecт зa Аррlе, ĸaтo тoвa пpeдcтaвлявa нeзaĸoннa дъpжaвнa пoмoщ. Eвpoпeйcĸият ĸoмиcap Mapгpeт Becтaгep коментира, чe тогавашната дaнъчнa cтaвĸa e билa само 0.005%. Това е и причина много американски технологични гиганти да са привлечени от европейската страна. Ирландия също ще оспорва решението с твърдение, че ЕК е надхвърлила правомощията си. пишат от сайта cnet.com. \"Ясно е още от началото на делото, че то има предварително определен резултат - ЕК предприе едностранни действия като промени правилата и пренебрегна десетилетия на ирландско данъчно право, на американско право, както и на глобален консенсус за данъчна политика, на който всички разчитат\", коментираха от Apple още през декември 2016 г.", "date": "2019.09.16", "title": "Apple се съди с Ирландия за 14.4 млрд. долара данъци"}
{"url": "https://www.monitor.bg:443/bg/a/view/poredna-jertva-na-pytja-ruse-bjala-175547", "text": "Жена загина при пътен инцидент на международното шосе Русе – Бяла. Произшествието е станало днес към 18,20 часа преди разклона за село Иваново. Лек автомобил, който се е движел в посока Русе, е навлязъл в лентата за насрещното движение и челно се е ударил в тежкотоварен камион. На място е загинала водачката на лекия автомобил. Пътят в района на произшествието не е затворен и се осъществява в едната лента. На мястото са екипи на „Пътна полиция“, които регулират движението. Предстои да се изясни причината, довела до тежкия инцидент.", "date": "2019.09.16", "title": "Поредна жертва  на пътя Русе – Бяла"}
{"url": "https://www.monitor.bg:443/bg/a/view/sem-s-monitoring-nad-bnr-za-spazvane-na-pluralizma-175544", "text": "СЕМ да започне мониторинг на БНР дали се спазва принципът за плурализъм на мненията. За това призова един от членовете на регулатора - Розита Еленова, като обяви, че ще инициира стартиране на процедурата. Тя направи заявката на съвместно заседание вчера на регулатора и КРС, на което генералният директор на радиото Светослав Костов даде обяснения за безпрецедентното замлъкване на радиото за пет часа в петък преди обед. На заседанието бе обсъден и въпросът за първоначалното сваляне и след това връщане в ефира на сутрешния блок на журналиста Силвия Великова, което бе обяснено от тогавашния и.д. шеф на „Хоризонт“ и от ръководството на медията с мотива, че се наблюдава пристрастност в работата на програмата и е нужно гарантиране на плурализма на мненията. Именно затова на Великова е бил сложен и дублиращ журналист в съдебния ресор. Оказа се, че преди заседанието в СЕМ са били получени две декларации – една в подкрепа на Великова, пратена още в петък, и втора – в подкрепа на ръководството на БНР, вчера. Самият Костов пък категорично отрече да е имало опит за цензура, както и да е бил сменян ресорът на журналистката, и подчерта, че всички ресори в радиото били с по двама и дори трима отговарящи за тях репортери с изключение на само един. Той обаче не уточни дали става въпрос именно за съдебно-криминалния. От вчера програма „Хоризонт“ е и с нов и.д. шеф – това е дългогодишният журналист на радиото и бивш кореспондент в Македония Мартин Минков. „БНР ще продължи да отразява професионално и обективно всички избори, както и до момента. Няма да позволя протестите пред радиото да бъдат използвани за политическа пропаганда“, подчерта Костов, като уточни, че не говори за коментарите на премиера Бойко Борисов, а „за друго политическо движение, което беше на протеста в петък“. На него освен журналисти се появи и кандидатът за кмет на София на олигархично обвързаната партия на бившия правосъден министър Христо Иванов „Да, България“. На заседанието лъсна също, че в събота радиото е пуснало интервю с генерала от ГРУ Леонид Решетников, макар само дни преди това да стана ясно, че е в основата на шпионския скандал за промяна на ориентацията на страната ни от прозападна в сателитна на Русия заедно с олигарха Константин Решетников, банкера беглец Цветан Василев и шефа на „Русофили“ и да му бе наложена 10-годишна забрана за влизане в България. На въпрос защо изобщо е допуснато такова интервю в ефира на общественото радио Костов посочи, че то е било поръчано от предния и.д. шеф на „Хоризонт“ Николай Кръстев, преди да заеме длъжността, и е реализирано по предложение на зам. главния редактор на радиото. На изслушването стана ясно също, че от петък досега е имало над 600 хакерски атаки срещу сайта на радиото и платформата „Бинар“. Заради замлъкването на БНР в петък главният прокурор Сотир Цацаров разпореди проверка, която се води от заместника му Иван Гешев и беше възложена на СЕМ, КРС и ДАНС. Вчера Гешев обяви, че до дни ще излязат резултатите от нея. Междувременно от СЕМ посочиха, че ще дадат доклада си в сряда, като според нормативната уредба може да наложи санкция от 1000 до 7000 лева на БНР. По-рано през деня на извънредно общо събрание на БНР Костов обяви, че ще поиска увеличение на заплатите на медията с 25%. Борисов: Това е чист саботаж срещу правителството „Чист саботаж срещу правителството“ - така премиерът Бойко Борисов определи спирането на сигнала на БНР. Повод за коментара му бе изказване по-рано през деня на президента Румен Радев, че свободата на словото е в криза, а държавата и медиите се управляват чрез „нечий телефон“, а не от институциите по установения ред. „Ако е неговият телефон, разбирам. Той може би знае. Защото това беше саботаж срещу правителството, срещу свободата на медиите, в лицето на Силвия Великова, която лично защитих. Сигурен съм, че тя знае, че не само правителството, но и ние като партия нямаме участие. Чист саботаж“, аргументира се премиерът. Той се надява прокуратурата бързо да приключи проверката по казуса. Премиерът заяви, че не се бърка на медиите по никакъв начин, и добави: „Както виждате, аз излъчвам във Фейсбук, който иска, да ме гледа. Давам пълна свобода“. Въпреки това той изтъкна, че от всеки телевизор или радио, който пусне, се сипят обиди към правителството, а след това се говори, че няма свобода на словото. „Каквото искат, това да правят. Свобода! Но да се злоупотребява с това! Те правят саботаж срещу правителството, срещу НАП, срещу Агенцията по вписванията. Саботажи – планирани, целенасочени и да трошат системата. Изведнъж правителството е виновно“, аргументира се той и попита по повод протеста пред БНР в петък: „Как една партия, с една група журналисти, протестират заедно?“ По думите му свободните журналисти трябва да работят свободно и да са еднакво отдалечени от всяка партия. „Как с една партия допускат само на протестите. Прави ли впечатление?“, учуди се той.", "date": "2019.09.16", "title": "СЕМ с мониторинг над БНР за спазване на плурализма"}
{"url": "https://www.monitor.bg:443/bg/a/view/veneta-i-tisho-se-sybraha-175499", "text": "Тв водещата Венета Райкова и бившият ѝ съпруг Тихомир Георгиев се събраха. Не става въпрос за подновяване на романса им обаче, а за специален повод. Двамата изпратиха заедно сина си Патрик в четвърти клас. За срещата стана ясно от социалните мрежи, след като чаровната блондинка умили феновете си със снимка от училищния двор. Към снимките актуалното лице на „Папараци“ отправи пожелания за успешна учебна година на наследника си. Припомняме, че миналия януари Райкова и Тихомир обявиха, че се разделят след 13-годишен брак. Искрата между двамата пламна след участието на Тишо в първия български „Биг Брадър“ през 2005 г. В риалити формата той бе представен като лудо влюбен фен на Венета, което провокира първа среща с нея. Патрик е единствената им рожба.", "date": "2019.09.16", "title": "Венета и Тишо се събраха"}
{"url": "https://www.monitor.bg:443/bg/a/view/pochti-200-arestuvani-v-indonezija-za-gorski-pojari-175537", "text": "Индонезийските власти заявиха днес, че са арестували 185 души, заподозрени в подпалване на горски пожари, от които се разнася гъст, вреден дим в Югоизточна Азия, предаде АП. Полицията каза, че заподозрените са арестувани в шест провинции, обявили извънредно положение заради пожарите. Те могат да бъдат съдени по силата на закон за защита на околната среда, предвиждащ максимално наказание от 10 години затвор за подпалване на пожари с цел разчистване на земята. Почти всяка година от горските пожари се разнася вреден дим в цяла Индонезия, а също в съседите й Малайзия и Сингапур. Пожарите често са подпалвани от дребни селски стопани и собственици на плантации с цел разчистване на земята за засяване. Намалената видимост заради дима причини забавяния на полети на няколко летище в Индонезия и Малайзия и накара властите да затворят училища в някои части на двете страни. Природозащитни организации призоваха индонезийския президент Джоко Видодо да предприеме спешни действия за справяне с пожарите, които бушуват от седмици на островите Суматра и Борнео. \"Начинът, по който правителството реагира на извънредната ситуация, е бавен, а хората продължават да страдат, особено децата и по-възрастните\", заяви група от 12 неправителствени организации в отворено писмо до президента. Те призоваха правителството веднага да изпрати медицински персонал за безплатно лекуване на пострадалите и да евакуира най-уязвимите хора на безопасно място. Хиляди училища бяха затворени на остров Суматра през последните дни заради дима от пожарите. Властите затвориха днес още училища в някои части на Борнео и Суматра и осигуриха кислород в здравни центрове, за да помогнат за лечението на някои от хилядите хора, пострадали от дихателни инфекции заради дима от пожарите. Според индонезийската служба за справяне с бедствия над 328 000 хектара гори и плантации са изгорели от началото на годината. Замърсяването на въздуха в Паланкарая - столицата на провинция Централен Калимантан, е достигнало \"опасно\" ниво през последните дни, показват данни на министерството на околната среда и горското стопанство. Качеството на въздуха в други райони като провинциите Джамби и Риау също е достигнало \"нездравословно\" ниво.", "date": "2019.09.16", "title": "Почти 200 арестувани в Индонезия за горски пожари"}
{"url": "https://www.monitor.bg:443/bg/a/view/doklad-pokaza-geshev-vkaral-v-zatvora-233-ma-za-10-g-175540", "text": "Настоящият зам.-главен прокурор и кандидат за обвинител номер 1 Иван Гешев е доказал пред съда вината на 233 нарушители на закона за 10 г. като прокурор. Това стана ясно от докладът, който бе обсъден и гласуван единодушно от Комисията по атестирането и конкурсите (КАК) към Прокурорската колегия на ВСС. Номинираният от всички 11 членове на Прокурорската колегия за наследник на Сотир Цацаров притежава необходимите професионални качества за този пост, гласи още докладът. На представянето му присъстваха 10 от 12-те членове на КАК. На заседанието се яви и самият Гешев, който бе поканен от комисията. Оказва се, че от 2006 до 2016 г, когато е бил обвинител в СРП и СГП, той е написал 4218 постановления по досъдебни производства и 2969 акта по преписки, изготвил е 230 обвинителни акта и е влизал 711 пъти в съдебна зала. Като ръководител на спецпрокуратурата от 2016 до 2018 г. пък се е произнесъл по 1793 административни преписки и 729 писма на граждани, направил е 62 предложения за законодателни промени до главния прокурор. При представянето на доклада председателят на КАК Даниела Машева изложи мотивите, с които Гешев единодушно бе номиниран за главен прокурор. Според тях, той познава добре работата на държавното обвинение, наясно е с проблемите и слабостите в работата на колегите си от цялата страна, има конкретна визия за решаването им, проявява диалогичност и междуинституционално сътрудничество с органите на властта, има и идеи за развитие на наказателната политика в България. Зам.-главният прокурор от своя страна благодари на всички изразили мнение относно кандидатурата му, в това число и на тези, чиято позиция е негативна. \"Преди всичко блaгoдapя нa тeзи, ĸoитo ca мe пoдĸpeпили. Иcтинaтa мoжe дa бъдe ycтaнoвeнa caмo пpи излaгaнe нa paзлични глeдни тoчĸи. Moeтo paзбиpaнe e, чe зa дa ce пocтигнaт peзyлтaти, e нyжнo взaимoдeйcтвиe и ĸoлeгиaлнocт. Тези, които очакваха негативни резултати, ще останат разочаровани и трябва да се насочат към други сегменти\", коментира Гешев.", "date": "2019.09.16", "title": "Доклад показа: Гешев вкарал в затвора 233-ма за 10 г."}
{"url": "https://www.monitor.bg:443/bg/a/view/45-000-proverili-kakvo-sa-iztochili-hakerite-ot-nap-175542", "text": "45 000 души са проверили досега какви данни са им били източени при хакерската атака срещу НАП. Това показват данните на приходната агенция, която преди две седмици стартира платформа за проверка. Достъпът до нея се осъществява само с ПИК или е-подпис. Цифрите показват, че  над 5 млн. души са се поинтересували каква информация за тях е изтекла в мрежата. Данните на гражданите бяха публикувани в интернет, след като служители на фирмата „ТАД груп“ атакуваха сървъра на приходната агенция. За атаката обвинения за тероризъм получиха шефът на фирмата Иван Тодоров, хакерът Кристиян Бойков, както и търговският директор на дружеството Георги Янков. Според държавното обвинение с атаката те искали да дестабилизират държавното обвинение. След хакерския удар срещу НАП стана ясно, че изтеклите данни са били изпратени от Бойков първо на рекетьорския сайт „Бивол“, който е пощенската кутия на банкера беглец Цветан Василев и Драгалевския лаборант Иван Костов, услужливо обслужвани от медиите на подсъдимия олигарх Иво Прокопиев. Връзката на хакерите с „Бивол“ лъсна, след като прокуратурата разкри комуникацията между обвиняемите в чатприложението „Телеграм“. Междувременно стана ясно, че 150 души са завели граждански иск срещу НАП за теча на данни. Те предявяват претенция за  Според адвокатите, които представляват пострадалите, имало опасност с изтеклите данни на клиентите им да бъдат направени опити за изтегляне на кредити. Преди няколко седмици обаче стана ясно, че самата приходна агенция също има намерение да търси правата си пред съда заради атаката. От НАП разпространиха съобщение, че обмислят да заведат дело срещу извършителите на хакерската атака. Това било възможно да стане по два начина – или чрез присъединяването на агенцията в наказателното производство срещу хакерите, или чрез завеждане на гражданско дело. Заради атаката НАП бе глобена с 5,1 млн. лв. от Комисията за защита на личните данни (КЗЛД). В рамките на три дни  на комисията в съда. Главният мотив за оспорването на акта на КЗЛД е, че неоторизираният достъп, кражбата на данни и последващото им публично оповестяване са резултат от действия, представляващи престъпление по смисъла на Наказателния кодекс на РБ, осъществени независимо и въпреки предприетите от НАП технически и организационни мерки за защита.", "date": "2019.09.16", "title": "45 000 проверили какво са източили хакерите от НАП"}
{"url": "https://www.monitor.bg:443/bg/a/view/32-320-uchenici-prekrachiha-uchilishtnija-prag-vyv-varna-blizo-2-900-sa-pyrvolacite-175533", "text": "Варна започна първият учебен ден с километрично задръстване на входовете на града, заради полицейски проверки, което по никакъв начин не попречи на празничното настроение. Близо 2 900 бяха първокласниците, които влязоха за първи път в класните стаи на варненските училища. Общият брой на учениците, които прекрачиха училищния праг в морската столица е 32 320, а броят на децата в общинските детски градини е над 10 000. В първа възрастова група са 2  600 деца, родени през 2016 г., като 350 от тях преминават от яслена в първа група в градините. За всички родители на първокласници, подали заявление, е осигурена целодневна организация на учебния ден, съобщиха от общинската дирекция „Образование и младежки дейности“\". Междувременно в 23 училища и 12 детски градини бяха направени летни ремонти на обща стойност 550 000 лв. Новото тази година бе липсващото море от цветя в ръцете на деца и педагози, тъй като масово родители и учители се обединиха около каузата „Дарение вместо цвете“. Те пускаха дарения в поставените кутии на входа на всяко училище и детска градина за лечението на малката Алекс, която е родена с рядката диагноза „Фибуларна хемимелия“ - пълна липса на малък пищял и скъсен десен крак с деформирани глезен и стъпало.", "date": "2019.09.16", "title": "32 320 ученици прекрачиха училищния праг във Варна, близо 2 900 са първолаците"}
{"url": "https://www.monitor.bg:443/bg/a/view/trup-na-kotka-vyrhu-grob-hvyrli-v-panika-kazanlyk-175526", "text": "Полуразложен труп на котка, обвит в домашно одеяло и положен върху скорошен гроб хвърли в паника населението на Казанлък. Първоначалното съобщение , подадено на телефон 112 е бил за трупче на новородено, на място към гробищния парк са се отправили криминалисти и униформени от местното РУ „Полиция“. Те обаче установили, че в одеялото има само останки на домашен любимец. Образувано е досъдебно производство , съобщи районният прокурор Таня Димитрова, която очакваше подробности около „находката“ и не се нае да коментира дали става въпрос за някакъв вид „черна магия“ или недоделяна шега . Не бил изключено някой да е решил по този начин да се раздели с починалия си любимец, тъй като в Казанлък и околните селища няма специално определено място за погребване на животински останки. Тепърва ще се установява чий е гробът, където са били подхвърлени котешките останки и дали евентуално някой зложелател на семейството не е решил да се погаври с мъката на опечалените. В гробищния парк няма монтирани видеокамери, а нощем няма и жива охрана, коментират живеещи в близост. От какво е починало животинчето ще се произнесе експерт ветеринарен лекар, но това щяло да е доста трудна задача, поради напредналия стадий на разлагане на останките, коментираха криминалисти от Града на розите.Според тях най-вероятно ставало въпрос за нелепа шега, никой тук не е чувал за наличие на някакви „сатанински секти“, заиграващи се с подобни зловещи ритуали.", "date": "2019.09.16", "title": "Труп на котка върху гроб хвърли в паника Казанлък"}
{"url": "https://www.monitor.bg:443/bg/a/view/novijat-film-na-marius-otkriva-kinomanija-2019-175524", "text": "Новият филм на Мариус Куркински „Засукан свят“ открива „Киномания 2019“ на 14 ноември от 19 ч. в Зала 1 на НДК. След 2 моноспектакъла по текстове на Николай Хайтов, наричан още „писателя на българското кино“ - „Сътресение“ и „Черното пиле“, феноменалният актьор и режисьор „вгражда“ и на екрана мистичната си връзка с този автор. „За мен това е голяма чест, тъй като „Киномания“ е част от културната история на България. Щастлив съм, че в Асеновград играх „Черното пиле“ в неделя вечер – точно на 100-годишнината от рождението на писателя. „Засукан свят“ в „Сътресение“, като всеки път го преоткривах. В един момент реших, че би било добре да превърна словото в образи, картини, светлина... Затворих за малко театралната страница и днес отварям кино пътека в живота си“, сподели Мариус на пресконференция по повод на събитието и разкри, че преди няколко години просто подхвърлил идеята на драматурга Емил Бонев, който след 2 месеца му представил готов сценарий. Минали обаче още над 2 години, докато режисьорът и операторът Иван Тонев преработят основата, за да стигнат до сегашния вид на творбата, чийто жанр те определят като българска приказка, за да не прибягват до по-претенциозното понятие магически реализъм. Мариус е и в главната роля във филма, чието повествование тече в първо лице, а актрисата Ана Пападопулу, както „Монитор“ пръв писа, е в образа на неговата жена. Камен Донев и Виктория Колева се превъплъщават в майката и бащата. „Филмът е голямо предизвикателство от изобразителна гледна точка, защото Ани и Мариус трябваше да изиграят героите от техните 20 години до 60-70-годишни“, коментира Тонев. Продукцията е нискобюджетна и, макар и подкрепена от НФЦ, се е наложило екипът в нея, допълни той. „Подписвам се с цялото си сърце под този филм“, не скри вълнението си Мариус Куркински. Той вече има една игрална лента зад гърба си – „Дневникът на един луд“ (1997) по неговия едноименен моноспектакъл. В „Засукан свят“ Мариус е извел основна линия, която не съществува в оригинала. Посланието на творбата е свързано с основните човешки ценности, с екзистенциалния въпрос кои сме, има ли добро в злото, което понякога вършим, и обратното. Мотото на „Киномания 2019“, номера на чието издание организаторите определят като „33 ½“, е „Гледай!“. То ще продължи до 22 ноември. Един от акцентите още в началото – на 17 ноември, е вечерта „Нарисувай ми тъга“, посветена на Тео Ушев. Тогава ще бъде показана анимацията „Четирите годишни времена“ по музика на Вивалди, създадена от 4-ма художници, един от които е и българинът. Ще бъде представена премиерно за страната ни и новата му анимация „Физика на тъгата“ по романа на Георги Господинов, която преди вечер получи едно от двете главни отличия на Кинофестивала в Торонто – специална награда почетен диплом.", "date": "2019.09.16", "title": "Новият филм на Мариус открива „Киномания 2019“"}
{"url": "https://www.monitor.bg:443/bg/a/view/2-godini-uslovno-za-megz-zaradi-obsebvane-na-djip-mercedes-175529", "text": "С присъда от 2 години условно с 4 години изпитателен срок се сдоби модната дизейнерка Миглена Каканашева – Мегз. Останалите двама подсъдими - любовникът й Румен Рончев и братовчед й Антон Лесов, също имат условни присъди по обвинението на районната прокуратура за обсебване на лизингов джип „Мерцедес”. Присъдите са факт, след като тримата подсъдими сключиха споразумение с държавното обвинение, одобрено от съда, съобщиха от районната прокуратура в Пловдив. 29-годишната Мегз е осъдена заради това, че от средата на септември м.г. до 28 септември с.г. в Раковски, като подбудител, умишлено е склонила Рончев и Лесов, двамата като извършители, да присвоят джипа. Неговата стойност е 98 586 лева, като автомобилът е бил собственост на лизингова компания в София. Според обвинението обсебването е в големи размери и присвоената вещ била заместена до приключване на съдебното следствие в първоинстанционния съд. 41-годишният Румен Рончев е осъден по две обвинения. Първото е за обсебването на въпросния лизингов джип, а второто е за три кражби. Едната е на два спойлера от склад в Индустриалната зона в Раковски и е за 1600 лева. Втората е на лека кола „Мерцедес” за близо 2500 лева. А третата е, че е склонил свой познат да отмъкне 120 бутилки уиски за общо 3 312 лева. По одобреното от районния съд споразумение Румен Рончев е получил 3 години условно с 5-годишен изпитателен срок. Антон Лесов получи 2г. и 6 м. условно с 5 години изпитателен срок заради това, че е обсебил джипа и че е дал неверни данни в полицията за уж изчезналото возило. Определението на Районен съд-Пловдив, с което е одобрено споразумението, е влязло в сила и не подлежи на протест и обжалване.      ", "date": "2019.09.16", "title": "2 години условно за Мегз заради обсебване на джип „Мерцедес”"}
{"url": "https://www.monitor.bg:443/bg/a/view/zodiite-kato-pyrvoklasnici-175492", "text": "Ето как реагира всяка зодия, когато е в първи клас. Ще разпознаете първолачето Овен по това, че в Първия учебен ден е леко срамежливо. Гледа леко изпод вежди, защото не е сигурно дали учителката му харесва, дали децата са му приятни и въобще цялата тази ситуация с училището му намирисва на номер, който възрастните са скроили на децата, за да се отърват от тях за през деня. В някакъв момент Овнето идва на себе си и до час-два вече е повело гламавия Стрелец и любопитния Близнак на изследователска експедиция из шкафчетата в класната стая. Овен е онова хлапе, което се дърпа от ръката на майката и крещи: „Не искам да си ходя!“ Детето Телец е дошло с вълнение. То е изрядно изтупано и подготвено за всичко. В раничката му има моливи, гумички, острилка, флумастри, химикали, комплект за чертаене, тиксо, мокри кърпички и детски левкопласт с картинки – това, в случай че падне и се удари. Телец е онова детенце, което отива право при учителката и я пита: „А ти на колко си години? Имаш ли деца? Този часовник откъде ти е?“ То се запознава с целия клас, поканва поне 13 деца да му станат най-добри приятели и черпи най-симпатичното с бонбон. След училище непременно ще иде на сладкарница с майка си. Всички деца са насядали по чиновете, само едно се върти като шугаво, непрекъснато нещо обяснява, става, ходи напред-назад и на учителя му иде да му загрее врата. Този малък червей е Близначето. Иначе е безкрайно чаровно дете… поне през част от времето. Любознателно е, интелигентно и будно. Задава много въпроси в клас и извън него. Но Близнакът не е в училище заради учението. Най-важно му е какво става през междучасието – с кого си е разменил стикита, кой какво му е казал, той на кого какво е отговорил. Въпреки това се учи добре, особено по математика. Малкото Раче е леко отнесено и нещастно в Първия учебен ден. Не разбира защо не може да си остане вкъщи. Защо се налага да влачи крака към огромния училищен двор с букет в ръка и да се запознава с някакви си деца, да го ръси поп по главата с китка и непозната жена да го отвежда от майка му. От всичко това стомахът го присвива и му се налага спешно да изтича до тоалетната – точно в най-неподходящия и тържествен момент. Ще минат месеци, докато детето Рак се аклиматизира и започне да участва активно в учебния процес. По това време ще стане ясно, че то е умен и съвестен ученик. Иска да рецитира пред строя Лъвчето е убедено че Първият учебен ден е негов личен празник, измислен специално за да може всички да му се възхитят – безбройните лелки, които срещат по пътя до училище, съседите и продавачките в магазина, през който са минали с майка му, за да му купи вафла. Удоволствие му доставят и съпътстващите деня малки ритуали – като, когато баба му плисва чаша вода по стълбите, „за да му върви по вода“, или когато трябва да стои мирно на двора, докато по уредбата гърми „Върви, народе възродени“. Зарича се догодина да е на мястото на онова дете, което каза стихотворение пред всички.   Девата отива на училище с грейнали очи. Тя е детето, жадно за знания. Цяло лято е чертала ченгелчета и лулички и е упражнявала събиране и изваждане, за да е готова за първия учебен ден. В чантата на малката Дева всичко е изрядно: тетрадки, несесер, портмоненце, изобщо всичко, което евентуално би могло да й потрябва през учебната година. И никакви родителски аргументи, че през първия учебен ден само ще ги приветстват, ще седнат в класната стая да се запознаят с учителката и няма да имат уроци, не може да я убеди да си остави хубавата нова раница у дома. Забелязвате ли внимателното мило детенце, което гледа умно от задните редици. Този сериозен и спретнат мъник съвсем скоро ще си покаже рогата. Чакайте само да посвикне с обстановката. Везните дават вид на послушни и понякога наистина са – особено момиченцата. Но в повечето случаи това чаровно дете е толкова палаво, че Денис Белята пасти да яде. Най-приятно му е, когато успее да въвлече целия клас в поредната си идея за нерегламентирани училищни забавления, като да върже връзките на обувките на съученик, или да организира въша напаст в класа, за да ги пуснат от училище.   Скорпиончетата тръгват на училище като всички хлапета – леко наплашени, отчасти заинтригувани. Но на вид са „светски“ хора, които знаят всичко и нищо не може да ги изненада. Ще ги разпознаете по безразличната, леко отегчена физиономия. Не бива това да ви заблуждава. Те искат да им хареса в училище не по-малко отколкото искат да ги харесат тях, самите. Копнеят за одобрението на другите деца и на учителя. Просто го играят аутсайдери. Скорпионите са капризни ученици: ако не им е интересно, не учат. Ако учителят успее да заплени вниманието им, ще учат по-ревностно и от Девите. Детето Стрелец е с един червен и един шарен чорап. В бързината не е намерило два еднакви, но пък какво от това, нали са все чорапи! Стрелецът е единственият знак в зодияка, който още от трета група в детската градина мрънка, че иска да ходи на училище. Там всичко е толкова вълнуващо – има учебници, дъска. И най-важното: вече няма да бъде бебе, а ученик. С копнеж поглъща новите знания. И така цяла седмица. След което решава че това нещо, училището, е една голяма измама и затвор, в който го държат, докато той гледа през прозореца и си мечтае за дръзки приключения. Първолакът Козирог прилича на миниатюрен служител в одиторска компания: елегантен, сериозен, нахъсан за творчески успехи. Тъй като е истинско дете, все пак успява да удържи този строг вид около 20 минути, докато Овенът и Стрелецът не го завлекат зад училището да види един огрооомен плужек. Козирогът бързо влиза в релси и се връща в класната стая, за да успее да направи добро впечатление на учителката още от началото. Той дърпа за ръкава майка си, за да й напомни да запише всички инструкции на госпожата. От този Ден 1 в училище, той си е решил да бъде отличник. Детето Водолей е откровено, когато рита бордюра и се тръшка: „Не го искам това мръсно училище!“ Водолеите от бебета ненавиждат да им се налагат правила и да им се казва какво да правят, а в този ден точно това им се случва. Нещо им нашепва, че първият учебен ден е изключение и в първи клас няма да е само цветя, речи и почерпка с мама и тати за награда, че вече е първолаче. Водолеят подозира, че този хубав училищен звънец, който с радост би докопал да си подрънка, ще бъде прибран чак до следващия 15 септември. Той още не знае, че един ден ще развие апетит към учението. Сладурчето, което стои като самотна мушица в абаносова кула насред цялото това оживление в училищния двор, това детенце е имало късмета да се роди под знака на Риби. През следващите месеци ще стане ясно, че Рибите влизат в клас с доброто намерение да се учат, но нещата просто не се получават. Дори най-малките Рибки знаят, че всичко тече, всичко се променя и учението е занимание ефимерно. Не се учудвайте: за едно дете Риби не е невероятно да знае дума като „ефимерно“. Невероятно е, че още в първи клас е готово да се влюби – ако не в съученичка, то поне в учителката.", "date": "2019.09.16", "title": "Вижте зодиите като първокласници"}
{"url": "https://www.monitor.bg:443/bg/a/view/prokuraturata-se-samosezira-za-lekarja-postavjal-stentove-na-zdravi-hora-175528", "text": "Специализираната прокуратура се самосезира след медийни публикации, в които се предоставят данни, че лекар от МБАЛ-Пазарджик е поставял стентове на пациенти, които не се нуждаят от подобна медицинска интервенция. Д-р Лазов от държавната болница в Пазарджик е поставял стентове както на болни, така и на здрави пациенти, в резултат на което заплатата му е скочила на 57 000 лв, стана ясно от разследване на „Нова телевизия“. Практиката при подобен вид операции е здравната каса да заплаща на лечебното заведение 4 500лв. на пациент, а обикновено хирурзите, извършили операцията, получават 15% от тази сума. Директорът на пазарджишката болница обаче дава на д-р Лазов близо 50% за 30-минутната процедура. По случая е назначена комплексна проверка от различни държавни органи, които да установят дали са налице данни за извършеното престъпление, съобщиха от Специализираната прокуратура. „Това е от компетентността на специализираната прокуратура. Има данни и за други престъпления. Това, което ще направят и правят в момента, е да възложат на ГДБОБ спешно извършване на проверка по излъчения от вас случай. Предстои в днешния ден да се възложи проверка и на АДФИ на НАП, който ще извърши данъчни проверки на посочените от вас лекари. Ще бъде извършена проверка и на Изпълнителна агенция „Медицински одит”, заяви пред „Нова телевизия“ заместник-главният прокурор Иван Гешев. Предстоят да бъдат снети обвинения на лекари и медицински работници и да бъде проверена медицинската документация и съответно практиката на лечение на страдащи от сърдечни заболявания. Ще бъдат проверени и спазването на медицинските стандарти и начинът, по който лечебното заведение изразходва бюджетните си средства, заявиха от Спецсъда. Комплексната проверка трябва да приключи с подробен доклад в срок от 2 месеца.", "date": "2019.09.16", "title": "Прокуратурата се самосезира за лекаря, поставял стентове на здрави хора"}
{"url": "https://www.monitor.bg:443/bg/a/view/bosnenec-shte-sviri-na-ludogorec-sreshtu-cska-moskva-175530", "text": "Босненският рефер Ирфан Пелито ще ръководи първата среща на „Лудогорец“ в груповата фаза на Лига Европа. Разградчани приемат ЦСКА (Москва) в четвъртък, като срещата е на „Лудогорец Арена“ от 22 ч. Помощници на Пелито ще бъдат неговите сънародници Сенад Ибришимбегович и Давор Бельо, а четвърти съдия е Адмир Шехович. Бившият топрефер от Люксембург Ален Хамер ще бъде съдийски наблюдател на мача, а Романо Клаведечер от Швейцария е делегат на УЕФА. 35-годишният Пелито е международен рефер от четири години и има един български мач във визитката си. Това е младежката квалификация до 21 години на нашия отбор с Франция, която се игра през есента на 2018-а година в Стара Загора и завърши 0:1. Междувременно наставникът Станислав Генчев планира да пусне централният защитник Козмин Моци в стартовата единадесеторка срещу московчани. На линия ще бъде и националът Антон Недялков, а от лекарския щаб на „Лудогорец“ правят всичко възможно Абел Анисе да бъде на линия за четвъртък. Мадагаскарският полузащитник се контузи на загрявката преди срещата с „Етър“ и бе заменен в стартовия състав от Яцек Горалски.", "date": "2019.09.16", "title": "Босненец ще свири на „Лудогорец“ срещу ЦСКА (Москва)"}
{"url": "https://www.monitor.bg:443/bg/a/view/11-novi-zastrahovatelni-posrednici-ot-es-iskat-da-rabotjat-v-bylgarija-175531", "text": "11 са новите застрахователни посредници от държави-членки на Европейския съюз (ЕС), които искат да извършват дейност в България, показват данни на Комисията за финансов надзор (КФН) за август 2019 г. Други 5 пък са подали заявления за преустановяване на дейност. Общо уведомленията в края на осмия месец са 2 563. За периода 1 август – 31 август 2019 г. комисията е получила уведомление и от немско застрахователно дружество с интерес да развива дейност у нас. Друго такова от Обединеното кралство пък търси да преустанови дейност. Към 31 август 2019 г. застрахователите от държави-членки, заявили намерение да извършват застрахователна дейност на територията на Република България, се запазва на 645. От друга страна, броят на родните застрахователи, които искат да работят в държави от ЕС, се увеличава до 17. През август КФН е изпратила 3 нови уведомления от застрахователни компании със седалище в България до ЕС. Броят на застрахователните посредници с този интерес също расте до 44 като е изпратено само 1 уведомление на застрахователен посредник.", "date": "2019.09.16", "title": "11 нови застрахователни посредници от ЕС искат да работят в България"}
{"url": "https://www.monitor.bg:443/bg/a/view/il-volo-pjahme-na-oltar-pred-papata-i-sbydnahme-mechtata-si-175527", "text": "Джанлука Джинобле, Пиеро Бароне и Иняцио Боскето са трите божествени гласа, които преди 10 години се събраха във феноменалното трио Il Volo. Класическа музика, опера, поп и рок – за тях няма граници. Затова и достигнаха до сърцата на милиони по цял свят, а албумите им са сертифицирани с платинени статуси, концертите разпродадени, и дори папата ги слуша в захлас. Талантливите италианци вече са на родна земя, където снощи трябваше да изнесат концерт във Варна, а утре вечер са готови да покорят зала „Арена Армеец“. Ето какво ни казаха часове преди да излязат на най-голямата сцена в столицата. - Огромна чест и отговорност е да ни определят за наследници на такива гиганти в музиката! Тримата тенори са неповторими. Не може да има такива като тях. Те всъщност са нашите учители. Короната е тежка, но пък и носи огромна радост, защото ние в чужбина изпълняваме нашата си италианска музика, лирическото пеене и представяме културата и духа на Италия. Негативите са, че нямахме детство като нашите връстници. Наложи се да пораснем и узреем бързо. Много пътувахме и обиколихме света, наложи се да научим бързо няколко езика, защото САЩ и Латинска Америка например ни приемат много добре. Но пък имахме честта да излизаме на сцената с много известни музиканти, от които се учехме. Важното е, че при целия този ритъм, семействата ни винаги са до нас и ни подкрепят. - Да пеем пред папата остави отпечатък върху целия ни живот. Представяте ли си хора на нашата възраст да имат осъщетвена такава мечта – да пеят пред папа Франциск, този изключителен човек и папа-революционер. Винаги е била голямата ни мечта и преди 7-8 години Иняцио беше казал на нашия мениджър Микеле Торпедине, че ако един ден направи така, че да пеем пред папата, вече ще го нарича Grande Capo. Срещите ни с папата са повече от една. Пели сме в Palazzo Madama и в базиликата в Асизи след отслужена от Негово светейшество литургия. След това през 2014 г. той ни прие в лична аудиенция във Ватикана, където му подарихме специално записано CD с нашето изпълнение на Ave Maria и албума ни Notte Magicа. И ето сега пяхме на XXVI Световен ден на младежта в Панама – много е особено, защото това не е концертна сцена, а нещо като олтар. И е особено впечатляващо да видиш толкова много млади хора, близо 1 млн., да се молят, да плачат и да са така отдадени на вярата. - Пласидо Доминго е изключителна личност. Човек изцяло отдаден на семейството си, на приятелството и на работата си, един от най-големите артисти на оперната сцена. Отнасяше се към нас с ограмно спокойствие, търпение и бащинско чувство. Огромна е подкрепа му за нашия проект Notte Magica – Трибют към тримата тенори, за което винаги ще му бъдем благодарни. - Първият ни платитен албум е дебютният ни Il Volo. Не сме очаквали този успех. Но по-важна за нас е наградата на Санремо 2015 г. с Grande Amore. Това беше нашето най-голямо признаване от италианската публика, завръщането ни в Италия. Защото 6 години преди това ние вече пеехме в САЩ и Латинска Америка, но не бяхме толкова познати у нас. - Това, че изпълняваме класика и поп опера, е защото искаме да останем верни на нашата идентичност и стил, които градим вече 10 години. Това не значи, че не слушаме друга музика. Ние сме на 25 години, все пак! В момента например Пиеро слуша Ед Шийрън, Иняцио – Бруно Марс, а пък Джанлука – Луис Капалди - Музиката за нас е всичко. Ние пеем от деца. Всеки от нас е мечтал да пее и се е опитвал да прави нещо сам, макар и никога да не сме предполагали, че ще стигнем толкова далеч. Ето, Иняцио сам е налучквал на една детска клавиатура La Donna e Mobile, а Пиеро е пял в църковния хор, за да си плаща уроците по пиано. Т.е. нашият съзнателен живот е свързан с музиката. И юбилейният ни албум се казва Musica – избрахме заглавие просто, запомнящо се и разбираемо за публиката по целия свят. - Ние сме късметлии, защото освен колеги, сме и добри приятели. Вярно е, че случайността ни срещна в едно ТВ шоу за таланти, където се явихме поотделно. Събраха ни в трио заради хармонията на гласовете ни. Но през целите тези 10 години ние заедно растем и се подкрепяме на сцената. И най-важното е, че между нас има уважение! На сцената ние имаме много силна връзка – живеем в един и същи момент, изпитваме едни и същи чувства. Един поглед, един жест – и всеки един от нас усеща въбрациите и емоциите на останалите.", "date": "2019.09.16", "title": "Il Volo: Пяхме на олтар пред папата и сбъднахме мечтата си"}
{"url": "https://www.monitor.bg:443/bg/a/view/kalejn-trygna-s-treta-ocenka-na-obrych-175532", "text": "Боряна Калейн стартира с трета оценка на обръч в първия ден от световното първенство по художествена гимнастика в Баку (Азер). Тя показа стабилна и уверена игра и бе оценена с 21,600 точки от съдийките. По-високи оценки от българката имат единствено представителките на Русия - Дина Аверина (23,650) и Екатерина Селезньова (23,400). Втората ни състезателка, която игра на обръч – Катрин Тасева, получи за изпълнението си 20,400 т. и е седма след първия ден на този уред. Утре обаче и втората половина от грациите, сред които са украинки и италианки, ще играят на обръч. Нашите пък ще изпълнят съчетанията си топка, а късно вечерта ще са финалите на тези два уреда. „Смятам, че изиграването ми беше много добро. Първо съчетание на световното, мисля, че много добре се представих. Аз естествено съм много критична, имаше още какво да направя“, сподели пред БНР Боряна Калейн. „Имаше доста неточности в играта ми. Мисля, че за това, което изиграх, оценката ми е добра“, сподели и Катрин Тасева. Двете ще играят и за многобой, което им дава право да се борят за така мечтаните олимпийски квоти. Капитанката на тима ни Невяна Владинова ще се бори за място сред най-добрите само на бухалки и лента.  ", "date": "2019.09.16", "title": "Калейн тръгна с трета оценка на обръч"}
{"url": "https://www.monitor.bg:443/bg/a/view/inflacijata-narasna-s-2-9-prez-avgust-175514", "text": "Инфлацията през август нарасна с 2.9% на годишна база, показват данни Националния статистически институт (НСИ). Спрямо юли 2019 г. увеличението е 0.1%, а от началото на годината – 2.1%. Средногодишната инфлация за периода септември 2018 - август 2019 г. спрямо периода септември 2017 - август 2018 г. е 3.2%. За периода юли-август най-голямо увеличение на цените на стоките и услугите има в групата на ресторантите и хотелите или 0.6% нагоре. След тях се нарежда здравеопазването, което е поскъпнало с 0.5%. Трети са хранителните продукти и безалкохолни напитки (0.4% ръст), следвани от групите жилища, вода, електроенергия, газ и други горива (0.2%); жилищно обзавеждане, домакински уреди и принадлежности и обичайно поддържане на дома (0.2%) и развлечения и култура (0.2%). Най-малък ръст има при алкохола и тютюневите изделия (0.1%), а при транспорта, съобщенията и образованието няма промени спрямо предходния месец. Цените на дрехите и обувките са се смъкнали с 3.3% като след тях се нарежда групата разнообразни стоки и услуги с 1% спад. със съответно 6.6%, 4.7% и 3%. След тях са зрелият чесън (2.9%), каймата (2.1%) и месото от едър рогат добитък (1.9%). Ръст има и при минералната вода (1.7%), нискомасленото прясно мляко и кафето (1.5%), яйцата, плодовите сокове и зрелият боб (1.4%), лещата (1.3%) и газираните напитки, оризът (1.2%) и доматите (1%). По-нисък ръст на цените има при прясната и охладена риба и солта (0.9%), солта и пълномасленото прясно мляко (0.8%), киселите млека (0.7%), белият хляб, чаят и млечните масла (0.6%). Хлябът „Добруджа“ и трайните колбаси са поскъпнали с 0.5%, а брашното, сиренето и виното с 0.4%. Краставиците и ракията са поскъпнали с 0.3%, а месото от домашни птици и захарта с 0.2%. При малотрайните колбаси и кашкавала увеличението е 0.1%. а след тях са зрелият лук и други пресни зеленчуци като зелен фасул, тиквички и патладжан със съответно 13% и 13.3% спад в цената. Четвърти са картофите (6.9%), които изпреварват кореноплодните зеленчуци (5.5%), сладоледа (1.8%), бирата (1.5%) и олиото (1%). Изварата (0.6%), оцетът (0.5%), зърнените закуски (0.4%), маргаринът (0.4%), сушените зеленчукови подправки (0.4%), тестените закуски и пици (0.3%), типовият и ръжният хляб (0.2%) и гъбите (0.1%) също са поевтинели. препаратите за почистване на съдове (1.8%), мебелите (1.4%) и хладилниците (1.1%). Дървата и услугите по краткосрочно настаняване са нагоре с 0.9%, канализационните услуги с 0.8%, а пакетните услуги за почивка и туристически пътувания - с 0.7%. След тях са бойлерите (0.6%), персоналните компютри (0.5%), услугите за обществено хранене (0.5%), моторните и смазочни масла (0.4%), въглищата (0.4%) и готварския печки (0.4%). На предпоследно място са цигарите, водоснабдяването, метана за ЛТС и вестници с 0.3% ръст, а услугите за пречистване на водата и градинарството са с с 0.2% нагоре. През разглеждания месец в групите на нехранителните стоки и услугите е регистрирано намаление на цените при: облекло - с 2.4%, обувки - с 5.1%, газообразни и течни горива за битови нужди - съответно с 1.6 и 0.7%, климатични инсталации - с 1.0%, прахове за пране - с 1.1%, автомобилни гуми - с 0.9%, дизелово гориво - с 0.4%, автомобилен бензин А95H - с 0.4%, автомобилен бензин А100Н - с 0.6%, газ пропан-бутан за ЛТС - с 2.7%, мобилни телефонни апарати - с 0.4%, телевизори - с 1.6%,продукти за лична хигиена - с 3.2%, козметични продукти - с 2.5%, автомобилни застраховки - с 1.7%, и други. През август 2019 г. цените на лекарствените продукти са се увеличили с 0.7%, а цените на лекарските и на стоматологичните услуги остават на равнището от предходния месец.", "date": "2019.09.16", "title": "Инфлацията нарасна с 2.9% през август"}
{"url": "https://www.monitor.bg:443/bg/a/view/specakcija-sreshtu-prostitucijata-i-trafik-na-hora-se-provede-v-burgas-175513", "text": "Мащабна акция на специализираната прокуратура и ГДБОП се проведе в бургаските квартали „Меден рудник“ и „Победа“. Тя бе насочена срещу организирана престъпна група за трафик на хора, склоняване към проституция и пране на пари.   По време на операцията били проверявани адреси на клубове за проститутки, които били изпращани в Германия „Става дума за организирана престъпна група, състояща се от български граждани от ромски произход. Основната й дейност е най-общо трафик на хора. Те развиват дейност в България и в Германия. Организират т.нар. клубове, където се трафикират жени от България”, коментира заместник-главният прокурор Иван Гешев пред „Нова телевизия\". Събраните от трафика на проститутки пари били инвестирани в злато, луксозни коли и имоти.", "date": "2019.09.16", "title": "Спецакция срещу проституцията и трафика на хора в Бургас"}
{"url": "https://www.monitor.bg:443/bg/a/view/klasicite-ostanaha-bez-kvota-ot-svetovnoto-175516", "text": "Иво Ангелов бе близо до спечелване на олимпийска квота от световното първенство по борба в Нурсултан, Казахстан, но допусна поражение на четвъртфиналите и така класиците приключиха само с един бронзов медал В категория до 60 кг. в класическия стил световният и европейски шампион от 2013 г. започна с три победи - над азера Талех Мамадов с 4:0, севернокорееца Се Унг Ри с 2:1 и китаеца Сеймика Валихан с 4:0. Българинът обаче бе спрян от младия иранец Али Реза Нейджади с 1:3. По-късно азиатецът отстъпи на полуфиналите от японеца Кеничиро Фумита с 1:10 и така не успя да изтегли Иво Ангелов към репешажите за бронза. Още двама наши представители отпаднаха рано на световното. При 77-килограмовите Даниел Александров тръгна с успех над колумбиеца Джаир Муноз с 6:3, но на 1/16-финалите загуби от двукратния олимпийский шампион Роман Власов с технически туш за 1,57 мин. Руснакът падна в следващия кръг и участието на Александров приключи. При тежките до 130 кг. Милослав Методиев претърпя поражение от узбека Мумуншок Абдулаев с 1:3. Съперникът му също загуби в следващия кръг и националът отпадна. Утре започва участието на Миглена Селишка и Евелина Николова при жените.", "date": "2019.09.16", "title": "Класиците останаха без квота от световното"}
{"url": "https://www.monitor.bg:443/bg/a/view/stefan-danailov-otnovo-postypi-v-bolnica-175512", "text": "Големият български актьор Стефан Данаилов отново постъпи в болница. Това съобщиха от УМБАЛ „Софиямед“, където той ще продължи възстановяването си. На Данаилов ще му бъдат направени нови изследвания и ще се подложи на рехабилитация. Припомняме, че миналия месец Ламбо бе приет по спешност в болница в Бургас. Звездата от \"Дами канят\" бе докаран до лечебното заведение с линейка от Приморско с оплаквания от силни болки в таза и крака. Оказа се, че има счупване на тазобедрената става, причинена от падане. Два дни по-късно успешно му бе направена операция в болница „Бургасмед“. Процедурата премина стандартно без инцидентиот хирургично и анестезиологично естество, посочиха тогава от медицинското заведение. Пациентът е стабилен за ранния следоперативен период. Изведен е в интензивно отделение за следоперативно наблюдение и мониторинг“, допълниха лекарите.", "date": "2019.09.16", "title": "Стефан Данаилов отново постъпи в болница"}
{"url": "https://www.monitor.bg:443/bg/a/view/s-pesni-i-sportni-tanci-zapochna-pyrvija-ucheben-den-v-blagoevgradskoto-peto-su-175519", "text": "   С песни и спортни танци започна първият учебен ден в благоевградското  V СУ „Георги Измирлиев“. Кмета д-р Атанас Камбитов поздрави 55-те първолаци с думите: „Скъпи, първокласници, днес ще чуете първият училищен звънец, ще прекрачите прага на училището. То ще стане Ваш втори дом – дом на буквите на числата, на книгите, на приятелството, на познанията. Днес тръгвате по дългия път на знанието, през който за ръка ще ви водят Вашите учители. Учител не може да е всеки. Това нещо го носиш вътре в себе си. Казвам го и като син на учителка. Видял съм го, зная го.   Трябва да имаш много голямо сърце! Ангажимент  на Общината е да подобрява базата. Училището е изцяло обновено по Оперативни програми. Обновени са всички училище в общината. Между 80 и 100 лева струва подготовката на един първолак за новата учебна година. Това показа бърз преглед в благоевградските книжарници на цените на учебните пособия от задължителния списък, одобрен от МОН за тази година.    Очаквано най-скъпа е раницата. Експертите препоръчват тя да е \"хубава и мека\". Раница с ортопедичен гръб и дишаща материя започва от 60-70 лв., но може да достигне и до 300, ако е маркова. Повечето са с 2 г. гаранция. Продавачи споделят, че родителите масово купуват по-евтини раници, които не само се късат бързо, но са и неудобни.    За първи клас са нужни по 5 броя тетрадки с тесни и широки редове и с големи квадратчета. В различните книжарници цените варират, но най-често комплект от 10 броя излиза около 3 лв. Най-скъпи са тетрадките с десени на обичани герои от анимационните филми - комплект с такива стига до 6,50 лв.    Цветните моливи за рисуване могат да се намерят на цена от 3 до 6 лв., в зависимост от марката. Обикновените черни моливи пък са от 0,40 до 0,60 ст. за брой, като най-скъпите са с гумичка. Отделно хубава голяма гума струва между 0,40 и 0,60 ст. Нужна е линия за чертане, която е между 0,30 и 0,80 ст.    За часовете по рисуване е нужен блок №4, който е на цена 0,70 ст. Към него трябва да се купят водни бои и кръгла четка. В комплект са между 3 и 4 лв. Отделно кръгла четка от естествен косъм излиза около 1 лв.    Трябва да се купи и гланцово блокче, което струва 0,50 ст., заедно с ножица с тъп връх. Тя е на цена между 1 и 2 лв. За творческите часове ще са нужни пластилин с дъска за моделиране и ножче. Общо трите продукта са от 3 до 4 лв.    Голямо е разнообразието при несесерите. На пазара се предлагат няколко вида - от твърди до меки. Най-добрият вариант, който учителите често изискват, е с 3 ципа. В зависимост от марката и десените по него той струва между 12 и 20 лв.    Учебниците за първи клас са безплатни, но към тях трябва да се купят помагала по отделните предмети. Цената им варира между 20 и 50 лв., но обикновено се купуват организирано в училище.    Индивидуални са разходите за облекло. В списъка на учениците задължително се включва екип за физическо възпитание - анцуг, гуменки и бяла тениска. За ежедневието много училища са въвели униформи. Всяко решава каква да е цената им.    Собственици на книжарници споделят, че до края на август търсенето на учебни пособия е било слабо. От една страна, родителите още не са се върнали от лятната си почивка. От друга, повечето предпочитат да изчакат задължителната за първи клас родителска среща преди 15 септември, когато ще получат официално списъка с нужните пособия.    Търговците уверяват, че тази година не се очаква закъснение в доставките на подвързии и бележници. При някои дори има останали от миналата година.", "date": "2019.09.16", "title": "С песни и спортни танци започна първия учебен ден в благоевградското Пето СУ"}
{"url": "https://www.monitor.bg:443/bg/a/view/stendove-ne-za-zdrave-175520", "text": "Лекар бе разкрит в тв разследване да слага стендове на здрави хора. Целта е негово, а вероятно и на други хора, облагодетелстване, чрез неправомерно източване на Здравната каса. Логично незабавно се самосезира Специализираната прокуратура, задействани са ГДБОП, АДФИ и НАП. Не става дума за единичен случай, има подадени сигнали и от други пациенти. Публична тайна е от години, че се извършват спекулации със стендовете, включително с качеството на изработката им. Според специалисти поставянето на стенд на здрав човек ускорява възможността той да получи инфаркт. Т.е.казано в прав текст – това си е опит за убийство. От морална гледна точка, престъплението не е по-различно от това на извергите, станали печално известни с деянията си през последните месеци, дори е по-лошо, защото този лекар е произнесъл Хипократовата клетва. Според немската практика такива лица повече не могат да бъдат лекари. Но едва ли е достатъчно, особено ако се докаже, че има починали в резултат на неговите деяния. Затова, ако е необходимо, е добре да се помисли за спешни промени в Наказателния кодекс, за да може осъждането на такива “невидими” на пръв поглед убийци да действа превантивно за други, които искат да печелят с цената на човешки животи. И накрая нека не се правят обобщения. Хиляди се лекарите у нас, които всеки ден губят част от здравето си в битката за спасяване на човешки животи. И това лице, както и свързаните с него, са срам за съсловието. Затова е далеч по важно да се показват добрите дела, както и управляващите, които и да са те, да не пестят усилия в реформирането на здравната система. Защото, когато има добри правила, всички ще имат полза, а и няма да има възможности за тяхното прекрачване.", "date": "2019.09.16", "title": "Стендове не за здраве"}
{"url": "https://www.monitor.bg:443/bg/a/view/vnimanie-shizofrenija-peevski-bil-novija-cvetan-vasilev-lyje-agent-sasho-175518", "text": "Илиян Василев, известен още като агент Сашо от ДС, за пореден път доказва защо е сред най-гласовитите глашатаи на олигархичната пропаганда. И този път той използва любимия си „демократичен“ прийом – пост във Фейсбук, който услужливо е препечатан от колегата му агент Академик (Огнян Стефанов) в сайта му за интриги „Фрогнюз“. Фейсбук стратегията на Илиян Василев е хитър милиционерски ход – така той лесно може да се одума, че десетките неистини и клевети, които бълва, са само „лично мнение“. Лично мнение, но зад него прозират личните интереси на шепа подсъдими олигарси, силно уплашени от кандидатурата на Иван Гешев за главен прокурор. Нека припомним фактите. Цветан Василев е подсъдим за аферата КТБ, с която източи банката, ужили вложителите и ощети държавния бюджет с милиарди. Иво Прокопиев е подсъдим за аферата ЕВН, а той е и любимият приватизатор на Иван Костов, лапнал ключови държавни предприятия за жълти стотинки. Сашо Дончев пък от години печели на гърба на всички българи от позицията си на газов олигарх. Тази весела дружинка от „добри олигарси“ систематично атакува депутата и издател на „Телеграф медиа“ Делян Пеевски. Прави го с клевети, лъжи и инсинуации, които разпространява чрез организираната си медийна империя, подпомагана от стари ченгета и журналисти на повикване. Важна брънка в тази добре смазана машина за фалшиви новини е именно Илиян Василев. В поредната си изява агент Сашо избълва чутовната глупост, че Делян Пеевски „е новия Цветан Василев и е разпределител на огромни средства, които \"хранят\" огромно количество политици, магистрати, служби”. Нелепо твърдение, защото именно в изданията от „Телеграф медиа“ редовно разкриваме, включително и със собствени разследвания, чудовищните злоупотреби на банкера беглец Василев. А дейността на Пеевски като политик и издател е публична и видима от стотиците хиляди наши читатели и от всички непредубедени граждани. А още по-цинично е, че подобна лъжа се разпространява от „Фрогнюз“ на агент Академик, който е на издръжка при първия, истинския и единствен всъщност Цветан Василев. Не го твърдим ние, нито някой добре платен драскач във Фейсбук, а ключовия свидетел по делото КТБ Бисер Лазов. Това обаче не спира агент Сашо да бляботи и да повтаря беззъбите и лишени от факти опорни точки как Делян Пеевски контролира всичко в държавата като някакъв всесилен император, владеещ тъмната страна на силата. Очевидно хората, които работят по акция „Гъзурниците“, написана върху мазна салфетка в скъп белградски ресторант, съвсем са се филмирали. Ако съберем доказателствата по делата за злините, извършени от подсъдимите олигарси, ще изпълним областната библиотека в Разград. Кадруването и домогванията до властта на Иво Прокопиев са пословични със своето нахалство. Хибридните му напъни да овладее страната чрез подставени политици, магистрати, „безплатни“ протестъри и медийни бухалки са емблематични за задкулисието. Грачейки с лъжи срещу Пеевски те опитват да отклонят вниманието от собствените си омотани в зависимости персони. Не им се получава. Истината винаги излиза наяве.", "date": "2019.09.16", "title": "Внимание, шизофрения: Пеевски бил „новия Цветан Василев“, лъже агент Сашо "}
{"url": "https://www.monitor.bg:443/bg/a/view/lovchanska-mitropolija-otvori-pyrvoto-pravoslavno-shkolo-175508", "text": "Ловешката митрополия отвори първото православна училище в страната в понеделник. Школото започна учебната година с общо 11 ученици. Това съобщи за „Монитор“ митрополитът на епархията Гавриил. От тях 7 са записани в първи клас, 4 са в предучилищна възраст. Очаква се да бъдат записани още две в подготвителната предучилищна група, поясни владиката. Освен преподаватели за учебните занимания, които са според програмата на останалите училища, одобрена от Министерството на образованието и науката, за малчуганите е осигурена и занималня. Предвидено е и столово хранене. В учебните предмети е залегнало вероучението, както и християнското възпитание в духа на православието, каза още митрополит Гавриил. Школото се нарича \"Свети Седмочисленици\". То е вписано в Регистъра на институциите в системата на предучилищното и училищното образование на основание Заповед №РД14-11/11.03.2019 г. на Министъра на образованието и науката (Удост. №233/12.03.2019 г.) Юридическият собственик и ръководен орган е едноименното Сдружение на учителите християни от град Ловеч, регистрирано в съда като сдружение с нестопанска цел. В него членуват по убеждения повече от 10 действащи педагози и възпитатели православни християни от града. Финансирането на училището е от държавна субсидия и средства на митрополията, както и от дарители. Родителите ще плащат такса от 50 лева. Децата имат и униформи. С 60 000 лв. от спонсори е обновена изцяло старата сграда на митрополията, в която се намира школото, каза дядо Гавриил и подчерта, че преподавателите ще се стараят да развият у учениците любов, мироглед, отговорност и съпричастност в доброто.", "date": "2019.09.16", "title": "Ловчанска митрополия отвори първото православно школо "}
{"url": "https://www.monitor.bg:443/bg/a/view/lazaretyt-v-levski-stresna-hubchev-175521", "text": "Наставникът на „Левски“ Петър Хубчев е сериозно притеснен от контузиите на Нуно Рейш и Фелипе Нашименто. Бранителят получи травма на загрявката преди класическата победа с 3:0 над „Черно море“ в неделя, докато реабилитираният полузащитник отсъства от сблъска с ЦСКА. Двамата са сред основните играчи на Хубчев, но към момента участието им в най-старото столично дерби със „Славия“ е под въпрос. Проблеми изпитва и Хали Тиам, който лекуваше дълго време травма и напусна терена от мача с „моряците“ с болки. Така лазаретът на „сините“ може да създаде от гледна точка на възможността за ротации. „На мача с „Берое“ четири човека излязоха от състава преди и видяхте резултата. Затова за мен е важно всички да са здрави. Холмар е здрав, но му трябва игрова практика. Не сме перфектни, знаем го много добре. Искаме да вкараме духа и желанието за победа. Благодарение на тези футболисти, които са в съблекалнята, „Левски“ има тези точки сега“, сподели наставникът, който остана доволен от категоричния успех над варненци. Завърналият се като титуляр след близо 11 месеца исландският бранител Холмар Ейолфсон пък не скри щастието си, че изигра първите си 90 минути след тежката контузия през октомври. „Беше по-добре отколкото очаквах. Наистина съм щастлив, че издържах този важен тест за мен. Наясно съм, че не съм във форма. Няма как да влезеш във форма, ако не играеш мачове. Затова съм радостен, че играх тези 90 минути. Различно е в тима от преди година. Имахме добър отбор предните две години. Сега имаме доста млади добри играчи, но Има хубави неща, които се случват и извън терена. Положителни са нещата в „Левски“. Искаме да сме на върха. Харесва ни там, но трябва да работим и да продължим по този път. Важно е да вземем възможно най-много точки и да влезем в добра позиция в плейофите. Сега обаче трябва да печелим колкото се може повече точки\", сподели бранителят след успеха над „Черно море“. С победата „сините“ запазиха дистанцията от една точка с лидера „Лудогорец“. Головете за „Левски“ отбелязаха Станислав Иванов (21), Паулиньо (31) и Найджъл Робърта (35).", "date": "2019.09.16", "title": "Лазаретът в „Левски“ стресна Хубчев"}
{"url": "https://www.monitor.bg:443/bg/a/view/cska-vodi-livyrpul-na-armijata-za-unosheski-turnir-175522", "text": "Талантите на настоящия европейски шампион “Ливърпул” от набор 2008 потвърдиха участие във второто издание на международния детски турнир \"Червена купа\". Той се организира от фен клуб \"Сектор Г\", съвместно с ръководството на ЦСКА и ще се проведе от 22 до 25 май 2020 година на \"Армията\". Англичаните ще пристигнат в София с първия си отбор до 12 години. В надпреварата през май 2019 г. се включиха два отбора от чужбина - “Войводина” (Нови Сад) и “Вардар” (Скопие), а тази година надпреварата се разраства значително, като освен “Ливърпул” се очаква потвърждение и от още европейски грандове. Интересното е, че ЦСКА и мърсисайдци са се срещали веднъж по време на детски турнир – през 2015 година набор 2000 победи английския тим с 4:2 във Велико Търново. Иначе треньорът на ЦСКА Люпко Петрович не спести похвали за двете нови попълнения – конгоанският защитник Брадли Мазику и бразилският вратар Густаво Бусато, които дебютираха при победата с 1:0 над „Ботев“ (Пд) през уикенда. „И двамата оправдаха гласуваното им доверие. Мазику е най-добрият ляв защитник в първенството, а Бусато се представи стабилно на вратата и може да запази титулярното си място“, сподели Петрович.", "date": "2019.09.16", "title": "ЦСКА води „Ливърпул“ на „Армията“ за юношески турнир"}
{"url": "https://www.monitor.bg:443/bg/a/view/igra-na-tronove-grabna-10-nagradi-emi-175490", "text": "Хитовият сериал „Игра на тронове“ триумфира на церемонията по връчването на награди „Еми“ за креативни постижения. Това се случи само седмица преди раздаването на телевизионните „Оскар“-и. Екипът на кървавата сага си спечели цели десет отличия, сред които за визуални ефекти, грим, заглавие на епизод, кастинг и други. Шоуто води по номинации за тазгодишната церемония с цели 32. Поредицата „Чернобил“, която счупи всички рекорди по гледаемост, получи седем приза. С това компанията HBO надмина конкурентите си от Netflix с резултат от 25 на 23 статуетки. Актрисата Рейчъл Блум си тръгна от бляскавото събитие в неделната вечер с \"Еми\" за писане на музика и текстове на песни. Тя е създателка на сериала \"Лудата бивша\", в който изпълнява главна роля. Блум си дели заслугите Адам Шлезинджър и Джак Долджън за песента Antidepressants Are So Not a Big Deal от въпросния сериал, чийто четвърти последен сезон приключи през април.  Брадли Уитфорд и Чери Джоунс спечелиха \"Еми\" за гостуващи актьори в антиутопичната поредица \"Историята на прислужницата\". Сред останалите призьори са Джейн Линч и Люк Кърби, които бяха отличени за участието си в комедийния сериал \"Удивителната госпожа Мейзъл\".", "date": "2019.09.16", "title": "\"Игра на тронове“ грабна 10 награди „Еми“"}
{"url": "https://www.monitor.bg:443/bg/a/view/ognenijat-ad-v-zakrntos-prodyljava-175510", "text": "Гръцките пожарникари продължават да се борят със силния горски пожар на йонийския остров Закинтос, който наложи превантивната евакуация на две села, както и с огъня, бушуващ около курорта Лутраки в Коринтския залив, съобщава в. \"Катимерини\". Водоразпръскващи самолети и хеликоптери помагат. Пожарът избухна в неделя сутринта в борова гора с южния край на острова. Намиращите се в близост села Кери и Агалас бяха евакуирани, а жителите им бяха превозени с автобуси до сигурни места. Евакуиран беше и един хотел в Кери, в който бяха настанени 120 туристи. Въпреки усилията на пожарникарите е изгоряла една къща, намираща се в близост до хотела. Подкрепления в борбата с огъня са изпратени на острова от различни части на Гърция, като от полуостров Пелопонес е изпратен ферибот с пожарни коли и персонал, а от Солун е излетял военно-транспортен самолет, превозващ десетки пожарникари и техническо оборудване. Властите се надяват, че очакваното затихване на ветровете ще помогне за овладяване на огнената стихия. За остров Закинтос замина и главният секретар на службата за гражданска защита на Гърция Никос Хардалиас. Същевременно продължават и усилията за борба с огъня, избухнал в горист район край курортния град Лутраки в Коринтския залив, на около 80 километра западно от столицата Атина. Пожарът наложи евакуацията на монасите от два манастира, както и на дом за възрастни хора. В гасенето на пожара участват над 100 пожарникари и противопожарна авиация. Междувременно стана ясно, че е имало масово отравяне на кучета край град Флорина, съобщи във Фейсбук гръцката природозащитна неправителствена организация \"Арктурос\". Според съобщението общо 26 кучета са умрели след отравяне с отровни примамки в селата Склитрос, Аетос и Нимфео преди няколко дни. Усилията на природозащитниците да спасят животните са били неуспешни. На този фон стана ясно, че земетресение с магнитуд от 3,9 по скалата на Рихтер е регистрирано днес в 13,25 часа североизточно от гръцкия остров Закинтос в Йонийско море, съобщи телевизия Скай. Според гръцкия институт по геодинамика трусът е бил на дълбочина 47,7 километра. Няма сведения за пострадали хора и щети.", "date": "2019.09.16", "title": "Огненият ад в Закинтос продължава"}
{"url": "https://www.monitor.bg:443/bg/a/view/obyrnaha-procesa-na-stareene-175506", "text": "Учени от САЩ успяха по случайност не просто да забавят, а направо да обърнат процесите на стареене при хора. Резултатите тепърва ще бъдат повторно проверени чрез тестване на по-големи групи от доброволци, но изследователите са оптимистични, пише списание Aging Cell. Учени от американската изследователска организация Intervene Immune са намерили начин да обърнат стареенето с антидиабетни лекарства и хормонът на растежа соматотропин, пояснява изданието. Изследователите не са планирали да създадат лек за подмладяване, те просто искали да разберат доколко е безопасно да се използва хормон на растежа за възстановяване на тъканите на тимусната жлеза, в която се случва съзравянето, диференцирането и „обучението“ на основните бойци на имунитета, Т-клетките да разпознават нормалните функционални клетки на организма и да унищожават непотребните и патологично изменените. Тимусът се развива и започва активно да функционира още преди раждането. Той достига максимални размери през пубертета. След това започва да атрофира и до след 40-годишна възраст 90% от функционалната му тъкан се заменя с мастна. Този процес донякъде е отговорен и за понижаването на имунитета на възрастните хора. По-ранни проучвания показват, че с помощта на растежен хормон е възможно да започне регенерацията на тимусната жлеза при човек.", "date": "2019.09.16", "title": "Обърнаха процеса на стареене"}
{"url": "https://www.monitor.bg:443/bg/a/view/sljapo-momche-obra-ovaciite-v-bylgarija-tyrsi-talant-video-175501", "text": "Той не вижда по рождение, но е надарен с голям талант и знае как да омагьоса публиката. Става въпрос за 31-годишният имитатор Андриян Асенов, който впечатли с дарбата си публиката и журито в „България търси талант“. Той се справи брилянтно със задачата да пресъздаде гласовете на Тодор Колев, Бойко Борисов, Слави Трифонов, Тодор Живков и Любен Дилов-син. Момчето е от село Лесковец, но живее в София и работи като продавач в онлайн магазин към „Национална потребителна кооперация на слепите в България“ и се занимава с театър към Алма Алтер. Твърди, че увреждането му по никакъв начин не му пречи да постига това, което желае. Никога не се е самосъжалявал и не е мрънкал. Казва, че слуша, а понякога това е много по-добре, защото по този начин успяваш да се сближиш с хората, да усетиш тяхната енергия и вътрешно „аз“. Талантът му провокира Мис България 2006 Славена Вътова да натисне златния бутон и да го изпрати директно на финал.", "date": "2019.09.16", "title": "Сляпо момче обра овациите в „България търси талант“ (ВИДЕО)"}
{"url": "https://www.monitor.bg:443/bg/a/view/100-proekta-na-mladi-ucheni-v-nadprevara-za-62-000-evro-175509", "text": "100 проекта от 39 страни ще се състезават за по четири първи, втори и трети награди с общ фонд от 62 000 евро в европейския конкурс за млади учени, чийто домакин е България. Победителят ще си тръгне със 7000 евро, а неговите подгласници съответно с по 5000 евро и 3 500 евро. За участниците има и специални награди, които включват престой в международни лаборатории и посещение на форуми. Проектите са в десет различни области, като най-много от тях са свързани с химията, медицината и биологията. Най-добрите от тях се избират от жури след няколко сесии, в които младите учени отговарят на въпроси и представят своя труд. По разработването на екосистема, която да позволява на различни страни да се състезават да създават по-иновативни решения на проблеми, работи Звездин Бесарабов, който е един от представителите ни в конкурса. „Системата гарантира конкурентна среда, която може да се прилага за различни проблеми, да стимулира прогрес в автоматичното каране, диагностика на различни заболявания, както и решения на изкуствения интелект, които имат широки приложения”, обясни възпитаникът на НПМГ „Акад. Л. Чакалов”, който продължава обучението си тази есен в Лондон. По думите му най-добрият начин човек да създава решения на проблеми е ако не той го прави, а вземе изкуствен интелект да му създаде решението. Благодарение на проекта има потенциал да се създаде глобална мрежа от учени, институции, компании и други страни, които да си сътрудничат и едновременно да се състезават за да намерят по-добро решение да даден проблем. Иновации на изкуствения интелект могат да бъдат във всяка една сфера - да прави по-добри прогнози на времето или стоковата борса, анализ на легални документи. Могат да бъдат създадени по-умни системи за управление на светофарите или такива, които създават тестове за учениците въз основа на техния материал и предишни грешки. Звездин и менторът му Тодор Колев вече са сформирали екип под името \"ScyNet\", който да разработи тази система. Тя трябва да бъде готова до края на годината. С изследване на два вида клетки на мозъка – микроглия, свързана с имунната система, и инхибиторен неврон, който отговаря за успешното предаване на данни от мозъка, е свързан пък проектът на Николай Пашов. Специален алгоритъм на база изкуствения интелект разпознава снимките и открива разлики в тях. Той може да се използва и от хора, които се занимават с изследвания на мозъка, за да проследят как се е променило положението на различни типове клетки в мозъка. „Ако някъде има повече клетки от един вид, те могат да изследват защо е станало, има ли заболяване”, обясни Николай. В момента той работи със снимки на нежива тъкан, но ако след време се използват от жива, ще могат да се правят прогнози за мозъка, защото ще са от различни стадии на заболяването. Проект за акустичната левитация е разработила Надя Вероника, която е представител на Испания. Тя използва специална кутия, в чието два края има малки тонколони. Когато звуковите вълни от тях се пресрещнат, Надя създава специален вид вълни и точки, в които няма акустично налягане. „Те са като малки капани около които има налягане, но те остават изолирани“, обясни младата изследователка. По този начин тя е успала да улови буболечки, които остават невредими в „малките капани“, от които не могат да излязат. Надя обясни, че с акустичната левитация могат да се повдигат предмети от всякакъв материал. Благодарение на проекта ще могат да се наблюдават и капки кръв от всеки възможен ъгъл, а не както досега само от една гледна точка с помощта на микроскоп. По същия начин може да се изследва и поведението на бактерии, които се оказва, че се държат по-агресивно в „капана“ на акустичната левитация. Малки искри също могат да бъдат прехвърчат при срещата на двете вълни, произлизащи от тонколоните, които са достатъчно горещи, за да запалят свещ. „Щом с тези малки левитатори можем да запалим свещ, то ако поставим по-големи в пожарогасителите, може да успеем да контролираме пожарите без да увреждаме нещо около тях“, смята Надя.", "date": "2019.09.16", "title": "100 проекта на млади учени в надпревара за 62 000 евро"}
{"url": "https://www.monitor.bg:443/bg/a/view/bitkite-ot-uefa-shampionska-liga-se-zavryshtat-po-max-sport-vyv-vtornik-175502", "text": "Двубоите от груповата фаза на новото издание на Шампионската лига се завръщат в ефира на MAX Sport. За втора поредна година всички най-интересни мачове във вторник ще се излъчват по спортните канали на А1, а началото ще бъде дадено на 17 септември. Откриващите двубои за новия сезон в Лигата са с начален час 20:00 и ще противопоставят Олимпик Лион срещу Зенит (MAX Sport 2) и Интер – Славия Прага (MAX Sport 3). Феновете на първокачествения футбол със сигурност ще останат доволни и от късните мачове за деня. По MAX Sport 2 един от фаворитите за титлата – Барселона, ще има трудната задача да стартира кампанията си с успех срещу коравия тим на Борусия Дортмунд. Двубоят на „Вестфален щадион” започва в 22:00 часа. По същото време, но по MAX Sport 3, феновете на актуалния европейски шампион Ливърпул ще могат да проследят гостуването на Мохамед Салах и компания в Неапол на местния Наполи.", "date": "2019.09.16", "title": "Битките от Шампионската лига се завръщат по MAX Sport във вторник"}
{"url": "https://www.monitor.bg:443/bg/a/view/nemska-ovcharka-nahapa-7-godishno-dete-v-samokov-175515", "text": "Немска овчарка нахапа 7-годишно дете в Самоков, съобщават от МВР. Инцидентът станал на 11 септември, но за него полицията съобщава едва днес. Жена сигнализирала, че докато се разхождала с дъщеря си в района на ул. \"Подридна\", детето било нападнато и нахапано по главата от кучето, което било изведено без каишка и намордник от неговата собственичка. След преглед и оказана медицинска помощ в болница момиченцето било освободено за домашно лечение. Веднага след като получили сигнала, полицейските служители започнали проверка по случая. Стопанката на животното била призована в районното управление за обяснения, след което й бил връчен предупредителен протокол и съставен акт за нарушение. Това е поредният случай на нахапано дете за последния месец. В началото на септември питбул нахапа 9-годишно дете в столичен парк. Припомняме инцидентите с кучета само за последните месеци - на 22 април 2019 г. куче нахапа 3-годишно дете в кърджалийско село Македонци. На 7 юни 2019 г. пет домашни кучета убиха мъж в софийското село Владо Тричков. За тези кучета и преди е имало сигнали, но не са взети мерки. Дни по-късно, на 20 юни два питбула нахапаха 8-годишно момиче, което карало колело пред погледа на майка си до своя блок. Наложило се и други хора да се притекат на помощ, за да разтърват кучетата. Поради тази причина през юли депутатите завишиха санкциите за кучета без намордник, което обаче доведе до обществено недоволство.", "date": "2019.09.16", "title": "Немска овчарка нахапа 7-годишно дете в Самоков"}
{"url": "https://www.monitor.bg:443/bg/a/view/kubrat-pulev-e-nomer-1-na-itf-za-septemvri-175504", "text": "Професионалният ни боксьор Кубрат Пулев е номер 1 в ранглистата на IBF за месец септември.  Кобрата е задължителен претендент за световната титла в международната федерация. На практика, в класацията не влиза шампионът Анди Руис, който ще проведе първата защита на коланите си срещу Антъни Джошуа. Реваншът ще е на 7 декември в Саудитска Арабия.  Българинът ще излезе в мача за световната титла на IBF срещу победителя от двубоя между Джошуа и Руис до края на май 2020 г. Той участва и в класацията на WBO, като там е на седмата позиция, пише gong.bg, така че е далеч от възможността да се боксира за титлата в тази версия.  Иначе следващият двубой за Кубрат Пулев би трябвало да е в началото на ноември във Фресно, Калифорния, като все още няма потвърждение, както и обявен съперник.", "date": "2019.09.16", "title": "Кубрат Пулев е номер 1 на IBF за септември"}
{"url": "https://www.monitor.bg:443/bg/a/view/vselenata-moje-da-e-s-dva-miliarda-godini-po-mlada-175507", "text": "Нови изчисления показват, че Вселената може да е с два милиарда години по-млада, отколкото приемаха специалистите досега, дори по-млада от предложеното от две други изследвания тази година, които намалиха годините й със стотици милиони, предаде АП. Тези колебания в изчисленията се дължат на различни подходи към сложния проблем как да се изчисли действителната възраст на Вселената. \"Съществува голяма несигурност как се движат звездите в галактиката\" - каза ръководителката на изследването Ин Джее от института \"Макс Планк\". Учените изчисляват възрастта на Вселената по движението на звездите - така измерват колко бързо тя се разширява. Ако Вселената се разширява по-бързо, значи е достигнала сегашния си размер за по-малко време, т.е. трябва да е сравнително по-млада. Скоростта на разширение, наричана константа на Хъбъл, е едно от най-важните числа в космологията. Общоприетата възраст на Вселената е 13,7 милиарда години, изчислена на база на константа на Хъбъл 70. В новото изследване екипът на Ин Джее получава константа на Хъбъл 82,4. Така възрастта на Вселената би трябвало да е около 11,4 милиарда години. Учените са събрали информация за изчисленията си на базата на гравитационните лещи - когато гравитацията изкривява светлината така, че далечни обекти изглеждат по-близки, и върху промяната в силата на светлината. Друг подход, използван от европейски учени през 2013 г., е скоростта на разширяване на Вселената да бъде определена по остатъчната радиация от Големия взрив. Така тя е по-бавна от 67. В началото на годината нобелистът Адам Рийс стигна до стойност 74, а друг екип - до 73,3.", "date": "2019.09.16", "title": "Вселената може да е с два милиарда години по-млада"}
{"url": "https://www.monitor.bg:443/bg/a/view/akcija-sreshtu-huliganite-v-cjala-italija-37-sa-v-aresta-175517", "text": "Национална акция срещу футболните хулигани предприе полицията в Италия. През нощта и рано сутринта са се провели акции по претърсване на множество адреси, като са задържани общо 37 души из градове като Милано, Генуа, Флоренция и Бергамо. Най-сериозно бяха ударени тифозите на „Ювентус“, след като в Торино белезници щракнаха около китките на 12 от лидерите. Феновете са обвинени в изнудване, пране на пари и побой. На мушката на вътрешното министерство са запалянковци от групировки като “Drughi”, “Tradizione-Antichi valori”, “Viking”, “Nucleo 1985” и “Quelli... di via Filadelfia”. Властите са започнали работа по случая още преди една година, след като “Ювентус” обяви за наличието на заплахи от страна на привърженици, които поискаха безплатни билети за мачовете на \"бианконерите\". Запалянковците са заплашили ръководството на клуба, че ще има скандирания на расистка основа по време на двубоите и това ще доведе до наказание за клуба и затваряне на част от клубния стадион. По-ранното разследване по случая беше свързано и с престъпната организация \"Ндрангета\" от южния италианския регион Калабрия.", "date": "2019.09.16", "title": "Акция срещу хулиганите в цяла Италия, 37 са в ареста"}
{"url": "https://www.monitor.bg:443/bg/a/view/bez-cheren-flag-zapochna-godinata-v-uchilishteto-na-selo-sotirja-175491", "text": "Без спуснати черни флагове започна учебната година в основното училище „Свети Паисий Хилендарски“ в сливенското село Сотиря, където за пръв път трябваше да прекрачи прага 7-годишната Кристин Георгиев. Детето загина слез зверски побой и изнасилване от 21-годишния Мартин Трифонов на 15 август, който беше задържан ден по-късно след продължително преследване и след прострелване в крака от полицейски куршум.Две седмици по-късно, на 30 август аналогичен инцидент, за радост завършил без летален изход хвърли в паника жителите на Сотирия, след като стана ясно, че е направен опит за блудствени действия пак със 7-годишно момиченце от непълнолетния Христо Росицов и 67-годишния Йордан Иванов. Обществеността в Сотиря настоя да отпадне възможността при съкратено съдебно дирене спрямо обвиняемия за смъртта на Кристин да се размине с доживотната присъда и да получи с 1/3 по-леко наказание. За това призоваха по инициатива на кмета на селото Димчо Георгиев и сливенските общински съветници. Селският първенец съобщи, че протестът на близките на малката Кристин е намерил подкрепа от роднини на много други пострадали деца през годините, включително и родителите на сестри Росица и Христина Белнейски, които бяха намерени мъртви  на 29 януари 2006 година край Пазарджик. Те са решили да протестират за промяна в НПК на 18 септември пред сградата на Народното събрание в София. „Учебната година започна нормално, имаше цветя, усмивки, събраха се всички 60 първокласници. В училището нещата са спокойни, вярно е че не можем да изтрием мъката по мъртвата Кристин, но не трябва да лишаваме другите деца от радостта им…“, коментира директорът на ОУ „Св. Паисий Хилендарски“ в Сотиря Женя Георгиева, която  уточни че в школото получават образование от 1 до 7 клас включително общо 420 деца.  ", "date": "2019.09.16", "title": "Без черен флаг започна годината в училището на село Сотиря"}
{"url": "https://www.monitor.bg:443/bg/a/view/zemedelskijat-ministyr-desislava-taneva-chumata-po-svinete-nanese-shteti-za-25-mln-evro-175494", "text": "Африканската чума по свинете до момента е довела до 20-процентна депопулация , което във финансово изражение прави близо 25 млн евро при 123 млн евро брутна добавена стойност за сектор „Свиневъдство“. На практика се наложи унищожаването на 130 000 прасета, а до сега сме изплатили малко над 5 млн лв , което е почти половината от средствата за обеззаразяване на личните стопанства, съобщи министърът на земеделието и храните Десислава Танева , която взе участие в официалното откриване на новата учебна година за старозагорския Тракийски университет. Тя напомни, че поне до този момент няма открито лечение за заболяването и призова стопаните стриктно да спазват новите, завишени мерки за биосигурност, които се разработиха съвместно с научната общност. Предстои разкриването на две мерки за обучение на стопаните , които биха искали и за в бъдеще да отглеждат прасета в дворовете си. Това обучение ще става с активното съдействие на кметовете на населените места. Министър Танева призна, че на практика свиневъдството в т. нар. „заден двор“ е било буквално изтървано от контрол. Определени са три категории възможности за отглеждане на свине: лично стопанство, фамилна ферма и индустриална ферма, в момента се разписват от БАБХ новите правила за биосигурност. Министерството е амбицирано да положи всички усилия за образоването на стопаните: как да го направят и да разберат, че само по този начин ще получат пазарно обезщетение за загубите си при епизоотия. Водят се непрекъснати разговори и за предстоящия сезон за лов на диви свине. В обръщението си към първокурсниците министър Танева изрази своята благодарност към учените и преподавателите от Тракийския университет за тяхната съпричастност през последните три месеци при набелязването на новите мерки за овладяване и справяне с епидемията от африканската чума по свинете.1 400 са първокурсниците в Тракийския университет където обучението си води от  над 650 хабилитирани преподаватели , сред студентите има пристигнали от над десет страни в ЕС, Азия и Африка, уточни ректорът, проф. д-р Иван Въшин. Той добави, че в Старозагорска област вече има има глад за IT специалисти, програмисти и инженери. Затова след срещи с бизнеса, кмета и областния управител академичното ръководство е решило да въведе обучение по тази специалност, предстои нарочна комисия да подготви необходимите документи за нея, а евентуалният прием на студенти ще започне от учебната 2020/2021 година. От тази година е разкрита нова специалност „Педагогика по изобразителното изкуство“.", "date": "2019.09.16", "title": "Земеделският министър Десислава Танева: Чумата по свинете нанесе щети за 25 млн евро"}
{"url": "https://www.monitor.bg:443/bg/a/view/ot-mon-priznavat-20-universiteta-ne-pravjat-nauka-175495", "text": "За поне 20 от сегашните ни университети трудно може да се каже, че произвеждат наука, призна в Стара Загора проф. Костадин Костадинов, председател на Комисията за наблюдение и оценка на научноизследователската дейност при МОН , чийто резултати от ежегодното оценяване  предстои да бъдат обявени официално в началото на октомври . Неофициално се знае че при направената класация за 55 университета, БАН и Селскостопанската академия отново първото място е за БАН, втори е СУ „Свети Климент Охридски“, плътно следван от Медицинската академия. Известно разместване има малко по-надолу, като на шесто място е старозагорският Тракийски университет, който при предходната класация е бил на седмо място. Оценката е направена въз основа на наукометричните показатели от световните бази данни, до които МОН осигурява достъп на цялата ни научна общност, представени са и данни за качеството на изследователския състав, отчитат се и привлечените средства от националното и международното проектно финансиране, както и средствата от договори с български и чуждестранни предприятия. Включена е и самооценка, направена от университетите и научните организации, има и данни за 2018 г. за защитилите степените „доктор“ и „доктор на науките“. Проф. Костадинов отказа да коментира кои са „опашкарите“,но призна, че поне 20 от включените в класацията учебни заведения не би трябвало да обучават студенти за степен „магистър“, а само за „бакалавър“.", "date": "2019.09.16", "title": "От МОН признават: 20 университета не правят наука"}
{"url": "https://www.monitor.bg:443/bg/a/view/djonsyn-i-unker-obsyjdat-brekzit-na-ohluvi-i-siomga-175493", "text": "Британският премиер Борис Джонсън ще проучи какви са шансовете да си осигури Брекзит без сделка на си обяд с председателя на Европейската комисия Жан-Клод Юнкер. От казаното от двамата през почивните дни стана ясно, че няма сближаване в позициите им, предаде Ройтерс. На срещата си в Юнкер в Люксембург Джонсън ще се опита да защити тезата си за ревизиран Брекзит, който се надява да бъде договорен на срещата на лидерите на ЕС на 17 и 18 октомври. Източник от британското правителство каза, че двамата лидери, които не са се срещали от избирането на Джонсън за министър-председател, ще обядват ястия с охлюви, сьомга и сирене. Източникът не каза къде ще се състои обядът, но ресторант \"Буке гарни\" - сграда от 18-и век в средновековното сърце на Люксембург, предлага охлюви и сьомга в постоянното си меню, посочва Ройтерс. В Люксембург ще се срещнат и британският министър за Брекзит Стивън Баркли и преговарящият на ЕС Мишел Барние. Междувременно бившият премиер на Великобритания Дейвид Камерън обвини настоящия премиер Джонсън, че не вярва в Брекзит, но въпреки това го е подкрепил, за да се издигне кариерно. Той нападна и една от водещите фигури по време на кампанията за излизане от ЕС Майкъл Гоув. Камерън го нарече предател. На този фон партията на либералните демократи във Великобритания заяви, че при евентуални избори, ако дойде на власт, първото нещо което ще направи, е да спре Брекзит. От партията вярват, че правилният път е нов референдум.  ", "date": "2019.09.16", "title": "Джонсън и Юнкер обсъждат Брекзит на охлюви и сьомга"}
{"url": "https://www.monitor.bg:443/bg/a/view/zadyrjaha-narkodilyr-v-j-k-ilijanci-175489", "text": "Дилър на наркотици задържаха полицаи от Второ Районно управление в столичния квартал \"Илиянци\". Мъжът е 31-годишен и е криминално проявен. ьАрестът се е състоял миналия вторник, непосредствено след като мъжът продал наркотични вещества. При последвалите процесуално-следствени действия в рамките на досъдебното производство в жилището му са намерени множество разфасовки, съдържащи растителна маса и прахообразно вещество. При огледа са иззети 3.5 грама трева и 16.55 грама амфетамини. След доклад на събраните доказателства задържаният е привлечен като обвиняем за притежание и разпространение на наркотични вещества, наложената му мярка за задържане е за срок до 72 часа.", "date": "2019.09.16", "title": "Задържаха наркодилър в ж.к. „Илиянци“"}
{"url": "https://www.monitor.bg:443/bg/a/view/a1-organizira-pyrvija-5g-final-po-counter-strike-go-po-vreme-na-aniventure-comic-con-2019-175497", "text": "А1 организира първите финали в България по състезателен гейминг на 5G мрежа. На 14 и 15 септември компанията пусна 5G мрежа за изложението Aniventure Comic Con 2019, което се проведе в Inter Expo Center. Тя беше използвана за провеждането на първия 5G финал по Counter-Strike:GO, част от собствената гейминг лига на компанията – A1 Gaming League. 5G беше достъпна за потребителите на изложението с помощта на 5G смартфони, осигурени от А1. По време на A1 Gaming League се проведоха и демонстративни мачове на 5G между победителите по Clash Royale и Brawl Stars от лигата и влогъра Слави Панайотов. През 2018 година A1 обяви за България и стартира свой гейминг шампионат – A1 Gaming League. Той включва онлайн турнири през уикендите, офлайн турнири през цялата година и голям финал по време на Aniventure Comic Con, което на практика превръща състезанието в първата състезателна гейминг лига в България. Този уикенд първите Гранд финали на отборите и индивидуалните състезатели изправиха един срещу друг най-добрите играчи по CS:GO, League of Legends, FIFA, Clash Royale и Hearthstone. Електронните спортове привличат все повече фенове, а геймингът има специфични изисквания за мрежовата свързаност. Поради тази причина възможността за висока скорост на предаване на данни и ниско времезакъснение, което се предлага от 5G, е изключително подходящо за гейминга и електронните спортове. Counter-Strike:GO е една от най-популярните игри в своя жанр и една от най-оспорваните на A1 Gaming League. Тя изисква изключително ниска латентност на връзката и поради тази причина А1 избра да тества възможностите на 5G именно с нея. На финала се срещнаха два от най-добрите отбора и преки конкуренти през последната година – „Fate” и „Bpro”. Въпреки че са преки конкуренти на всички местни и международни турнири, двата екипа решиха да изпробват 5G мрежата на А1, като създадат нови състави с членове и от двата отбора. 5G ще направи възможно да играем дори игри като CS:GO, където и да се намираме, което е супер“, коментираха от отбора победител на 5G финала по Counter-Strike:GO след неговия край. „Радваме се, че успяхме да тестваме възможностите на 5G мрежата за гейминг в реални условия с най-добрите състезатели в България. 5G ще открие нови възможности за гейминг индустрията и играчите, предоставяйки им възможност за истинско мобилно забавление и състезание. Тестовете по време на Comic Con и обратната връзка от играчите ни дават увереност, че развиваме технологиите, в случая 5G, според високите очаквания на потребителите.“, коментира директорът „Конвергентна мрежа и услуги” в А1 България Красимир Петров. A1 започна първа изпитанията на 5G в България, като пусна работеща 5G базова станция на 1 юли в НДК. По време на Aniventure Comic Con А1 изпробва приложението на 5G за гейминг с ниското времезакъснение на мрежата. Компанията ще продължи с тестовете на 5G през следващите месеци и ще инвестира в развитието на съществуващата си 4G мрежа, която ще послужи за основа за бързото пускане на 5G в България.", "date": "2019.09.16", "title": "А1 организира първия 5G финал по Counter-Strike:GO по време на Aniventure Comic Con 2019"}
{"url": "https://www.monitor.bg:443/bg/a/view/bylgarija-priema-turnir-ot-ligata-na-naciite-175487", "text": "Страната ни ще приеме мачовете от петия уикенд във волейболната Лига на нациите. Международната федерация обяви държавите домакини на турнирите от надпреварата през 2020 година. България е една от 15-е страни, които ще приемат такъв турнир. У нас ще се играят мачовете от група 19, като очакваме отборите на Япония, Словения и САЩ, съобщава bgvolleyball.com. Третото издание на Лигата на нациите ще започне на 22 май догодина. Датите за всеки от състезателните уикенди ще бъдат оповестени допълнително.  Междувременно националният тим на Франция загря с победа за двубоя с България на европейското първенство. Състезателите на Лоран Тили надиграха категорично Португалия с 3:0 гейма и оглавиха група \"А\", записвайки трети пореден успех. Италианците пък надвиха Румъния с 3:1 и също продължават без поражение на европейското след трите си изиграни мача. Преди сблъсъка тази вечер от 21:45 часа между България и Франция, три тима са начело в класирането с по 3 победи от 3 мача. Националите, \"петлите\" и Италия имат по три победи. Останалите три отбора в групата - Португалия, Гърция и Румъния имат шансове за четвъртото място, което дава право на участие в осминафиналите. Продължилите от нашата група \"А\" ще играят срещу класиралите се от група \"С\", където сигурни са лидерите Словения и Русия, а Финландия, Турция и Беларус спорят за още две позиции. В деня преди мача с французите българите отпочинаха и проведоха само една силова тренировка силова тренировка в Монпелие.", "date": "2019.09.16", "title": "България приема турнир от Лигата на нациите"}
{"url": "https://www.monitor.bg:443/bg/a/view/sestri-stoevi-triumfiraha-v-belgija-175496", "text": "Габриела и Стефани Стоеви спечелиха титлата при женските двойки на международния турнир по бадминтон в Белгия с награден фонд 25 000 долара. Българките, които са европейски шампионки, не загубиха нито гейм, а на финала победиха канадките Рейчъл Хондерич/Кристен Тсай с 2:0 (21:16/21:15) след 40 минути игра. Сестри Стоеви прибавиха нови ценни точки към актива си в битката за спечелване на квота за олимпийските игри в Токио. Веднага след финала двете заминаха за Азия за силни турнири в Китай и Корея.", "date": "2019.09.16", "title": "Сестри Стоеви триумфираха в Белгия"}
{"url": "https://www.monitor.bg:443/bg/a/view/letjashta-riba-robot-pomaga-na-naukata-175511", "text": "Британски специалисти, почерпили вдъхновение от природата, са създали роботизирана \"летяща риба\", която използва вода от заобикалящата я среда, за да произвежда газ и да се изстрелва във въздуха, съобщи сп. \"Сайънс роботикс\". Роботът, способен да измине 26 метра във въздуха след \"излитане\", може да се използва за събиране на водни проби в опасна среда, например по време на наводнения, или за наблюдение на океанското замърсяване. Роботизирани помощници, способни да преминават от една среда в друга, са желани в подобни ситуации. Изстрелването им обаче изисква мощ, трудно постижима при малки роботи. Създателите на \"летящата риба\" от лондонския Импириъл колидж са изобретили система, която изисква едва 0,2 грама калциев карбид на прах в горивната камера. Единствената движеща се част е малка помпа, която извлича вода от заобикалящата робота среда, например езеро или океан. В резултат на реакцията между водата и калциевия карбид се получава възпламеняващ се ацетилен, който помага на робота да се изстреля във въздуха.", "date": "2019.09.16", "title": "Летяща риба робот помага на науката"}
{"url": "https://www.monitor.bg:443/bg/a/view/grisho-trenira-sys-zvezdite-ot-ufc-175498", "text": "Кратката почивка след US Open за Григор Димитров завърши и българинът вече води сериозни физически тренировки, за да бъде във възможно най-добра форма за предстоящото азиатско турне. Най-добрият ни тенисист е останал в САЩ и води подготовка в Лас Вегас, най-вероятно с Андре Агаси, който живее именно в столицата на хазарта, пише dsport.bg. Интересното е, че Гришо се подготвя в тренировъчния център на UFC, където по принцип тренират най-големите звезди в смесените бойни изкуства.", "date": "2019.09.16", "title": "Гришо тренира със звездите от UFC"}
{"url": "https://www.monitor.bg:443/bg/a/view/bojko-borisov-otkri-nov-zavod-na-biovet-v-peshtera-za-300-mln-lv-175481", "text": "Всеки ден откриваме заводи и училища. Утре ще сме в Петрич. Така премиерът Бойко Борисов индиректно от Пещера коментира изказване на президента Румен Радев, че държавата се управлявала по телефона, свързано със свалянето от ефир на журналистката от БНР Силвия Великова. Борисов бе в родопското градче, където официално откри новия завод на „ Биовет“ за производство на фармацевтични продукти и фуражни добавки. Новите мощности са досега cъщecтвyвaщия зaвoд нa плoщ oт 35.2 дeĸapa. Kaпaцитeтът им щe бъдe дo 3000 ĸyб.м., ĸaĸъвтo e и нa дoceгaшния. „ Ако говорим за неговия телефон, добре. Защото това беше саботаж срещу правителството. Аз само показвам - завод след завод\", добави Борисов. \"Смешно ми е как от всеки телевизор и радио се сипят обиди към правителството, но говориш по всички телевизии. И после няма свобода. Дума не съм казал, каквото искат, това да правят. Свобода! Но да злоупотребяват с това.  Правят саботажи срещу правителството. Планирани, насочени, за да разрушат системата. И после - правителството им е виновно. Не ме интересуват нито Корнелия, нито президента\", категоричен бе премиерът. Той благодари на инвеститорите и сподели, че сред тях е и Жан-Клод Юнкер, който не е могъл да присъства на откриването заради здравословни причини. Общият размер на инвестицията е 300 млн. лв., от които 200 млн. лв. са осигурени със заем по плана \"Юнкер\" през 2018 година. Дружеството ще осигури заетост на висококвалифицирани работници и специалисти в областта на биотехнологиите, химията и инженерството. Бойко Борисов изрази задоволство, че в завода вече имат поръчки за над 100 държави. „Министърът на екологията Нено Димов преди мен отиде да провери пречиствателната станция и ми каза: Можеш спокойно да говориш-всичко е направено по най-модерния начин“, коментира Борисов. Това, което е най-важно за нас, е, че дава ръст на икономиката и се създават работни места, подчерта Борисов и допълни, че 40 млн.лв. е инвестицията в екологията в новите мощности на „ Биовет“. Според него 3 % бил ръстът на икономиката и то по време на рецесия. Сред присъстващите на откриването в Пещера бяха министрите на околната среда и водите Нено Димов, на финансите Владислав Горанов и на икономиката Емил Караниколов.   Премиерът поздрави и децата на Пещера, всички учители и преподаватели, както в общината, така и в цяла България по случай на първия учебен ден. Надявам се класните стаи тук да са в приличен вид. Нямаме класна стая без Wi-Fi“, допълни министър-председателят и похвали страната ни, че е една от първите в Европа по отношение на информационните технологии. Един от собствениците на „Биовет“ Кирил Домусчиев разведе премиера из завода и му показа новите производствени мощности. „ Радвам се, че след близо година и половина усилия успяхме официално да открием най-голямата инвестиция, която до момента сме правили в „ Биовет“, заяви Кирил Домусчиев.    Oчaĸвa ce пpoизвoдcтвoтo дa зaпoчнe пpeз мapт 2020 г. и дa paзĸpиe 200 нoви paбoтни мecтa. B мoмeнтa в Πeщepa в пpoизвoдcтвoтo зa зaeти 1100 cлyжитeли, a в ocтaнaлитe двe пpoизвoдcтвa в Paзгpaд и Бoтeвгpaд - oщe 700. Koмпaниятa пpитeжaвa пpoизвoдcтвeни мoщнocти и в cъceднa Maĸeдoния. Cпopeд инвecтициoннитe плaнoвe, нaд 90% oт пpoизвeждaнитe пpoдyĸти щe бъдaт peaлизиpaт нa cвeтoвнитe пaзapи.Инвecтициятa e финaнcиpaнa чacтичнo cъc зaeм oт Eвpoпeйcĸaтa инвecтициoннa бaнĸa в paзмep нa oĸoлo 100 милиoнa eвpo.Maжopитapeн coбcтвeниĸ нa \"Биoвeт\" e \"Xювeфapмa\" AД, ĸoятo e coбcтвeнocт нa бpaтятa Гeopги и Kиpил Дoмycчиeви. Koмпaниятa e cpeд вoдeщитe в Eвpoпa в пpoизвoдcтвoтo нa фypaжни дoбaвĸи, пpeмиĸcи, aĸтивни cyбcтaнции и гoтoви лeĸapcтвeни cpeдcтвa зa лeчeниe, пpoфилaĸтиĸa и пoдoбpявaнe здpaвeтo и пpoдyĸтивнocттa нa живoтнитe. Фиpмaтa paзpaбoтвa мeждинни пpoдyĸти и aĸтивни cyбcтaнции зa фapмaцeвтичнaтa пpoмишлeнocт.    ", "date": "2019.09.16", "title": "Бойко Борисов откри нов завод на „ Биовет“ в Пещера за 300 млн.лв."}
{"url": "https://www.monitor.bg:443/bg/a/view/bivshata-jurnalistka-ot-bnt-maja-popova-s-tejki-izgarjanija-sled-pojar-v-doma-j-175483", "text": "Бившата ТВ журналистка и екстрасенс Мая Попова е пострадала тежко при битов пожар в дома й в Созопол. Тя е била откарана с линейка в УМБАЛ-Бургас където лекарите преценили, че състоянието й е критично и са я транспортирали незабавно в  Клиниката по изгаряния във Варна.  От здравното заведение съобщиха, че Попова е получила близо 40% изгаряния по цялото тяло. Най-много са засегнати главата и лицето й, врата, ръцете и гърдите. Състоянието й е много тежко, а лекарите се борят за живота й. Инцидентът е станал в около 22.30 часа в неделя вечерта на ул. „Н. Вапцаров” №10 в Созопол, където бившата телевизионерка живее през последните две години заедно с дъщеря си. По време на пожара Мая Попова е била сама на втория етаж и най-вероятно е спяла. Момче и момиче, които случайно минавали по улицата видели гъсти кълбета дим да излизат от прозорците и се развикали за помощ. Мая е била извадена в много тежко състояние от горящата сграда.  \"Не знаехме дали е жива, беше цялата обгорена. Наложи се да се отстранят от нея бижутата й - гердани, обеци, много гривни и пръстени, защото металните накити се бяха разтопили и залепнали върху кожата\", разказаха съседи, които са станали свидетели на трагедията. Причините за пожара до момента не са известни. Огънят е тръгнал от спалнята, в която се е намирала телевизионерката, но огледът установил че там не е имало включени никакви електроуреди. Основните  версии по които работят разследващите е че пожарът е лумнал от незагасена цигара или от запалени декоративни свещи. Не е изключено инцидентът да е предизвикан от късо съединение в елинсталацията. Хората в Созопол познават Мая и дъщеря й бегло. Двете жени не са работели. Живеели тихо и повече от скромно. Според местните журналистката е купила двуетажната сграда преди около 2 години, която е известна в курорта като \"Палазовата къща\". Тя се намира само на стотина метра от морето и в двора й има изграден малък параклис от бившите собственици. Двете жени живеели много затворено, затова и никой от съседите им не знаел за екстрасенските способности на Мая, нито за миналото й.  Бившата журналистка е дъщеря на Живко Попов- един от най-известните дипломати в историята на социалистическа България, доверено лице на Тодор Живков, а по-късно и на дъщеря му Людмила.  Мая Попова работи дълги години като журналист в БНТ и в БНР.  Името й нашумява в средата на 90-те години с екстрасензорните й способности и основно със способността да предсказва земетресения. Самата тя твърди, че е усетила дарбата си за първи път през далечната 1977 г. , когато е пердсказва Врачанското земетресение. Преди около 5 години Мая Попова се оттегли от публичното пространство, огорчена от обвинения в шарлатанство.", "date": "2019.09.16", "title": "Бившата журналистка от БНТ Мая Попова с тежки изгаряния след пожар в дома й"}
{"url": "https://www.monitor.bg:443/bg/a/view/vmro-i-nfsb-zaedno-na-mestnite-izbori-v-ruse-175480", "text": "ВМРО и НФСБ си подават ръка и ще участват като коалиция на предстоящите избори за кмет на община Русе и за общински съветници, съобщи пред журналисти в крайдунавския град съпредседателят на парламентарната група „Обединени патриоти“ Искрен Веселинов. По думите му в единната листа ще бъде сериозно застъпено гражданското начало, като ще се търсят разнородни специалисти – юристи, инженери и други. Ще се цели постигането на добър баланс между партийните и гражданските кандидатури в избираемата част от листата. Досега са постъпили около 70 предложения за гражданската квота, допълни Веселинов. В по-големите села на община Русе ВМРО и НФСБ също ще застанат зад единна кандидатура. В началото на септември ВМРО обяви, че кандидатът за партията за кмет на Русе е областният управител Галин Григоров. Той бе един от четиримата номинирани, сред които бе и Искрен Веселинов. Снимка: Жанета Йорданова", "date": "2019.09.16", "title": " ВМРО и НФСБ заедно на  местните избори в Русе"}
{"url": "https://www.monitor.bg:443/bg/a/view/ruskite-chinovnici-minavat-na-4-dnevna-rabotna-sedmica-175478", "text": "Част от руските държавни служители в най-скоро време могат да бъдат преведени на 4-дневна работна седмица. Това предвижда пилотен проект на Министерството на труда. Целта на експеримента е да се оценят плюсовете и минусите на съкратения график, който в бъдеще може да бъде въведен за всички работещи в страната. Освен чиновниците се планира в пилотния проект да бъдат включени и трудещите се в 266 компании, които в момента са част от националната програма „Производителност на труда и поддържане на заетостта“. Това са предприятия, работещи предимно в сферата на селското стопанство, научната и техническа дейност, както и строителството. В същото време социологическо проучване, направено през юни т.г., показа, че руснаците категорично отхвърлят идеята за въвеждане на 4-дневна работна седмица. Резултатите от допитването сочат, че близо половината от жителите на страната са против облекчаване на трудовия режим. Към подобна перспектива положително се отнасят едва 29 процента от запитаните, 17 на сто пък нямат отношение.           Социолозите посочват, че най-много противници на инициативата има в малките градове, както и сред гражданите в пенсионна възраст. Положително оценяват идеята предимно жителите на мегаполисите и анкетираните до 34 години. Като основна причина за негативното си отношение към евентуалния съкратен работен график участниците в допитването посочват финансовата страна на въпроса. Хората са категорични, че намаляването на делничните дни ще удари сериозно по джоба им. 89% от респондентите смятат, че съкращаването на работното време ще доведе до орязване на заплатите им. В същото време ще се повишат разходите, свързани с посещението на ресторанти и магазини в почивните дни.", "date": "2019.09.16", "title": "Руските чиновници минават на 4-дневна работна седмица "}
{"url": "https://www.monitor.bg:443/bg/a/view/hora-na-salvini-shamarosaha-reporter-na-v-republika-175485", "text": "Разярени симпатизанти на Матео Салвини шамаросаха фоторепортера на влиятелния вестник „Република“ Антонио Насо само за това, че бил вдигнал срещу тях обектива на камерата си, за да ги снима. Грозният екшън се разигра преди обяд в неделя на националния събор на партията „Лига“ в намиращото се на петдесетина километра североизточно от Милано планинско селище Понтида. Преди това други привърженици на управлявалата само допреди две седмици Италия формация се нахвърлиха върху известния тв-журналист Гад Лернер със скандирания: „Мръсен евреин!“ и „Лайнар!“. Не стига физическата разправа и антисемитската изцепка, ами депутатът от „Лига“ Вито Коменчини обяви на всеослушание, че президентът на страната Серджо Матарела предизвиквал напрежението. Мнозинството пък заскандира по адрес на държавния глава: „Мафия, мафия!“ Интересното е, че на традиционния събор на партията още от времето, когато тя се наричаше „Северна Лига“ и искаше да отдели по-богатата част на Италия от бедняшкия й юг, за пръв път вчера се събраха над 80 хиляди души. Според коментаторите на авторитетните италиански медии хората били дошли от цялата страна, за да засвидетелстват подкрепата си за лидера на формацията Матео Салвини след неговия политически крах в края на август. Тогава, след предизвиканата от самия него правителствена криза, от мощен вицепремиер и министър на вътрешните работи той се срина само до политически секретар на партията си, която бе управлявала Италия година и четири месеца в коалиция с Движението „Пет звезди“. След това движението се съюзи с лявоцентристката Демократическа партия, сформираха правителство, а желаещият неистово предсрочни избори Салвини, окрилен от увеличаващата се популярност на формацията му, бе принуден да мине в опозиция. „Капитанът“, както напоследък „лигистите“ наричат с респект водача си, държа заключителното слово на събора в Понтида, в което не изневери на обичайните за него популистки послания. Салвини наелектризира множеството най-вече с увереността си, че „Лига“ съвсем скоро отново щяла да бъде на власт, просто защото раздираното според него от вътрешни противоречия правителство на „петзвездниците“ и демократите щяло да се провали още до края на годината. Като предсрочните избори след това щели да бъдат спечелени от „Лига“ и тя дори щяла да има възможност да състави самостоятелно правителство. След тези думи множеството заскандира: „Салвини – премиер!“", "date": "2019.09.16", "title": "Хора на Салвини шамаросаха репортер на в. „Република“"}
{"url": "https://www.monitor.bg:443/bg/a/view/vks-se-proiznasja-do-mesec-za-smyrtta-na-aleks-ot-bjala-175488", "text": "Върховният касационен съд ще се поизнесе до месец по делото за смъртта на 18-годишния Алекс Ангелов от Бяла. Тази сутрин близки на починалия младеж се събраха пред Съдебната палата в София и поискаха справедливо наказание. Момчето издъхна на 15 юли 2017 г. в русенската болница, след като призори на 8 юли изпадна в кома при спречкване с група роми на връщане от дискотека в центъра на Бяла. Алекс почина от тежка черепно-мозъчна травма, получена при падането на земята. Делото стигна до трета инстанция, тъй като близките на Алекс обжалваха решението на Апелативния съд във Велико Търново, който намали със 17 години присъдата на 33-годишния Валентин Маринов, получил първоначално 20 години затвор от Окръжния съд в Русе. На втора инстанция обвинението срещу него бе преквалифицирано от умишлено умъртвяване по хулигански подбуди в умишлено нанесена лека повреда, от която е настъпила смърт по непредпазливост. След драстичното намаляване на присъдата на Валентин Маринов близките на Алекс протестираха на 20 юни на площада в Бяла и поискаха справедливост.", "date": "2019.09.16", "title": "ВКС се произнася до месец за  смъртта на Алекс от Бяла"}
{"url": "https://www.monitor.bg:443/bg/a/view/ministyr-taneva-agrarnijat-sektor-v-bylgarija-ima-nujda-ot-obrazovani-mladi-hora-175479", "text": "Аграрният сектор в България има нужда от образовани млади хора. Това каза министърът на земеделието, храните и горите Десислава Танева на официалната церемония по откриване на новата академична година в Тракийския университет в Стара Загора. По думите й, успехът на държавата в политиките по здравеопазване на животните, растениевъдство, агрономия и климат, могат да бъдат гарантирани, само ако се провеждат от професионалисти, които Тракийският университет дава. Тя поздрави студентите с избора на учебно заведение и поясни, че ръководството на министерство на земеделието, храните и горите се старае да подобрява условията на работа, за да има интерес от образовани млади хора към аграрния сектор. Министър Танева изказа своята благодарност към ръководството на Университета за това, че в последните три месеца подпомагаха министерството в тежката ситуация в борбата с Африканската чума по свинете (АЧС). „Благодаря Ви от сърце за съпричастността и отговорността към държавата, която показахте“, каза още земеделският министър. Тя увери присъстващите, че подкрепата от страна на министерството към Университета ще продължи, защото без наука, държавата няма как да взема най-правилните и верни решения в политиките за здравеопазване на животните. Пред журналисти министър Танева коментира и обстановката в страната във връзка със заболяването АЧС. Тя заяви, че се наблюдава намаляване на интензитета на болестта. „От началото на месец август тази година до момента са регистрирани само шест огнища. Изплащанията на обезщетенията на стопаните в страната продължават по график. До момента са изплатени над 5 млн. лв.“, каза още земеделският министър. Изплатените средства са за подадени заявления за подпомагане на стопани, предприели мерки за почистване и дезинфекция на стопанствата си. По време на официалното откриване на академичната 2019/2020 г., министър Десислава Танева, зам.-председателят на 44 Народно събрание Емил Христов и ректорът на Тракийския университет проф. Иван Въшин откриха официално и Зала „Арена Академика“ във висшето учебно заведение.", "date": "2019.09.16", "title": "Министър Танева: Аграрният сектор в България има нужда от образовани млади хора"}
{"url": "https://www.monitor.bg:443/bg/a/view/gigantski-roboti-s-lazeri-na-the-chemical-brothers-175484", "text": "Цели седем ТИР- а с техника ще пътуват от Великобритания за България, тъй като няма как да бъдат набавени нейни аналози у нас като качество и ефекти. Причината – концертът на The Chemical Brothers, който ще се проведе на 10 октомври в зала „Арена Армеец“. За турнето си с името No Geography Tour групата е подготвила грандиозно шоу, което включва огромна въртележка, която те кара да „изгубиш контрол” по време на парчето EML Ritual и гигантски роботи, които стрелят с лазерни пушки докато звучи хитът Hoops. По време на концерта меломаните ще станат свидетели още на огромни човешки холограми, порой от лазери, формирани в 3D мапинги, като изпълнителите обещават още изненади. Чуждестранните медии не пестят похвали за шоуто No Geography Tour. “С всяко следващо появяване на сцената, но и още, защото те предлагат на публиката все по-добър и ефектен звук”, споделят британски музикални критици за спектакъла, който музикантите представиха като хедлайнери на култовия музикален фестивал Гластънбъри. „Няма по-велик лайв денс спектакъл в света в момента”, пише и световната музикална медийна платформа NME. Освен новия си албум No Geography, музикантите ще отправят музикален поздрав към българската публика и с най-обичаните си композиции от цялата си дискография като Hey Girl Hey Boy, Block Rockin’ Beats, Galvanize и други. Местата в най-голямата българска зала са лимитирани до точно 9500, по изискване на мениджмънта на Том Роуландс и Ед Саймъндс. Билети за концерта на The Chemical Brother са от 69, 79 и 89 лв, както и ВИП пропуски от 100 лв.", "date": "2019.09.16", "title": "Гигантски роботи с лазери на The Chemical Brothers"}
{"url": "https://www.monitor.bg:443/bg/a/view/toto-pechalbi-tiraj-74-175486", "text": " Числа - 15, 19, 36, 43, 45, 46. Печалби: 6 - няма, 5 - 3 по 9 211,50 лв., 4 - 236 по 117,10 лв., 3 - 5818 по 6,60 лв., ДЖАКПОТ: 2 303 504,70 лв.  Числа - 4, 11, 23, 29, 34, 40. Печалби: 6 - 1 по 676 386,30 лв., 5 - 7 по 1 633,40 лв., 4 - 376 по 30,40 лв., 3 - 4837 по 3,40 лв., ДЖАКПОТ: спечелен.  I теглене - 8, 15, 16, 30, 35. Печалби: 5 - няма, 4 - 197 по 194,70 лв., 3 - 6013 по 8,50 лв. ДЖАКПОТ: няма II теглене - 17, 18, 19, 22, 30. Печалби: 5 - 1 по 23 194,10 лв., 4 - 206 по 129,90 лв., 3 - 6163 по 6,40 лв. ДЖАКПОТ: няма  Позиция - 3, 5, 6; цифра - 5, 5, 5. Печалби: 3 - 29 по 1 041,30 лв., 2 - 2850 по 10,60 лв. ДЖАКПОТ: спечелен  2, 13, 15, 35, 46; Зодия - 9. Печалби: 5+1- няма, 5 - няма, 4+1 - 1 по 5 000,00 лв., 4 - 6 по 500,00 лв., 3+1 - 18 по 100,00 лв., 3 - 166 по 10,00 лв., 2+1 - 248 по 5,00 лв., 1+1 - 1527 по 1,50 лв., 2 - 2668 по 0,80 лв., 1 - 2669 по 1,00 лв. ДЖАКПОТ: 3 000 000,00 лв.  Година: 30, месец 8, дата 4, ден 7. Печалби: I група - няма, II група - няма, III група - няма, IV група - няма, V група - 4 по 58,40 лв., VI група - 7 по 26,70 лв., VII група - 2 по 116,80 лв., VIII група - 6 по 31,10 лв., IX група - 42 по 6,70 лв., X група - 65 по 5,00 лв., XI група - 55 по 6,80 лв., XII група - 234 по 2,00 лв., XIII група - 474 по 2,10 лв., XIV група - 1306 по 1,20 лв., XV група - 2257 по 1,20 лв. ДЖАКПОТ: 31 759,31 лв.", "date": "2019.09.16", "title": "Тото печалби, Тираж №74"}
{"url": "https://www.monitor.bg:443/bg/a/view/bg-uchenici-s-pylen-komplekt-medali-ot-balkaniadata-po-informatika-175482", "text": "С пълен комплект медали - златен, сребърен и бронзов, и почетна грамота се завърнаха нашите ученици от Балканската олимпиада по информатика. Състезанието се проведе от 9 до 15 септември в Атина, Гърция. Мартин Копчев от 9-и клас на ПМГ \"Акад. Иван Гюзелев\" - Габрово, завоюва златен медал. Виктор Кожухаров от 10-и клас на МГ \"Баба Тонка\" в Русе грабна среброто. Комплекта с бронзов медал завърши Андон Тодоров от 9 клас на Софийската математическа гимназия. Александър Радославов от 11 клас на СМГ пък бе награден с почетна грамота. В олимпиадата за младежи в старша възраст от 9-ти до 12-ти клас се включиха 55 ученици от 13 балкански страни. В неофициалното отборно класиране на Балканиадата нашата страна се нарежда на трето място. Ръководители на българските състезатели са Емил Келеведжиев от Института по математика и информатика при БАН и Руско Шиков, преподавател в Математическата гимназия в Ямбол.", "date": "2019.09.16", "title": "Бг ученици с пълен комплект медали от Балканиадата по информатика"}
{"url": "https://www.monitor.bg:443/bg/a/view/agrometeorologichnite-uslovija-prez-perioda-16-22-09-2019-g-175407", "text": "Агрометеорологичните условия през първата половина на второто десетдневие на септември се определяха от топло и сухо време. Средните денонощни температури на въздуха през периода бяха от 19.5°С в Казанлък, до 24.2°С в Сандански. Температурите през изтеклата седмица бяха по-високи от нормата във всички станции, като отклонението им от нормата за периода 1981-2010 г. варираше от 0.9°С в Плевен до 4.5°С в Шабла, фиг.1. В повечето райони на страната не бяха регистрирани валежи, а там където имаше, те бяха без стопанско значение,. Топлото и сухо време, което определяше агрометерологичните условия от средата на първото десетдневие на август доведе до засушаване и последваща суша в полските райони на страната. Във всички станции, с изключение на Благоевград и Кърджали, поредицата от дни без валеж или такъв по-малък от 1 l/m2 варира от 28 до 39 дни. В резултат, продуктивните почвени влагозапаси в коренообитаемия почвен слой са изчерпани в различна степен и са под долната граница на оптималните влагозапаси, които са 70% от ППВ. Така се формира най-силната за земеделието почвена суша през последните пет години. Прогнозираното време през следващия седемдневен период ще задълбочи сушата в Югозападна и Централна Южна България и ще я превърне в есенна. Това ще затрудни качественото провеждане на предсеитбената подготовка на площите и провеждането на сеитбата на зимната рапица и зимната пшеница и ечемик в посочените райони. Благоприятни са условията за прибиране на продукцията от лозята, овощните и зеленчукови култури и жътвата на слънчогледа и прибиране на царевицата от полето. Сегашния момент е много подходящ за прибиране на царевицата и поради много ниската влажност на зърното съгласно изискванията за бункерно съхранение, която в момента е около 12%. Засушавания с различна продължителност и интензивност могат да се случат във всеки от месеците на вегетационния период (март-октомври). По данни от наблюдателната мрежа на НИМХ, през първите 15 години на новия век през април са регистрирани щети от засушаване през 2007 година. През май засушаване в някои райони на страната е регистрирано в 4 от годините, през юни в 5, а през юли в 7 от годините на периода 2000-2015 г. През август засушаване и суша са регистрирани през 10 години от този период, а през 30% от тях сушата продължава и през септември.  Засушаването и сушата са комплексни явления, което обикновено започва с безвалежен период или период с много малки количества валеж, които стават причина за понижение на атмосферната влажност. Такива периоди има през цялата година, поради което те са съпроводени с различни проявления на останалите метеорологични елементи – температури и висока скорост на вятъра, които допълнително повишават изпарителния капацитет на атмосферата. В зависимост от това, сушите биват атмосферни, почвени и хидроложки. Най-неблагоприятни агрометероологични условия се формират при едновременното въздействие на атмосферната и почвената суша. Тогава растенията страдат, както от недостига на вода в почвата, така и от високите температури на въздуха и ниската атмосферна влажност. По климатични данни най-голям брой и най-продължителни са есенните засушавания, следвани от летните.  В началото на периода 16-22 септември се прогнозира предимно слънчево време, с високи за средата на септември температури на въздуха. Сутрешните температури ще са предимно между 9°С и 14°С, а максималните температури в по-голямата част от страната ще достигнат и надхвърлят 30°С. В средата на периода през страната ще преминава студен атмосферен фронт. От северозапад облачността ще се увеличи и в сряда в северозападните райони, а през следващите два дни на места в останалата част от страната ще има валежи от дъжд, в отделни райони е възможно и да прегърми. Повишава се вероятността за по-съществени валежи, отначало в северозападните, към четвъртък-петък на места в централните южни и източни райони от страната. Температурите ще се понижат и ще достигнат до нормални за този период от годината стойности. От средата на третото десетдневие на септември силно нараства вероятността от образуване на слани, най-напред във високите котловинни полета на Западна и Северна България.  През периода по-голямата част от късните земеделски култури ще приключат развитието си. Късните царевични хибриди ще достигнат восъчна и пълна зрелост. При ориза ще протича масово фаза узряване. Узряване ще се наблюдава при памука и фъстъците. Захарното цвекло ще встъпи в техническа зрелост. По-късните винени сортове грозде ще достигнат до физиологична зрелост по-рано от обичайните за страната срокове. През втората половина на септември започва беритбата на есенните сортове ябълки и круши. През повечето дни от периода условията ще бъдат подходящи за приключване жътвата на слънчогледа, за освобождаване на площите от късните окопни култури (царевица, картофи, захарно цвекло, моркови), за прибиране на узрялата зеленчукова и плодова реколта. Поради сушата ще има затруднения в почвообработката на площите предвидени за сеитбата на зимните зърнени култури - пшеница, ечемик и рапица. Продъжаващото топло и сухо време с максимални температури по-високи от 30°С и отсъствието на валежи, както и силно намалените водни запаси в почвата, в повечето райони на страната продължават да поддържат високо нивото на риск от възникване на пожари в земеделските и горски райони на Централна Северна, Югозападна и Централна Южна България.  На интернет страницата на секция „Агрометеорология“ в НИМХ - http://agro.meteo.bg/bg може да намерите информация за условията за извършване на растително-защитни мероприятия в 50 пункта от територията на страната. Информацията се обновява всеки ден в 03h местно време. ", "date": "2019.09.16", "title": "Агрометеорологичните условия през периода 16 – 22.09 2019 г."}
{"url": "https://www.monitor.bg:443/bg/a/view/stokoobmenyt-ni-s-indonezija-dostigna-137-3-mln-dolara-za-5-meseca-175472", "text": "За периода януари-май 2019 г. търговският оборот между България и Индонезия достигна 137.3 млн. долара. Това е ръст от 250% спрямо същия период на 2018 г. Такива данни изведе министърът на икономиката Емил Караниколов по време на бизнес форум. По негови думи търговията между двете страни за последните 5 години отбелязва стабилен ръст. Икономическият министър призова българските компании да се възползват от срещата с индонезийските си колеги като обсъдят възможности за съвместна дейност. “Индонезийският пазар е пазар на най-голямата икономика в Югоизточна Азия, който има над 250 млн. потребители - визитата на компаниите в България е прекрасна възможност да покажете предимствата на бизнеса си пред тях”, подкани Караниколов. Той увери азиатските гости, че за българското правителство Индонезия е важен приятел и партньор, и при необходимост, в нашата страна, в сектори, осигуряващи висока добавена стойност и такива, които увеличават конкурентоспособността на България. “Вярвам, че все повече индонезийски компании ще се възползват от предимствата на България като дестинация за бизнес инвестиции”, завърши ресорният министър. Думите му бяха подкрепени от Тони Уенас от Индонезийската търговско-промишлена палата (KADIN). Той изтъкна, че стабилният ръст на българската икономика от 3.5% на година, който вече наближава 3.7%, дава увереност на компаниите, че търговията между двете страни може да се подобри. По данни на KADIN стокообменът между България и Индонезия за 2018 г. е достигнал близо 500 млн. долара, а година по-рано е бил 115 млн. долара. “Взаимоотношенията с такава голяма страна могат сериозно да спомогнат за по-доброто световно представяне на България”, коментира председателят на Българската търговско-промишлена палата (БТПП) Цветан Симеонов. Той напомни, че първото споразумение за сътрудничество с азиатската страна бе подписано още през 2003 г., а оттогава редовно се организират събития. “Ние поддържаме българският бизнес добре информиран за възможностите в Индонезия”, каза още шефът на БТПП. Той представи предимствата на страната ни като изтъкна, че България е източник на стабилност в региона и се отличаваме с най-ниските данъци и най-високите постижения във финансовия сектор. Отделно, страната ни има и добри валутни резерви. Симеонов прикани индонезийците да се чувстват свободни да се допитват до БТПП. - от намирането на партньори до изготвянето на договори или създаването на компания тук. Дори при разрешаването на спорове, където е необходимо”, завърши шефът на БТПП. По време на събитието присъства и министърът на външните работи в Индонезия Ретно Марсуди. Нейното посещение е първото на индонезийски външен министър в България за последните 25 години. “Тази визита бе планирана от дълго време и отразява желанието на Индонезия да подобри икономическите взаимоотношения с България”, коментира Марсуди. Тя се похвали с 5% ръст на икономиката, която е и най-голямата в Югоизточна Азия. “40% от БВП на Асоциацията на страните от Югоизточна Азия всъщност идва от Индонезия”, изтъкна Марсуди. Външният министър напомни, че търговските войни, валутните войни и нарастващият тренд на протекционизъм са само част от притесненията на бизнеса. Затова и с тази си визита индонезийските компании се надяват да създадат мрежи от приятелства, с които ще се развиват заедно и ще вървят напред. В края на срещата Марсуди и Симеонов подписаха меморандум, с който изразиха готовността на двете държави да развият бизнес отношенията си.", "date": "2019.09.16", "title": "Стокообменът ни с Индонезия достигна 137.3 млн. долара за 5 месеца"}
{"url": "https://www.monitor.bg:443/bg/a/view/rik-okasek-e-nameren-myrtyv-v-apartament-v-nu-jork-175471", "text": "Фронтменът на рок групата The Cars Рик Окасек е открит мъртъв в апартамент в Манхатън, Ню Йорк. Нюйокрската полиция съобщи, че нейни служители са реагирали на сигнал, подаден на телефон 911. Те са са открили 75-годишния Окасек вчера към 16 часа местно време. По тяхна информация няма признаци за извършено престъпление. Причината за смъртта предстои да бъде установена от експерти. Сред златните хитове на групата от края на 70-те и от 80-те са Just What I Needed, Shake it Up и Drive. Рок бандата бе въведена миналата година в Залата на славата на рокендрола.", "date": "2019.09.16", "title": " Рик Окасек е намерен мъртъв в апартамент в Ню Йорк "}
{"url": "https://www.monitor.bg:443/bg/a/view/prilojenie-syblicha-hora-na-snimki-175316", "text": "Американски програмист създаде алгоритъм, който премахва дрехите от всяка снимка с няколко клика, съобщава Vice. За момента DeepNude работи само с фотографии на жени, но разработчикът обещава по-нататък да научи програмата да \"съблича\" и мъже. В безплатната си версия DeepNude покрива най-интересните детайли с воден знак. Платената струва $50. Засега програмата се предлага само за Windows и Linux, но скоро ще има и за Mac OS. Воайорският софтуер работи най-ефикасно със снимки на жени в бански или по-разголени дрехи. С тях невронната мрежа генерира по-естествени изображения. Заради огромното медийно внимание разработчикът, известен само като \"Алберто\", е спрял временно достъпа до сайта заради опасения от претоварване. Програмистът съветва за обновления да се следи профилът му в Twitter.  ", "date": "2019.09.16", "title": "Приложение \"съблича\" хора на снимки"}
{"url": "https://www.monitor.bg:443/bg/a/view/chetvyrta-sedmica-podred-v-sa-sht-namaljavat-sondite-za-dobiv-na-neft-175469", "text": "Американските енергийни корпорации четвърта седмица подред намаляват броя на сондите за добив на петрол и газ, съобщава Reuters. По данни на обслужващата компания Baker Hughes броят им в края на миналата седмица е бил 733. Това е най-ниският показател от ноември 2017-та. През миналата година по същото време работещите съоръжения за добив на въглеводороди са били 867. В последните 9 месеца компаниите от сектора не инвестират в търсене и разработване на находища на петрол и природен газ, а акцентират на печалбата от добива им, подчертават анализатори.", "date": "2019.09.16", "title": "Четвърта седмица подред в САЩ намаляват сондите за добив на нефт"}
{"url": "https://www.monitor.bg:443/bg/a/view/na-30-septemvri-izticha-srokyt-za-podavane-na-korigirashti-deklaracii-175474", "text": "На 30 септември изтича срокът за подаване на коригиращи декларации от физическите и юридическите лица, напомнят от НАП. Гражданите и фирмите имат възможност еднократно да коригират данните, посочени в годишната декларация за облагане на доходите на физическите лица и формуляра за облагане с корпоративни данъци на юридическите. Това става с подаването на еднократна коригираща декларация, след изтичане на срока за подаване на годишната данъчна декларация, но преди 30 септември на текущата година за промени, свързани с декларираните данъци от предходната година. Информация за попълване и подаване на данъчни и осигурителни декларации и внасяне на суми към бюджета, може да се получи в сайта на приходната агенция - www.nap.bg или на телефона на НАП - 0700 18 700 /обажданията се таксуват по стандартната тарифа на съответния оператор/.", "date": "2019.09.16", "title": "На 30 септември изтича срокът за подаване на коригиращи декларации"}
{"url": "https://www.monitor.bg:443/bg/a/view/fon-der-lajen-za-evropejskija-nachin-na-jivot-njama-da-pozvolim-da-ni-otnemat-ezika-175475", "text": "ЕС не може да позволи на други да ни отнемат езика, заявява новоизбраният председател на Европейската комисия Урсула фон дер Лайен във връзка с решението си да назначи Маргаритис Схинас като \"вицепрезидент за \"Съхраняване на европейския ни начин на живот\", съобщи \"Политико\". \"Има чужди сили, които отвън се месят в нашите избори\", пише Фон дер Лайен в коментар, публикуван в редица европейски вестници. \"Видяхме и доморасли популисти, които с евтини националистически лозунги се опитват да ни дестабилизират отвътре. Не трябва да позволяваме на тези фактори да завземат дефиницията за европейски начин на живот. Те искат да означава обратното на това, което е\", подчертава Фон дер Лайен.", "date": "2019.09.16", "title": "Фон дер Лайен за европейския начин на живот: Няма да позволим да ни отнемат езика"}
{"url": "https://www.monitor.bg:443/bg/a/view/cveta-karajancheva-e-operirana-175477", "text": "Председателят на Народното събрание Цвета Караянчева е с лека травма на гръбначния стълб. Той е фиксиран с корсет, който тя ще носи минимум три седмици. Оперирана е раменната й става. Това каза пред „Монитор“ директорът на „Пирогов“ проф. Асен Балтов, който оперира раменната й става в неделя в болница „Лозенец“, където тя беше докарана с хеликоптер след катастрофата край Хитрино. Корсетът е бил поставен под ръководството и наблюдението на завеждащият Клиниката по неврохирургия на „Пирогов“ проф. Николай Габровски, който ще наблюдава как протича оздравяването. Остеосинтезата на раменната става, която извършихме под рентгенов контрол с три винта, продължи 30 минути, уточни проф. Балтов. Той посочи, че в „Пирогов“ са имали пълна готовност да приемат Караянчева за лечение, но са решили зарази гръбначната травма да не бъде местена с линейка, а хирургичната интервенция да бъде направена в операционната на болница „Лозенец“. Причината е, че там има площадка за кацане на медицински хеликоптери, с какъвто пациентката беше докарана от Шуменската болница, където й оказаха първа помощ. Състоянието на г-жа Караянчева се продължава, тя е прекарала нощта спокойно, каза пък директорът на „Лозенец“ проф. Любомир Спасов. Допълнително са й направени скенер и ядрено магнитен резонанс зарази травмата в областта на гръбначния стълб, но резултатите от тях показват, че лечението може да бъде консервативно, т.е. без хирургическа намеса.", "date": "2019.09.16", "title": " Цвета Караянчева е оперирана (ОБНОВЕНО)"}
{"url": "https://www.monitor.bg:443/bg/a/view/toni-storaro-vleze-v-gryckite-medii-video-175476", "text": "Фолк идолът Тони Стораро грабна вниманието на гръцките медии. Причината – той беше единственият български изпълнител на сватбата на дъщерята на Василис Карас. Карас омъжи единствената си щерка Ирини в петък вечерта в имението си близо до Солун. Сред присъстващите бяха едни от най-големите музикални звезди на Гърция като Антонис Ремос и Никос Вертис и тийн любимецът Константинос Аргирос. Всеки от тях изпълни по няколко песни, за да поздрави младото семейство. Стораро беше поканен лично от своя идол. Той също взе микрофона и запя хита на Карас от 1995-а - S’agapo Poli. След това бащата на булката си поръча хита на Тони „Ако една звезда си”, а изпълнението му бе отразено от медиите в южната ни съседка. На сватбеното тържество Стораро присъства със съпругата си и двамата си синове – Фики и Емрах. „Безкрайно радостен съм, че сме поканени на тази сватба. Вълнувам се, Аз никога не съм крил, че съм се учил от Карас и че той е мой идол в музиката. Щастлив съм, че имах възможността да се срещна с него и познанството ни да прерасне в приятелство“, коментира Тони.", "date": "2019.09.16", "title": " Тони Стораро влезе в гръцките медии (ВИДЕО)"}
{"url": "https://www.monitor.bg:443/bg/a/view/zapochna-akcija-protiv-izpolzvaneto-na-mobilni-telefoni-ot-shofiorite-175473", "text": "От днес до 22 септември ще има засилен контрол относно използването на мобилни телефони по време на шофиране. Акцията се провежда както у нас, така и във всички страни-членки на Европейската мрежа на службите на Пътна полиция – TISPOL. Целта на операцията е да се припомнят фаталните последствия от незаконосъобразното използване на мобилни телефони от водачите на моторни превозни средства. Устройствата водят до отвличане на вниманието на шофьорите, което може да доведе до предизвикването на пътнотранспортно произшествие. Според Закона за движение по пътищата е забранено използването на мобилни телефони по време на движение, освен ако то не се установява чрез хендсфрии устройство. Санкцията за подобно нарушение, предвидено от закона, е глоба от 50 лева и отнемане на 6 контролни точки. Миналият месец бе проведена друга акция на TISPOL, свързана със скоростта на пътя. На нея бяха установени 44 539 нарушения за шофиране с превишена скорост.", "date": "2019.09.16", "title": "Започна акция против използването на мобилни телефони от шофьоритe"}
{"url": "https://www.monitor.bg:443/bg/a/view/krasimir-vylchev-stroim-20-novi-uchilishta-sledvashtite-5-godini-175450", "text": "Тази година има над 1000 обекта в ремонт. Повечето от тези ремонти бяха частични. Цялостна модернизация се извършва в над 250 училища. В 50-60 от тях дейностите ще продължат и след 15 септември, но във всяко едно учебната година ще стартира нормално. Само 8 училища в страната ще започнат в други сгради. Някои от ремонтите, най-вече финансираните от Европейския съюз, започват след началото на учебната година и ще се наложи да бъдат допълнително пребазирани. - Имаме нужда от нови сгради, за да преминем на едносменен режим. В голяма част от училищата вече се учи на една смяна, но за да се случи това във всички, някъде ще се намали приемът, другаде да се надстроят съществуващите сгради. В четирите най-големи града е необходим строеж на нови учебни заведения. Следващите 4-5 години ще се построят поне 20 нови училища. Само в София общината планира изграждането на 10 сгради. - Традиционно имаме обявени голям брой свободни учителски места, но очакваме те да се запълнят. Непопълнени места вероятно ще има в отделни училища и региони, но няма да има системен проблем. Има недостиг на учители по информационни технологии, английски език. Най-остро е търсенето на преподаватели по математика, физика, химия. Трудно се намират и специалисти по професионална подготовка и ресурсни учители. Последните години средно се пенсионират 4000-4500 педагози, което изправя системата пред предизвикателство с обезпечаване на специалисти. За момента успяваме да запълним недостига, но следващите години очакваме проблем. Увеличаването на възнаграждението е много важна стъпка към привличането на кадри. Имаме данни, че е нараснала склонността на хора, които са напуснали образователната системата, да се върнат обратно. По-високите учителски заплати привличат и висшисти, които нямат педагогическа правоспособност, да придобият такава сега. - В по-големите градове, особено в университетските центрове, имаме по-малко проблеми. Трябва да мотивираме младите хора да се включат в по-малките и отдалечени населени места и там, където има концентрация на проблемни деца. Стартирахме програмата „Мотивирани учители”, която е насочена към най-проблемните дисциплини, малките училища в обособените квартали, в които се работи най-трудно. Ще направим и информационна система, която да картографира къде и по какви дисциплини очакваме да има свободни места. В нея всеки от придобиващите педагогическа правоспособност ще посочва къде иска да започне работа - в кои училища или общини. Предизвикателството пред нас е тройно. От една страна, да имаме достатъчно учители. От друга, да имаме педагози във всички училища и детски градини. От трета - трябва да направим така, че по-добрите ученици да стават учители. За целта планираме допълнителни трети стипендии, с които да насърчим най-добрите гимназисти да се включат в педагогическо образование. От мотивираните ученици можем да очакваме, че ще бъдат и мотивирани учители. - Учителите трябва да разчитат на подкрепата на обществото, но и ние като общество трябва да разчитаме на тях. Учителите трябва да ходят и по домовете, когато е необходимо, не по задължение, а като част от политиката и усилията за интеграция на децата от проблемни групи. Всяко училище, в което имаме концентрация на проблемни деца, трябва да намери собствената си рецепта. Ще редактираме конкретни текстове в резултат на общественото обсъждане и предложенията, които получихме. Политиката на министерството и нормативната уредба трябва да бъде по-малко предписваща. С постановление на Министерски съвет преди 2 години регламентирахме екипния подход, който е доказал своята ефективност, тъй като в повечето случаи става въпрос за родители, които не само нямат отношение към образованието, но не се отнасят с респект към правилата и институциите. Механизмът показа много добър резултат по отношение на първоначалното записване на учениците, но все още не успяваме да ги накараме да ходят редовно. Всяка седмица чета доклад от проверки, в който виждам, че средната посещаемост в определени училища е под 50%. Не можем да се откажем и да се предадем, трябва да накараме децата да ходя на училище. Най-много разчитаме на учителите, които са най-многобройната група, но те трябва да бъдат подкрепени от останалите институции. Целта не е да се отчитат формално обходи, а децата да ходят на училище. Няма как да се включат ефективно в образователния процес, ако не ходят ефективно. Подпомогнахме училищата с концентрация на уязвими групи и предоставихме 30 млн. лв. С тях се плащат допълнителни възнаграждения на хората, които работят с тях, бяха назначени близо 200 медиатори. В повечето случаи това са хора от общността, които имат по-голям авторитет сред родителите. Трябва да се приложи целият комплект от мерки, за да се види коя е най-ефективната. Бяха направени промени в закона за социално подпомагане и за семейните помощи, които се спират за по-дълго време. С промяна в наредбата на социалния министър ще се спират и енергийните помощи на семейства, чиито деца не ходят редовно на училище. Основното, което трябва да се направи, е взаимодействието с родителите и да се полагат ежедневни усилия. - Едно от предизвикателствата пред образователната система е да подобри възпитателната функция, дисциплината, взаимодействието с родителите, да намалим агресията. Винаги използвам случая да апелирам към родителите за партньорство, да подкрепят учителите, да научат децата си да ги уважават. От друга страна, учителите трябва да подадат ръка за партньорство и да положат повече усилия за взаимодействие. Едно наше проучване показа, че 2/3 от родителите са с нагласа да подкрепят учителите и училището, затова и ние като система трябва да подадем ръка. Утвърдих стратегия за възпитателната работа не за да имаме поредния документ, а да я използваме като платформа за разговори относно възпитание, дисциплина и спазване на правила. Там, където родителите и училището са сключили споразумения, имаме по-добра подкрепа от родителите, те легитимират и по-строги правила на дисциплина. И в момента те се подписват, че спазват правилника на училището, но това е формално, докато при споразуменията имаме двустранен процес. Ние ще предложим на всички училища да проведат такъв разговор. - Проблемът с учебниците за 10-и клас беше, че заданието на оценителите не беше добре формулирано от наша страна. Трябва да го направим по-прецизно. Учителите също определят дали учебниците са пригодни, но техните мнения се сумират, докато оценителите в най-голяма степен следва да подходят критично. В законово регламентираната процедура не предвиждаме промени. Трябва да мотивираме най-добрите специалисти да бъдат оценители, които често обаче са в авторските колективи за писане на учебници и това е невъзможно. - Учебните програми не са затворени за промяна, но те са свързани с издаването на учебниците и не могат да бъдат променяни във всеки един момент. Не е добре в програмите да има произведения, чиито авторски права не са свободни за ползване от страна на издателствата. При бъдещи промени ще съблюдаваме и това. - Тази година финансираме изграждането на wi-fi мрежа във всички училища, подпомагаме по националната програмата „Информационни и комуникационни технологии” закупуването на техника. Ще можем да говорим за завършена концепция за електронно обучение, макар и етапно, едва ако имаме електронна платформа и уроци. Планираме това да стане до 2 години по проекта „Образование за утрешния ден”. По него ще разработим дигитална платформата, ще плащаме на учителите за разработването на електронни ресурси, а преди това ще ги обучим как да създават такива. Интерактивното обучение чрез таблети е по-скъпо и не винаги по-ефективно, отколкото разширяването на възможностите за фронтално обучение. По-важно от обучението чрез информационни технологии е обучението за дигитални умения. Затова въведохме предмета компютърно моделиране в трети клас, ще финансираме и дейности по интереси в областта на дигиталната креативност от първи клас. - Учебникът е основното пособие за ученика. Електронните ресурси са допълнителна възможност. Голяма част от децата учат по-лесно с образи и те ще подпомогнат този процес. Днес източниците на информация са много и не можем да очакваме, че учебникът ще продължава да бъде монополист, но няма и да изчезне поне в краткосрочен и средносрочен план. Най-важното е учителят да мотивира ученика за учене. Да го накара да проблематизира и да търси повече информация, отколкото е написана в учебника. Ролята на учителя се променя. Ако преди век и половина той е бил основен източник на знание, то днешната му основна задача е да успее да вдъхнови ученика да учи. Той трябва да се почувства достатъчно свободен да избере методите си, по които да постигне резултати, да свърже умения в рамките на всеки един урок, да намери подхода, с който да повиши интереса за учене на всяко едно дете.", "date": "2019.09.16", "title": "Красимир Вълчев: Строим 20 нови училища следващите 5 години"}
{"url": "https://www.monitor.bg:443/bg/a/view/rabotnik-postrada-pri-vzriv-v-biovet-v-peshtera-175467", "text": "Работник е пострадал при взрив, станал на територията на завода за препарати“ Биовет“ в Пещера. Той е приготвял смес за лекарства в съд под налягане, когато е избухнал и ранил специалиста. Пострадалият е на 54 години и се казва Александър Ковчев, а от полицията в Пазарджик уточниха, че става дума за трудова злополука и проверката ще се извърши от Областната инспекция по труда. Веднага след взрива от местната Районна служба“ Пожарна безопасност и защита на населението“ е изпратен един автомобил с 4-ма огнеборци, които са помогнали за ликвидиране на произшествието. Унищожени са бака за приготвяне на заготовка за лекарствени средства и преградни стени от гипсокартон на площ от 20 кв.м. Спасена е сградата. Пострадалият е транспортиран в болницата в Пещера. Днес в „ Биовет“ по обяд очакват премиера Бойко Борисов, за да открие нови производствени мощности.", "date": "2019.09.16", "title": "Работник пострада при взрив в „Биовет“ в Пещера"}
{"url": "https://www.monitor.bg:443/bg/a/view/strahotna-pobeda-na-tomova-v-japonija-predstoi-mach-s-naomi-osaka-175466", "text": "Първата ракета на България Виктория Томова записа страхотна победа над бившата №11 в света Ализе Корне (Франция) в първия кръг на турнира Toray Pan Pacific Open Tennis Tournament от категорията Premier в Осака (Япония) с награден фонд 823 хиляди долара. Мачът продължи 2 часа и 48 минути, а 24-годишната софиянка го спечели след пореден обрат - 4:6, 6:3, 6:2. Преди това българката изоставаше със сет и в двата си квалификационни мача, но стигна до крайните победи и място в основната схема. Новият успех изпрати Томова срещу доскорошната водачка в световната ранглиста и настояща №4 в света Наоми Осака, двукратна носителка на титли от Големия шлем. В първия сет французойката имаше проблеми с кръвното налягане и в края му се наложи да вземе медицински таймаут. Въпреки неразположението тя продължи участието си и дори успя да спечели тази първа част с 6:4. След това обаче 181-ата в света Томова намери ритъма си и до края не даде шансове на Корне. Мачът бе типична женския тенис битка, изпълнена с много обрати и 17 пробива от общо 28 изиграни гейма. Томова не е играла досега срещу Наоми Осака. 21-годишната японка е родом от Осака и няма съмнение за коя от двете ще вика публиката в мача помежду им. Тя започва професионалната си кариера в тениса през 2013 година, като бързо се превръща в изгряваща звезда с височината си от 180 см, тегло от 69 кг, силен форхенд и мощен сервис. През януари 2016 г. Наоми Осака достига до третия кръг на Откритото пъравенство на Австралия, “Ролан Гарос” и US Open и печели награда за Новоизгряваща звезда на годината от WTA Awards 2016. Две години по-късно тя триумфира с първата си титла от Големия шлем - на US Open, побеждавайки на финала идола си в тениса Серина Уилямс. Втората й титла от Голямата четворка е на Australia Open през настоящия сезон.", "date": "2019.09.16", "title": "Страхотна победа на Томова в Япония, предстои мач с Наоми Осака"}
{"url": "https://www.monitor.bg:443/bg/a/view/lakoma-svryhmasivna-cherna-dupka-jade-syrceto-na-mlechnija-pyt-175464", "text": "Свръхмасивна черна дупка, която се крие в центъра на Млечния път в обект, наречен Стрелец А *, наскоро започна да консумира огромни количества материя, съобщиха астрономи от Калифорнийския университет в Лос Анджелис. Според доклада учените са направили сравнение на над 13 000 изображения на Стрелец А * за 133 нощи от Обсерваторията Кек на Хаваите и големия телескоп на Европейската южна обсерватория в Чили и са установили, че през последните месеци обектът е станал безпрецедентно ярък. „Никога не сме виждали нещо подобно през 24-те години, в които сме изучавали свръхмасивната черна дупка“, казва Андреа Гез, професор по физика и астрономия в Калифорнийския университет. „Обикновено тя е доста тиха, мъглява черна дупка. Не знаем какво доведе до тази активност.” Черна дупка не може да се види, защото дори светлината не може да избяга от силната гравитация, но материята около небесния обект излъчва силна радиация, тъй като се ускорява навътре. Увеличаването на яркостта показва, че черната дупка консумира допълнително материя. Астрономите не могат да кажат какъв вид материя става жертва на Стрелец А * от началото на май тази година и дали увеличеното изгаряне е аномалия или е за постоянно. Основният въпрос е дали черната дупка не навлиза в нов етап на съществуването си. Възможно е да става дума за единичен прилив на повече материя от по-голям обект, който е преминал наблизо. Подобно събитие е имало през 2014 г., когато друг обект, наречен G2, е минал сравнително близо до черната дупка. Възможно е тя да е привлякла част от неговия външен слой или да е погълнала големи астероиди. През миналата година звездата S0-2 също е минала близо до Стрелец А, но не е била засмукана. Възможно е подобни събития да осигуряват внезапните увеличения на интензивността на черната дупка. Учените допълват, че нито един от тези процеси не застрашава Земята. Планетата се намира на 26 000 светлинни години от Стрелец А. Черната дупка трябва да увеличи интензивността си 10 млрд. пъти, за да се окаже притеснителен фактор за Земята.", "date": "2019.09.16", "title": "Лакома свръхмасивна черна дупка яде сърцето на Млечния път"}
{"url": "https://www.monitor.bg:443/bg/a/view/60-000-pyrvoklasnici-prekrachvat-uchilishtnija-prag-175462", "text": "Министърът на образованието Красимир Вълчев, кметът на София Йорданка Фандъкова, началникът на Регионалното управление по образованието в София Ваня Кастрева откриха първия учебен ден в Първа английска гимназия. Освен там, днес първият учебен ден се открива в около още 2 400 училища в страната. В тях се очаква да влязат 700 000 ученици, 60 000 от които първокласници. Безплатните учебници до 7 клас са доставени в училищата, увериха от Министерството на образованието и науката. И след първия учебен ден ремонтите ще продължат в около 60 училища в страната. Осем учебни заведения ще провеждат учебен процес в сгради на други училища, като това ще продължи до приключване на ремонтите в техните собствени учебни бази. Въпреки наличието на незаети работни места за учители просветният министър Красимир Вълчев очаква нормален старт на учебната година: \"В отделни общини ще има единици непопълнени места.\" В първия учебен ден учители организират протест пред просветното министерство от 16 ч. под надслов \"Време е МОН да пие по една студена вода\". Недоволството на педагозите е проворкирано от задължението им да участват в обходите на домовете на остъстващи ученици с цел последните да бъдат върнати в клас. 105 училища, 76 детски градини, 7 центъра за подкрепа на личностното развитие и 2 центъра за специална образователна подкрепа отварят врати за новата учебна година в област Плевен. Двойно е увеличен броят на иновативните училища, които вече са 14. Все още има свободни учителски места. Всички образователни институции в областта са снабдени с необходимата задължителна документация, потвърди Албена Тотев , началник на Регионалното управление на образованието. Първокласниците са над 1900. Общо 4594 ученици в 225 паралелки се очаква да влязат в класните стаи в община Търговище в през новата учебна година. В Търговище  първокласниците са се увеличили с 28 в сравнение с предходната учебна  година. Така общо записаните деца надхвърлят 500. Независимо от това в училищата в селата маломерните паралелки се увеличават. В Дралфа и Подгорица са успели да формират по една цяла паралелка, състояща се съответно от по 12 и 15 ученици. През новата учебна година ще бъдат сформирани общо 55 маломерни паралелки в 12 училища, като недостигът е от 271 ученика. В края на септември на сесия на Общинския съвет ще се вземе окончателно решение за образуването на маломерните паралелки. В Пазарджик продължава тенденцията за намаляване броя на учениците, като тази година те са с 800 по-малко в сравнение с миналата година. Днес в училищата в региона за първи път ще влязат в клас над 2400 първокласници. Всички учебни заведения са в готовност да посрещнат възпитаниците си, като от тази година в 70 процента от училищата ще въведат и електронни дневници, каза началникът на Регионалното управление на образованието Валентина Кайтазова: \"Така родителите на учениците да бъдат максимално бързо информирани за отсъствията на учениците и за оценките, които те получават в училище. Държавният бюджет осигурява средства за закупуването на електронни дневници. Ние много се надяваме с тази мярка да подобрим връзката между  училището и семейството\".   С много по-малко ученици спрямо миналата ще започне новата учебна година в област Враца. Голяма част от тях са заминали в чужбина с родителите си. Въпреки проблемите първият учебен ден остава вълнуващ за децата, учителите и родителите им. Първият ден от новата учебна година е най-вълнуващ за първокласниците. Началото на новата учебна година е паметна и за учителите. \"Това е най-усмихнатият ден и всеки първи учебен ден се запомня, а за всеки първокласник първият учебен ден така е запечатан в съзнанието на всеки начален учител, че няма други такива дни\".", "date": "2019.09.16", "title": "60 000 първокласници прекрачват училищния праг"}
{"url": "https://www.monitor.bg:443/bg/a/view/mon-kupuva-elektroni-dnevnici-za-2000-uchilishta-175468", "text": "С отпуснете средства е подменени ел. инсталацията, топло инсталацията, сложена е нова дограма и външна изолация, поставени са нови подови настилки и лед осветление. Така сградата за първи път е ремонтирана след създаването си преди 52 години, обясни зам. - директорът на математическата гимназия Нели Георгиева. Нововъведения има и в обзавеждането в класните стаи. Закупени са нови чинове и столове. За да бъде улеснена работата на учителите по математика пък, в стаите са поставени и нов иновативен модел дъски с бяла боя, които се трият лесно. Те могат да бъдат използвани и като екран и да се прожектира с проектор. \"Искаме да осигурим една прекрасна съвременна работна атмосферата за нашите ученици\", допълни зам. - директорът.  ще има 22 класни стаи, голям физкултурен салон и зала за танци. \"За втора година посрещаме първия учебен ден с втора нова сграда. Най - важните инвестиции в града са за децата и образование\", заяви кметът на столицата.", "date": "2019.09.16", "title": "МОН купува електрони дневници за 2000 училища"}
{"url": "https://www.monitor.bg:443/bg/a/view/ivajlo-trygva-za-moskva-s-nadejda-za-lek-na-mnojestvenata-skleroza-175465", "text": "С надежди да има пълноценен и нормален живот в бъдеще 32-годишният Ивайло Тенев заминава на 17 септември т.г. за лечение в Москва. Младият пловдивчанин е диагностициран с „Множествена склероза” и вярва, че благодарение на иновативно лечение в руската столица с присаждане на стволови клетки, ще оздравее. За целта той успя да събере непосилната за него и семейството му сума от 45 000 евро за много кратък период от време. „Благодаря на всички дарители, които ми дадоха шанс да сбъдна мечтата си и да се подложа на това лечение. Вярвам, че ще мога да променя съдбата си и да имам нормален живот”, казва с благодарност той. Бил диагностициран преди 9 години, след като в долната част на дясното му око се появила жълта точка. Първоначално Ивайло не се притеснил много, тъй като бил добре. Все още учел в специалността „Икономика на туризма”. Обичал да спортува. Тренирал източни бойни изкуства, плуване, волейбол, фитнес. Водел много активен начин на живот и нищо не предвещавало, че ще бъде диагностициран с „Множествена склероза”. До 2014г. успявал да поддържа активността си. В онази година работел и учел в Дания, но здравето му се влошило много и се наложило да се прибере обратно в родния град. След 2010г. отишъл първо на очен лекар, откъдето бил насочен към други специалисти. След ядрено-магнитен резонанс невролози от Пловдив му поставили диагнозата „Множествена склероза”. Иво не повярвал и отишъл в София за второ и дори трето мнение. Когато най-добрият специалист у нас потвърдил страшната диагноза, Иво взел решение да търси лечение за болестта си. Казал това на медиците, а те му казали, че лечение няма. „Те ми се смееха насреща. Професори, доценти. Смееха ми се. Да, така бяха нещата”, казва той, като таи последна надежда за лечението в Москва. След диагностицирането и влошаването на състоянието си той подходил борбено към болестта. Отказал да се предаде. Първо се обърнал към алтернативната медицина. Посетил Индия, където се лекувал с помощта на аюрведа. Два месеца по-късно, когато се прибрал в Пловдив, състоянието му рязко се влошило. Бил на легло и не можел изобщо да стане от него. „Не в инвалидна количка. На легло бях. Но съм твърдо решен да се излекувам”, твърди младият пловдивчанин. Преди няколко месеца разбрал за германка, която се излекувала от същото заболяване в Москва. Свързал се с клиниката, откъдето преценили, че състоянието му позволява прилагането на иновативното лечение. А то, според думите на Иво, се състои от вливане на извлечени от него самия и обработени по специален начин стволови клетки. Било му обяснено, че там той ще бъде подложен на силна химиотерапия, както и че има значение по кое време на денонощието ще му бъдат извличани стволови клетки. „Това е автоимунно заболяване на нервната система, което бавно, но сигурно води до пълно инвалидизиране. Преди диагнозата имах много мечти и водех пълноценен живот. МС ми взе всичко. Сега нямам нищо, нито една мечта дори. Просто съществувам, без да знам защо”, казва с тъга младият пловдивчанин. Той отново благодари на всички дарители, които са му дали шанса да замине за руската столица.   Снимки личен архив  ", "date": "2019.09.16", "title": "Млад пловдивчанин получи надежда за лек на множествената склероза"}
{"url": "https://www.monitor.bg:443/bg/a/view/iztegliha-jrebija-za-kupata-na-atr-bylgarija-s-shans-za-uchastie-175463", "text": "В Операта в Сидни бе изтеглен жребият за дебютното издание на новия турнир на Асоциацията на професионалните тенисисти - Купата на АТР, който ще бъде конкуренция на Купа \"Дейвис\" и ще изпълнява ролята на неофициално световно първенство по тенис. Първото издание на надпреварата ще се проведе в три австралийски града между 3 и 12 януари 2020 г., давайки старт на новия сезон. В турнира ще участват общо 24 държави, като България не бе сред първите 19, които получиха място в Купата на АТР, но почти сигурно ще е един от останалите пет отбора, чиито имена ще бъдат обявени на 13 ноември, благодарение на добрия ранкинг на първата ни ракета Григор Димитров. Всички тенисисти от топ 10 на ранглистата и 27 от топ 30 ще участват в турнира, който ще се проведе в Сидни, Пърт и Бризбън и ще замени Хопман Къп и също така ще бъде и подгряващ турнир за Откритото първенство на Австралия. 24-те отбора са разделение в шест групи по четири тима, като първенците и най-добрите два втори отбора ще се класират за четвъртфиналите. В груповата фаза и елиминациите държавите ще играят по три мача един срещу друг - два на сингъл и един на двойки. Ето и разпределението по групите: Група А: Сърбия, Франция, Южна Африка + още един отбор, който ще бъде определен на 13 ноември Група В: Испания, Япония, Грузия + още един отбор Група С: Швейцария, Белгия, Великобритания + още един отбор Група D: Русия, Италия, САЩ + още един отбор Група E: Германия, Гърция, Канада, Австралия (домакини) Група F: Австрия, Хърватия, Аржентина + още един отбор. ", "date": "2019.09.16", "title": "Изтеглиха жребия за Купата на АТР, България с шанс за участие"}
{"url": "https://www.monitor.bg:443/bg/a/view/obmisljat-novi-epizodi-na-teorija-za-golemija-vzriv-175348", "text": "Култовият ситком „Теория за големия взрив“ се сбогува с многомилионната си армия от фенове през месец май след 12 сезона в ефир, но е вероятно да се завърне на екран след няколко години. Това обмисля режисьорът Майк Кендровски. Ако след пет години Чък Лори (създателят на поредицата) реши, че иска да ги върне и да пробва нещо ново, бих се радвал да участвам в процеса. Това ще е продължение. Има много неща в живота на героите, които могат да се проследят.“, заяви Кендровски, цитиран от Контактмюзик. Към момента режисьорът работи върху новия сезон на „Младият Шелдън“ - спин-офът на „Теория за Големия взрив“. Комедийната поредица за семейство Купър далеч не е достигнала успеха на предшественика си, но се очаква да се задържи на малкия екран за поне още два сезона.", "date": "2019.09.16", "title": "Обмислят нови епизоди на \"Теория за Големия взрив“ "}
{"url": "https://www.monitor.bg:443/bg/a/view/monitor-vi-chestiti-pyrvija-ucheben-den-175470", "text": "Скъпи ученици, учители и родители, \"Монитор\" ви честити първия учебен ден. Желаем ви много усмихнати мигове през дългите дни на учение. За децата старание, на учителите нерви, а на родителите търпение и пари :) през учебната година. Ето и част от поздравленията на малките \"мониторчета\" Елиза, Алекс и Иван по случай първия учебен звънец. Изпратете ни и вашите поздравления до 1 ноември 2019 г. на адрес   а ние ще ги публикуваме на нашата страница. Желаем ви успех и очакваме вашите видео пожелания.", "date": "2019.09.16", "title": "Децата на \"Монитор\": Честит първи учебен ден! (ВИДЕОПОЗДРАВ)"}
{"url": "https://www.monitor.bg:443/bg/a/view/haos-s-1-4-ot-stvolovite-kletki-na-bg-bebetata-175453", "text": "Хаос с една четвърт от стволовите клетки на българските бебета изправи на нокти родителите им. Става въпрос за забавени сертификати за състоянието на замразения материал, който може да се използва от самото дете или от негови роднини за трансплантации при тежки диагнози. Забавянето е от страна на една от банките – Crio Save, която вече не е швейцарска, а е с нов собственик в Холандия и е преместила лабораторията си в Полша, установи проверка на „Монитор“. Същевременно тъканната банка Криоцентър - България, която действа на територията на нашата страна, подаде искане до Изпълнителната агенция по медицински надзор (ИАМН) за закриване на дейността си в България на 8 август. Причините не са ни известни. Това обясни за „Монитор“ д-р Евелина Цветкова, директор на дирекция „Координация на трансплантациите и асистираната репродукция“ в агенцията. Тъй като има непълнота в подадените документи, процедурата по закриването още тече. На практика лицензът на центъра все още е в сила. Тези обстоятелства станаха причина за безпокойството на българските клиенти, които плащат около 5000 лева годишна такса за съхраняването на клетките. На практика хората не са наясно какво ще се случи с материала, взет от децата им, става ясно от споделяния в социалните мрежи. 11 са чуждестранните банки, които събират стволови клетки у нас. Клиентите им са общо 20 980, като в Crio Save пробите от кръв и пъпна връв са 4533, тези от тъкан от пъпна връв са 3836. Донорите са общо 4538. За дванадесет години, откакто тъканни банки събират материал в нашата страна, с нито една от пробите не е правена трансплантация нито у нас, нито в чужбина, показват данни на ИАМН. За да даде отговор на хората, агенцията е изпратила запитвания по въпроса до здравното министерство в Полша и аналогичния орган по трансплантациите там, както и до компетентните органи в Швейцария и дружеството майка там. Към момента в отговор от Полша се обяснява, че центърът там има лиценз и на неговата страница хората ще могат да разберат подробности по въпросите, които ги безпокоят. От там са заявили, че полската структура спазва всички европейски изисквания в сферата на криобанкирането. Отговорено е още, че забавянето на сертификатите, както и на резултатите от пробите на майките са в резултат на преструктурирането на фирмата. Д-р Цветкова поясни, че ИАМН проверява тъканните банки поне веднъж на две години, както и по сигнали. Две жалби от клиенти са постъпили в последните години в здравната ДАНС, както още наричат популярно агенцията. И двете са били срещу Crio Save за липсващ сертификат. Проверките на ИАМН обаче са установили, че става въпрос за забавяне на издаването им. Затова тя не е съставила актове за нарушения.", "date": "2019.09.16", "title": "Хаос с 1/4 от стволовите клетки на БГ бебетата "}
{"url": "https://www.monitor.bg:443/bg/a/view/nezavisimostta-izvyn-doma-struva-200-leva-175441", "text": "Около 200 лв. ще ни струват 3 нощувки, за да отпразнуваме Деня на Независимостта у нас, показва проучване на „Монитор“. Цената включва настаняване в тризвезден хотел при полупансион и празнична вечеря. Началото на септември е силно за туристическия сезон, голяма част от хората продължават своята почивка или отбелязват Съединението (6 септември) за разлика от края на месеца заради започналата учебна година. Въпреки това цели 170 000 българи ще отпразнуват Независимостта у нас, а други 30 000 ще се отправят към чужбина, показват данни на Института за анализи и оценки в туризма. Тридневна почивка в България излиза около 200 лв. в комбинация с полупансион. Настаняване в тризвезден хотел във Велинград ще струва 192 лв. на човек, като офертата включва използването на басейн, сауна, джакузи и парна баня. стига да са придружени от двама възрастни. За 4-звезден хотел в Девин цената е 150 лв. на човек за три вечери при използването на ваучер за намаление, който обаче важи само ако резервираме минимум 3 нощувки. С него гостът получава достъп и до минералния басейн на хотела и ще може да се възползва от спа пакет. Голяма част от хотелите предлагат същите оферти, които са продавали и за Деня на Съединението, затова е важно да се провери докога всъщност е валидна отстъпката и обхваща ли тя планувания ни престой. Освен това трябва да внимаваме кога си правим резервация, тъй като повечето оферти изтичат до седмица преди самия празник. Например за периода 20 - 23 септември ще дадем 186 лв. на човек в 5-звезден хотел в Равда при ол инклузив настаняване. Децата до 12 години пък биват настанени безплатно, но само ако резервираме преди 18 септември. По сайтовете могат да се открият и предложения от къщи за гости, които по тези празници са предпочитани, показват още данни на Института за анализи и оценки в туризма. Наемът на къща в Чепеларе за шестима души за 3 нощувки За сумата ще получим самостоятелна къща с оборудвана кухня, три спални, обща баня и тоалетна, малък двор, безплатен интернет и едно паркомясто. Домашните любимци не са позволени, а офертата важи единствено за периода 20 - 23 септември. Ако обаче разбием разходите между наемателите, то крайната цена излиза със 100 лева по-малко, отколкото бихме дали за хотел. По-евтино ще излезе и за тези, които решат да празнуват в чужбина. Причина за това е, че местните хотелиери продължават да пускат намаления от 15% и в края на септември, но само ако имаме минимален престой от 5 вечери. Така тризвезден хотел в Халкидики струва 300 лв. на човек с включен полупансион. В Турция пък е още по-евтино, като за 7 нощувки в 4-звезден хотел ще дадем 252 лв. на човек. Важно условие е, че трябва да платим цялата сума 5 дни преди настаняването.", "date": "2019.09.16", "title": "Независимостта извън дома струва 200 лева  "}
{"url": "https://www.monitor.bg:443/bg/a/view/ulovyt-na-riba-namalja-deset-pyti-175437", "text": "Лошото време и силните ветрове направиха невъзможен риболова през септември, оплакаха се рибари пред „Монитор“. Големите вълни и бурното море прогониха рибата, а влизането във водата е немислимо. „Много трудно се работи, времето е лошо, водата мътна и като цяло няма риба“, обясни шефът на рибарското сдружение „Черноморски изгрев“ във Варна Емил Милев - Лаврака. По негови думи сега е сезонът на сафрида и барбуна, а уловът е много нисък. Миналата година от 20 юли до септември се вадел по 1 тон сафрид на кораб. Сега само един кораб има 8 - 10 проби, а като по-често стига 50 - 80 кг. „Това е толкова малко, че не можем дори да си платим горивото“, коментира Милев. Мнението на рибарите е, че причина за това е ветровитото време и все още топлата вода, която е 24 градуса. Според шефа на варненското сдружение за успешен улов трябват поне няколко последователни хубави дни, в които вълнението да се успокои и водата да се избистри, за да станат видими пасажите. В добруджанското море положението е подобно. „Уловът е слаб заради силните северни и североизточни ветрове“, каза експертът Виктор Лучиянов. Според него в момента се е получил т.нар. августовски мелтем, който продължава и през септември и прави невъзможно влизането в морето от 40 дни насам. В случай на добри условия обаче рибарите вадят големи количества сафрид. Килограм от вкусната риба струва 10 лв., което е висока цена, наложена заради невъзможността за промишлен риболов. Обикновено цената му върви по 6 - 7 лв. Същото се отнася и за чернокопа, който се продава за 15 лв., а при повишаване на количеството на улова струва до 7 лв. Цената на килограм лефер е твърда - 30 лв. за кг. смята Милев. Това ни нарежда на едно от последните места в Европа по консумация на морски деликатеси. Морският вълк признава, че по тази причина голяма част от улова на „Черноморски изгрев“ се изнася в чужбина, където има търсене и добри цени. У нас българинът обича да се храни с качествена риба, дори да е по-скъпа. Голям интерес има към барбуна, който на рибната борса във Варна върви по 6 лв. за 1 кг, а сафридът се харчи според големината му от 10 до 14 лв. „В морето има изобилие от дребна риба“, казва още Емил Милев, като отбелязва, че за хамсията например няма пазар и не си струва усилията. В Добруджанско положението е малко по-различно. Там хората избират по-евтините видове. В магазините пък масово се предлага сафрид на ниска цена, но той е внос от Гърция. \"В Гърция никой не яде сафрид, той се изнася за България. Вкусовите му качества са ниски, няма такова количество омега-мазнини, както българския сафрид\", коментира Лучиянов. При добра метеорологична обстановка рибарите очакват добър улов на лефер, сафрид, чернокоп и паламуд.", "date": "2019.09.16", "title": "Уловът на риба намаля десет пъти "}
{"url": "https://www.monitor.bg:443/bg/a/view/trymp-otvarja-petrolnija-rezerv-na-sa-sht-175458", "text": "Президентът на САЩ Доналд Тръмп съобщи, че е разрешил отпускането на петрол от Стратегическия петролен резерв на САЩ, предаде АП. Мярката цели за да се стабилизират пазарите, разтърсени от атаката срещу саудитска петролна рафинерия. Тръмп написа в \"Туитър\", че атаката срещу Саудитска Арабия може да повлияе върху цените на петрола и затова при необходимост ще бъде отпуснато количество, \"достатъчно да поддържа пазарите добре снабдени\" и по този начин да предотврати скок в цените на петрола. Атаката срещу саудитската рафинерия доведе до спирането на над 5 процента от дневното производството на суров петрол в света. Резервът от стотици милиони барели суров петрол е бил използван само три пъти, последният от които през 2011 г. заради боевете в Либия. Днес сутринта борсите отчетоха ръст на десетина процента на петрола сорт Brent до 66,22 долара за барел. Стойностите на доставките за ноември на американския лек суров петрол WTI се повишиха с 8,61%, до 59,52 долара за барел. Цените в момента са най-високото си ниво от края на април и началото на май.", "date": "2019.09.16", "title": "Тръмп отваря петролния резерв на САЩ (ОБНОВЕНА)"}
{"url": "https://www.monitor.bg:443/bg/a/view/netflix-kroi-film-po-istorija-na-mili-bobi-braun-175345", "text": "Стрийминг гигантът Netflix ще обедини сили с младата кинонадежда Мили Боби Браун. И не става въпрос само за снимките на , който изстреля старлетката към звездния небосклон. Тя и сестра й Пейдж са написали история, върху която ще се изработи сценарий за нов филм. Проектът носи името A Time Lost, а сюжетът ще се завърти около преодоляването на враждата на две семейства от Лонг Айлънд. Водеща роля има момиче, което получава страшната диагноза рак. „Много сме благодарни на Netflix за вярата в нас. Тя е за приятелство, семейство и преодоляване на трудностите, когато светът се стовари върху плещите ти.“, заявиха сестрите Браун. Междувременно феновете на Мили очакват с нетърпение подробности около четвъртия сезон на „Странни неща“, който ще е тежък за героинята й Елевън. Освен ако не съживят началника на полицията Джим Хопър, с чиято значка на сета се разхожда актьорът Дейвид Харбър. Това е твърде вероятно, а телеманиаците вече пълнят социалните мрежи с теории как ще се случи „възкръсването“.", "date": "2019.09.16", "title": "Netflix крои филм по история на Мили Боби Браун "}
{"url": "https://www.monitor.bg:443/bg/a/view/iskat-zatvor-za-neplateni-danyci-i-osigurovki-v-rumynija-175459", "text": "Румънският министър на финансите Еуджен Теодорович предлага наказание със затвор за онези, които не плащат навреме данъците и осигуровките си, съобщава в. \"Гъндул\". Теодорович е внесъл в Сената със спешна процедура проектозакон, който предвижда наказание от 1 до 6 години затвор за невнасяне в предвидения от закона 30-дневен срок на дължимите суми, включително здравни и пенсионни осигуровки, данък върху доходите, данъци от наеми, авторски права, дивиденти и т.н. Същевременно затвор от 2 до 7 години се предвижда в случай на укриване на източници на доходи или облагаемо имущество, унищожаване на счетоводни документи, водене на двойно счетоводство, подаване на неверни данъчни или митнически декларации и други. Проектозаконът предвижда също намаляване наполовина на размера на наказанието, ако по време на наказателното преследване или съдебния процес обвиняемият погаси напълно задълженията си. Деянията няма да се наказват, ако нанесените щети са до 10 000 евро и бъдат възстановени напълно. В. \"Адевърул\" коментира, че Еуджен Теодорович се опитва да прокара закон, който облагодетелства данъчните измамници. Изданието обръща внимание, че проектът е внесен от Теодорович в качеството му на сенатор от Социалдемократическата партия, а не на министър на финансите. Вестникът твърди, че с предвидените изменения се намаляват присъдите за данъчни измами и се премахват разпоредбите, отнасящи се до сдружаването с цел извършване на данъчни измами. Действащият в момента закон за данъчните измами предвижда от 3 до 10 години затвор и лишаване от някои права за \"недобросъвестно определяне от страна на данъкоплатеца на данъците, таксите и вноските\", дължими към бюджета. В новия проект наказанието за подобно деяние е намалено на затвор от 2 до 7 години, а също така е премахнат член, който предвижда от 5 до 15 години затвор, ако деянията са извършени под формата на организирана престъпна група.", "date": "2019.09.16", "title": "Искат затвор за неплатени данъци и осигуровки в Румъния"}
{"url": "https://www.monitor.bg:443/bg/a/view/desislava-taneva-otkriva-akademichnata-godina-v-trakijskija-universitet-175457", "text": "Министърът на земеделието, храните и горите Десислава Танева днес ще открие академичната година в Тракийския университет в Стара Загора, съобщиха от МЗХГ. Събитието ще се състои от 10:00 ч. във Форума на висшето учебно заведение в Студентски град. Тракийският университет е създаден през 1995 г., въз основа на съществуващите висши училища, с решение на 37-ото Народно събрание. Изучаваните области са: хуманна и ветеринарна медицина, педагогика, аграрна сфера, екология, икономика, техника и технологии, моден дизайн, социални дейности и др. Висшето учебно заведение има правото да обучава в ОКС Бакалавър и Магистър, както и в образователна и научна степен Доктор. В структурата му са включени 9 структурни звена: Аграрен факултет с учебно-експериментална база, Ветеринарномедицински факултет с клиники, Медицински факултет с Университетска болница, Педагогически факултет, Стопански факултет, Факултет Техника и технологии - Ямбол, Медицински колеж - Стара Загора, Филиал - Хасково и Департамент за информация и повишаване квалификацията на учителите.", "date": "2019.09.16", "title": "Десислава Танева открива академичната година в Тракийския университет"}
{"url": "https://www.monitor.bg:443/bg/a/view/evropejskijat-parlament-startira-novija-politicheski-sezon-175461", "text": "Европейският парламент се събира днес в Страсбург за първото си заседание за новия политически сезон. Предвижда се утре евродепутатите да гласуват за назначаването на Кристин Лагард за председател на Европейската централна банка (ЕЦБ). Лагард се предвижда да заеме поста от 1 ноември, като преди това трябва да премине гласуване и в Европейския съвет. Председателят на ЕЦБ работи с мандат от осем години. Тази вечер евродепутатите ще обсъдят обстановката в Хонконг, където от края на март не стихват протестите срещу възможността за предаване на издирвани от Китай заподозрени закононарушители. Досега при протестите имаше няколко хиляди ранени. Утре ЕП ще обсъди, а в четвъртък ще гласува резолюция, свързана с външната намеса в европейския демократичен процес. Очаква се евродепутатите да отбележат, че подобна намеса, включително с кибератаки и с разпространението на дезинформация, вреди на ЕС. През март ЕП прие резолюция, в която посочи Русия, Китай, Иран и Северна Корея като главни източници на дезинформация в Европа. В сряда евродепутатите ще се произнесат по предложението да бъдат отпуснати допълнително 100 милиона евро за изследвания и за програмите \"Еразъм\". Ще бъде прието и решение дали ЕС да върне обратно на държавите от Общността 1,8 милиарда евро по бюджета за тази година. Посочените средства са натрупани от лихви, от наложени от ЕК глоби, както и от неизползвани средства от различните европейски програми. Също в сряда евродепутатите за пореден път ще обсъдят преговорите по оттеглянето на Великобритания от ЕС. Председателят на ЕП Давид Сасоли миналата седмица отбеляза, че евродепутатите имат готовност да подкрепят допълнителна отсрочка за Лондон. По неговите думи отсрочката трябва да има ясна цел - избягване на оттегляне без споразумение или свикването на втори референдум за британското членство в ЕС.", "date": "2019.09.16", "title": "Европейският парламент стартира новия политически сезон"}
{"url": "https://www.monitor.bg:443/bg/a/view/sa-sht-sa-gotovi-da-otgovorjat-na-napadenijata-sreshtu-sauditska-arabija-175460", "text": "САЩ са готови да отговорят на нападенията срещу саудитски петролни инфраструктури, заяви американският президент Доналд Тръмп, цитиран от АФП. Има причини да вярваме, че знаем кой е виновникът, готови сме да отговорим, но ще изчакаме саудитското кралство да ни каже кого смята за отговорен за тази атака и под каква форма да реагираме, написа Тръмп в \"Туитър\". Йеменските бунтовници хуси поеха отговорност за атаките срещу петролни инсталации на саудитския гигант \"Арамко\". Преди това американският държавен секретар Майк Помпейо обвини Иран, че стои зад атаките. Говорителят на иранското външно министерство Абас Мусави нарече тези обвинения \"абсурдни\". В друг туит Тръмп опроверга информацията, че е готов да се срещне с иранското ръководство без предварителни условия. \"Фалшивите Новини казват, че съм готов да се срещна с Иран, \"Без Условия\". Това е невярно твърдение (както обикновено!)\", каза президентът. Междувременно Белият дом не изключи евентуална среща между президента на САЩ Доналд Тръмп и иранския му колега Хасан Рохани, въпреки обвинението на Вашингтон, че Техеран стои зад нападението с дронове срещу саудитски петролни обекти, предаде Ройтерс. Съветничката в Белия дом Келиан Конуей заяви, че извършеното нападение не е подобрило шансовете за среща между двамата лидери на заседанието на Общото събрание на ООН по-късно този месец, но остави открит въпроса дали такава среща все пак може да се състои. \"Ще оставя на президента Тръмп да обяви дали ще има или няма да има среща\", заяви Конуей в предаването \"Фокс нюз сънди\". Кампанията на санкции и максимален натиск срещу Иран, водена от правителството на Тръмп, ще продължи независимо дали двамата лидери ще се срещнат, подчерта съветничката. Министерството на енергетиката на САЩ е готово да отвори стратегическия петролен резерв, ако това е необходимо, за стабилизиране на глобалните доставки на енергоносители след нападенията срещу саудитски петролни обекти, добави Конуей. \"Имаме енергия под краката си и край бреговете си\", припомни тя и добави, че Тръмп води САЩ към разработване на тези резерви. Затова \"когато Иран нападне Саудитска Арабия над 100 пъти, ние сме готови да предприемем действия за защита на нашите собствени интереси\", подчерта Конуей. Същевременно Тръмп съобщи, че е разрешил отпускането на петрол от Стратегическия петролен резерв на САЩ, ако се наложи стабилизиране на пазарите след нападението в събота срещу саудитски нефтени съоръжения, предаде АП. Президентът на САЩ написа в \"Туитър\", че атаката срещу Саудитска Арабия може да повлияе върху цените на петрола и затова при необходимост ще бъде отпуснато количество, \"достатъчно да поддържа пазарите добре снабдени\". Тази мярка може да предотврати скок в цените на петрола, след като атаката доведе до спирането на над 5 процента от дневното производството на суров петрол в света. Резервът от стотици милиони барели суров петрол е бил използван само три пъти, последният от които през 2011 г. заради боевете в Либия. На фона на случващото се цените на петрола се увеличиха с близо 20 процента днес след извършените в събота нападения срещу петролна инфраструктура, намалила наполовина производството на Саудитска Арабия, съобщи агенция Блумбърг, цитирана от Франс прес. В азиатската електронна сесия американският лек суров петрол с доставка през октомври поскъпна с 5,38 долара (или с 9,81 процента) до 60,23 долара за барел. Лондонският сорт Брент от Северно море повиши цената си до 71,95 долара за барел.", "date": "2019.09.16", "title": "САЩ заплашиха Иран след нападенията срещу Саудитска Арабия"}
