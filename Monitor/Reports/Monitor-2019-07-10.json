{"url": "https://www.monitor.bg/bg/a/view/tri-etaja-opashka-za-pechat-v-su-170200", "text": "Студенти, приети на първо класиране в СУ „Св. Климент Охридски“, извиха опашка по стълбите, дълга 3 етажа. Част от младежите чакаха да получат печат, че са платили семестриалната си такса по банков път, а други се бореха да стигнат до паричен салон, за да внесат сумата за обучението си през първия семестър или такса за електронна карта СУ. Бъдещите възпитаници на Алма матер имат възможността да платят по два начина. Някои могат да изберат да платят таксата си с банков превод по сметката на СУ с надеждата да не чакат с часове по опашки. Преди да минат през отдел „Студенти“ във факултета, в който са приети, те трябва да минат за печат през паричен салон. Въпреки възможността за плащане по банков път голяма част от новоприетите студенти предпочитат да платят на място. „Мои приятели плащаха таксата за кандидатстване онлайн, но явно беше станал някакъв проблем и не бяха включени в класирането. Идваха да проверят на място в университета защо се е получило така и да подадат документи наново“, обясни един от новоприетите студенти за избора си да се реди на опашките пред паричен салон. Така тези, които чакат само за печат, и тези, които искат да си платят таксата, образуват обща опашка, извита по стълбите 2 етажа по-надолу от паричен салон. Формулярите за издаване на електронна студентска карта на СУ също забавят новоприетите при записването им. Част от тях са пропуснали, че той трябва да бъде попълнен онлайн и след това разпечатан, преди да бъде представен в отдел „Студенти“ с квитанцията за заплатена такса от 10 или 15 лв. Поради тази причина част от новоприетите попълваха формуляри на телефоните си, а след това търсеха съдействие от най-близкия копирен център да го принтират. Следващото изпитание за новоприетите студенти е да се справят с попълването на всички необходими документи. Сред тях най-голям проблем създава декларацията за здравно осигуряване, която се получава при записване. В нея студентите трябва да посочат или наследствена пенсия. Уловката е, че това трябва да бъде към дата 1 октомври, тъй като тогава започва учебната година в Алма матер. Ако са на трудов договор, те няма да бъдат здравноосигурени от университета. Както „Монитор“ вече писа, всички ученици, които са завършили средното си образование тази година и са се дипломирали, но не са започнали работа веднага, трябва сами да внасят здравните си осигуровки, преди да станат студенти. През юли, август и септември те сами трябва да внасят по 22,40 лв. на месец.", "date": "2019.07.10", "title": "Три етажа опашка за печат в СУ"}
{"url": "https://www.monitor.bg/bg/a/view/ot-opashka-na-opashka-dokato-stanesh-student-170206", "text": "Да се запишеш в университета, в който си приет, в днешно време е по-трудно и изисква повече търпение от това да се класираш в него. Борбата да подготвиш всички необходими документи, разкарванията от отдел на отдел, защото, видиш ли, си забравил един от 10-те формуляра с данни, могат да опънат нервите на всеки един от новоприетите. А чаканията по опашки, за да платят таксата си, са причина всички майки и роднини до девето коляно на работещите в администрацията да бъдат „поздравени“. За последните 5 години на няколко пъти имах „щастието“ да се справям с подаването на документи. Първия път заветната цел беше да успея да запиша бакалавър. Борбата започна още преди да излезе класирането. По незнайна причина онлайн системата за подаване на документи беше забила и така и не ми даде номер, с който мога да проверя дали съм приета. От администрацията тогава любезно ми обясниха, че трябвало да отида на място, защото не било възможно да си направя нов профил. След като заплатих необходимата такса за подаване на документи от едно от гнездата в страната, вече тръпнех в очакване на първото класиране. Записването беше върхът на щастливите мигове покрай кандидатстването ми. Наложи се да обиколя на няколко пъти книжарницата и паричния салон, които бяха в едната сграда, и милите студенти в съседния блок, които те напътстват, но ти вече си объркал нещо в бланките. След час разхождане и най-накрая попълнени документи и платена такса стигнах до отдел „Студенти“, за да заема място на следващата опашка, на която вече да предам всичко и да се приключи цялото изтезание със записването. Задачата да стана магистър не беше по-лесна. Не е важно за кой университет става дума, защото във всички е едно и също. Миналата година задвижвах документите на брат ми, който е възпитаник на друг ВУЗ. Отново трябваше да мина през опашка за плащане, през друга, за да си купя документи, трета - за да попълня всичко. Там поне работеха над 15 каси и всичко ставаше една идея по-бързо. Постоянно говорим за технологиите на 21-ви век, от които да внедрим колкото се може в обучението както на ученици, така и на студенти. В същото време обаче администрацията на всички образователни институции е с години назад. Особено спрямо останалите страни. Приятелка, учила в Холандия, дори успя да защити магистратурата си по скайп, а у нас продължава да е необходимо да чакаш по N на брой опашки, за да събереш всички документи, с които да станеш студент.", "date": "2019.07.10", "title": "От опашка на опашка, докато станеш студент"}
{"url": "https://www.monitor.bg/bg/a/view/mvr-registrira-po-dve-prestyplenija-na-chas-temata-170207", "text": "Вътрешното министерство е регистрирало по два сигнала за престъпления за час през 2018 г. Това става ясно от годишните доклади за дейността на МВР и прокуратурата. Според него през миналата година у нас са регистрирани общо 96 187 престъпления, от които 87,9% – против личността и собствеността на гражданите, и 12,1% – икономически. В данните на полицията има и добра новина – отчита се намаление на регистрираните престъпления с около 9,8% спрямо 2017 г. От данните на разследващите става ясно още, че топ 3 на най-криминалните градове спрямо броя на населението у нас са София, Бургас и Враца. В същото време като класацията отново се води от столицата, където са отчетени 22 557 криминални деяния, или 23,5% от общия брой. След София се нареждат областите Варна – 7140 (7,4%), Бургас – 6924 (7,2%), Пловдив – 6470 (6,7%), и Стара Загора – 4185 (4,4%). Най-малко престъпления пък са регистрирани в областите Смолян – 632 (0,7% от общия брой), Кърджали – 881 (0,9%), Силистра – 943 (1%), Разград – 1332 (1,4%), и Търговище – 1350 (1,4%). Над средната интензивност за страната е престъпността в областите Добрич (1377,8 престъпления на 100 хил. души), Монтана (1390,2 престъпления), София-област (1407,4 престъпления), Плевен (1446,3 престъпления), Перник (1464,6 престъпления), Варна (1512,3 престъпления), Ловеч (1561,9 престъпления), Видин (1619,7 престъпления). От МВР отичат обаче, че в повечето области се наблюдава намаление на престъпленията в сравнение с 2017 г., като най-значително e в областите Плевен (21,9%), Кюстендил (19,5%), Смолян (19,2%), Монтана (18,3%) и Силистра (17,4%). Увеличение е отчетено в областите Пазарджик (7,5%) и Търговище (1,4%). Продължава тенденцията за и собствеността на гражданите в областните центрове и градовете – 74,6% (при 73,5% за 2017 г.). Статистиката показва и друго – че общият брой за заловените извършители е наполовина на извършените престъпления в страната. През 2018 г. са установени 48 017 извършители на престъпления (вкл. регистрирани през предходни години). Тоест над половината от престъпленията остават неразкрити в рамките на една календарна година. „Посочените обстоятелства, както и демографските процеси позволяват да се предположи, че криминогенната обстановка ще се запази без съществени промени. Това изисква по-интензивни усилия и подобряване на взаимодействието между компетентните органи за по-ефективно противодействие на престъпността при наличните ресурси“, пише в доклада на държавното обвинение. Данните на разследващите показват, че и над 40 години – 32,3%. Непълнолетните лица (14 – 17 години) са 8,8%, а малолетните (под 14 години) съставляват 3,5%. В сравнение с 2017 г. общият брой на установените извършители е намалял с 5%, като най-голямо е намалението при възрастовата група между 18 и 30 години – с 10%. С 5,6% се е увеличил броят на малолетните извършители. От заловените престъпници пък 34,1% са извършители на престъпления против собствеността (35,1% за предходната година), 36,8% – на общоопасни престъпления (39,6% за 2017 г.), и 5% – на престъпления против личността (5,7% за 2017 г.). В същото време кражбите са основното престъпление, за което се арестуват и непълнолетни. От доклада на МВР става ясно, че структуроопределящи за детската престъпност продължават да са престъпленията против собствеността, като преобладават кражбите. което е намаление с 22,7%. Останалите криминални деяния, извършени от малолетни и непълнолетни, имат малък относителен дял. Престъпленията, свързани с наркотици, са се увеличили с 22,6% в сравнение с 2017 г., а хулиганствата са с ръст 21,1%. Броят на разкритите престъпления, извършени от малолетни и непълнолетни през 2018 г. (6769), се е увеличил с 2,9% в сравнение с 2017 г. (6580). Установените деца извършители са 5924 при 5866 за 2017 г., или увеличението е с 1%. Основни причини за престъпността и агресията сред подрастващите са подменените морални ценности, някои социални проблеми, липсата на достатъчно програми за ангажиране на млади хора и отказ от училище в ранна възраст. Забелязват се и проблеми от семеен и институционален характер. В много случаи родителите и училището не успяват да координират усилията си за възпитание и социализация на подрастващите.", "date": "2019.07.10", "title": "МВР регистрира по две престъпления на час (ТЕМАТА)"}
{"url": "https://www.monitor.bg/bg/a/view/ludogorec-padna-v-ungarija-no-zapazi-shansove-za-revansha-170214", "text": "„Лудогорец“ загуби първия мач от първия квалификационен кръг на Шампионската лига. \"Орлите\" отстъпиха с 1:2 на унгарския първенец „Ференцварош“. Попадението за българите отбеляза Якуб Шверчок, докато за домакините вкараха Токмак Нгуен и Олександър Зубков. Срещата бе равностойна, като и в двете полувремена унгарците започваха по-активно, докато играчите на Стойчо Стоев взимаха инициативата в края на частите. Въпреки поражението шансовете на „Лудогорец“ остават реални за реванша в Разград след седмица. Срещата на \"Групама Арена\" бе наблюдавана от близо 20 000 души. От тях малко над 100 бяха фенове на българския тим.", "date": "2019.07.10", "title": "„Лудогорец“ падна в Унгария, но запази шансове за реванша"}
{"url": "https://www.monitor.bg/bg/a/view/tihomir-ivanov-sys-zlato-v-neapol-i-pokrit-normativ-za-svetovnoto-170211", "text": "Тихомир Иванов спечели златото в скока на височина на Универсиадата в италианския град Неапол. Българинът постигна 230 см във финала, завършил тази вечер и подобри личното си постижение за сезона, което до този момент беше 226 см. Иначе личното му постижение на открито е 231 см от световното първенство в Лондон през 2017 г. Така Тишо покри норматив за участие на планетарния форум в Доха през есента, който бе точно 230 см. Покрит стандарт за световното в Доха 2019 вече имат Ивет Лалова (200 м), Радослава Мавродиева (гюле), Габриела Петрова (троен скок) и Мирела Демирева (скок на височина).", "date": "2019.07.10", "title": "Тихомир Иванов със злато в Неапол и покрит норматив за световното"}
{"url": "https://www.monitor.bg/bg/a/view/golemijat-sblysyk-nadal-federer-na-final-na-uimbyldyn-170213", "text": "2019 година ще бъде една от най-забележителните за феновете на тениса, защото ще могат да се насладят на великото съперничество между Роже Федерер и Рафаел Надал на полуфинал в “Голям шлем”, и то на двете знакови настилки за двамата великани - клей и трева. Матадора имаше проблеми само в първия сет срещу машината за асове Сам Куери, но записа поредната си чиста победа и се класира за полуфиналите на “Уимбълдън” - 7:5, 6:2, 6:2 за 2 часа и 9 минути игра. Така Надал ще се изправи срещу Федерер, който малко преди него преодоля съпротивата на Кей Нишикори в четири сета – 4:6, 6:1, 6:4, 6:4. Както е известно, Рафа води с 24:15 победи в едно от най-емблематичните съперничества в историята на спорта, а двамата вече премериха сили на полуфиналите на “Ролан Гарос” тази година, когато великият испанец спечели с 6:3, 6:4, 6:2. Сега Маестрото ще има шанс за реванш на любимата си настилка, където двамата за последно се срещнаха на финала в “Ол Инглънд клъб” през 2008 г. и Матадора грабна паметна победа с 6:4, 6:4, 6:7(5), 6:7(8), 9:7. През 2006-а и 2007-а са другите им два двубоя на трева, пак на финал на “Уимбълдън”, като успехите в тях са за Федерер. В същото време двукратният шампион на сингъл на \"Уимбълдън\" Анди Мъри и партньорката му - седемкратната победителка в турнира Серена Уилямс, отпаднаха при смесените двойки в третия кръг на турнира. Мъри и Уилямс отстъпиха на водачите в схемата - бразилеца Бруно Соареш и американката Никол Меличар, с 3:6, 6:4, 2:6.", "date": "2019.07.10", "title": "Големият сблъсък Надал – Федерер на ½-финал на „Уимбълдън“"}
{"url": "https://www.monitor.bg/bg/a/view/svinski-chernobil-170204", "text": "Пазарът в съседни страни е стара родна традиция. Често обаче от странство можем да си домъкнем какво ли не. Случаят с африканската чума по свинете е нещо подобно. Според експерти една от версиите е, че заразата е дошла след пътуване до съседна страна, където въпросната болест на практика е ликвидирала промишленото свиневъдство. По тази причина можем спокойно да кажем, че разпространението й има ефекта на аварията в „Чернобил“, успяла за кратко да изсипе радиация почти в цяла Европа. За разпространение на някаква зараза - независимо дали с радиация или с вирус, най-много помагат и човешкият мързел и глупост. Със сигурност, за да обхване чумата бързо няколко села, е имало доста пропуски и нехайство и по границата ни, и в мерките за санитарна безопасност, и сред собствениците на прасетата. Публична тайна е, че грухтящите, отглеждани в задните дворове, се хранят с каквото има, най-често с помия. Именно по този начин най-лесно се пренася заразата и стопаните в един момент остават без хайванчетата си. Някои от хората се опитват да изпреварят събитията и сами колят прасетата си и пълнят фризерите. По този начин обаче увеличават рисковете от разпространение на заразата, защото мръвката с вируса може от Плевенско например да стигне лесно до другия край на България.", "date": "2019.07.10", "title": "Свински „Чернобил“"}
{"url": "https://www.monitor.bg/bg/a/view/linejka-i-kola-se-udariha-chelno-170210", "text": "Лек автомобил и линейка се удариха челно край Велико Търново, съобщи bTV. Инцидентът е станал малко след 18 ч. В линейката са пътували четирима пациенти на хемодиализа, те са откарани в най-близката болница. Катастрофата затвори временно пътя Велико Търново – Горна Оряховица през с. Арбанаси. Екипи на полицията пренасочват автомобилите през с. Шереметя.", "date": "2019.07.10", "title": "Линейка и кола се удариха челно "}
{"url": "https://www.monitor.bg/bg/a/view/slynceto-se-pokazva-utre-no-ostava-hladno-170212", "text": "През нощта облачността от северозапад ще се разкъсва и намалява, но в южните и източните райони все още ще има валежи от дъжд, на места - значителни. Сутринта и там ще спре да вали, а през деня облачността над страната ще е променлива, често намаляваща до предимно слънчево. Това съобщи Георги Цеков, дежурен синоптик в Националния институт по метеорология и хидрология (НИМХ) пред \"Фокус\". Ще продължи да нахлува хладен въздух. Максималните температури ще са между 23° и 28°. Над Черноморието сутринта ще е облачно и на места все още ще има превалявания от дъжд. Около обяд облачността ще се разкъса до предимно слънчево. Ще духа умерен, временно и силен север-североизточен вятър. Максималните температури ще са между 23° и 26°, колкото е и температурата на морската вода, а вълнението на морето ще е 2-3 бала. Над планините облачността ще е променлива, с превалявания главно в сутрешните часове. Тогава ще е и поветровито, но през деня север-северозападният вятър ще отслабне. Остава хладно с максимална температура на височина 1200 метра около 18°, на 2000 метра около 10°. Атмосферното налягане ще се задържи по-ниско от средното за месеца. В петък само на отделни места, преди обяд в североизточните райони, след обяд в планините на Югозападна България, е възможно слабо и за кратко да превали. Облачността ще е променлива, вятърът ще отслабне. В събота вятърът временно ще се ориентира от юг и температурите слабо ще се повишат, но по-късно през деня на места, главно в Рило-Родопската област, ще превали и прегърми. В неделя от северозапад, с усилване на вятъра, ще нахлува още една порция хладен въздух. На много места отново ще паднат краткотрайни, временно интензивни валежи, на места придружени с гръмотевици.", "date": "2019.07.10", "title": "Слънцето се показва утре, но остава хладно "}
{"url": "https://www.monitor.bg:443/bg/a/view/20-ryst-na-uchitelskite-zaplati-iskat-ot-knsb-170209", "text": "Заплатите на учителите да скочат с 20% настояват от КНСБ. Идеята е, в Бюджет 2020 да бъдат отпуснати не по-малко от 514 млн.лева за образование, като 470 млн.лева да са за увеличение на работните заплати на педагозите с 20%, на непедагогическия персонал възнагражденията да скочат с 10%. Субсидията за университетите пък да е 63 млн.лева, като сумата да се използва за 30-процентно увелиение на заплатите на младиите учени 30%, на, хабилитирани преподаватели да скочи с 20% За ръст на заплатите настояват и структурите на КНСБ в държавната администрация. Той трябва да е в 15 структури – в агенции в министерства и общинските администрации да бъде 20% ръст, като сега е сега 10%, От синдикатите ще настояват и за по-високи заплати за социалните работници. 33 000 медицински специалисти в момента липсват на пазара на труда. Синдикалните искания в тази сфера са да се отпуснат 85 млн.лева повече спрямо тази година, като 35 млн.лева да са зазаплати и 50 млн.лева за изплащане на дейност на болничните заведения за дейностите, които не се плащат от НЗОК.", "date": "2019.07.10", "title": "20% ръст на учителските заплати искат от КНСБ"}
{"url": "https://www.monitor.bg:443/bg/a/view/turisti-na-opashka-za-kralski-masaj-na-plaja-v-slynchev-brjag-170205", "text": "Руснаци и англичани се редят на опашка за Кралски масаж в шатра на плажа в Слънчев бряг. Процедурата се прави с четири ръце от двама специалисти едновременно и включва комбинация от класически, релаксиращ и хавайски масаж, в допълнително съчетание с точкови методи. Едночасовото удоволствие на цяло тяло струва 80 лева. По-евтино излиза процедурата класически масаж за 30 минути, а цената е 35 лева. Сред клиентите не липсват и българи. Те най-често се глезят с класически масажи на пясъка. Дамите предпочитат антицелулитните терапии, които се правят от жени. Терапевтките правят чудеса с ръцете си, твърдят туристките. Гостенките от Русия пък са пристрастени към разкрасителните процедури, затова и окупират плажния салон за красота, който се намира на южната ивица. Всяка дама, която държи да изглежда в перфектен вид дори и под чадъра, може да използва в екзотичната разкрасителница фризьорски услуги или артистичен маникюр. Гел лакът с цвят по избор на клиента струва 35 лева, педикюрът е 40 лв. Огромен наплив на плажа има и пред аквариумите с рибки Garra Rufa, които правят масаж и пилинг на ходилата. Екзотичната процедура струва само 10 лева за 20 минутен сеанс. Краката се поставят в специален аквариум, където стада от миниатюрни рибки правят безболезен пилинг и масаж на ходилата. Предлагащите услугата твърдят, че рибките могат да лекуват и всякакви кожни проблеми.", "date": "2019.07.10", "title": "Туристи на опашка за \"Кралски масаж\" на плажа в Слънчев бряг"}
{"url": "https://www.monitor.bg:443/bg/a/view/nissan-micra-poluchi-perfektnata-kombinacija-za-grada-170202", "text": "От премиерата си през 2016 година, петото поколение на Nissan Micra бързо стана хит в Европа. Потребителите се влюбиха във футуристичния дизайн, запазил визията на концептуалния модел Sway, двуцветния интериор, приятните на допир материали, модерните технологии за асистенция и истинското удоволствие от шофирането. Отскоро Nissan Micra се предлага с новия 1,0-литров бензинов турбодвигател с мощност от 100 к.с., който се съчетава с безстепенна CVT автоматична скоростна кутия Xtronic със 7 виртуални предавки в ръчен режим. Новият двигател и трансмисия предлагат подобрена динамика, гъвкавост и по-добра реакция за всички пътни условия и начини на шофиране. Комбинацията прави Micra още по-привлекателна, особено за потребителите, които шофират основно в града и предпочитат комфорта да не превключват ръчно скоростите. Изцяло новият 1,0-литров турбобензинов двигател заменя 0,9-литровия бензинов агрегат и осигурява мощност от 100 к.с. при 5000 об/мин и 160 Нм максимален въртящ момент при 2750 об/мин. Ползата от тази промяна е и намаленият разход на гориво с 0,6 л/100 км, както и по-ниските нива на емисиите на СО2. В комбинация с автоматичната трансмисия Xtronic, новият двигател ускорява пъргаво малката Micra, сякаш е създадена да се състезавате по светофарите. Автоматичната трансмисия разполага с технология, която осигурява по-пъргава тяга при шофиране, в сравнение с конвенционалната вариаторна кутия CVT. Това е особено очевидно при по-агресивното използване на педала на газта. Технологията осигурява по-бързо превключване на по-ниска предавка и стартовете са по-динамични и гладки. Освен това с нея Micra е и по-икономична. В града разходът не превишава 6 л/100 км, а при плавно натискане на газта в извънградски цикъл консумацията е 4,5 л/100 км. Безспорно Nissan Micra с Xtronic е перфектният автомобил за натоварена градска среда, благодарение на лесната експлоатация. Неговата автоматична трансмисия го прави много лесен и приятен за шофиране в натоварения градски трафик. Окачването на Nissan Micra използва по-твърди пружини и хечбекът забавен за управление, тъй като има стабилно пътно поведение в завои и е минимални наклонявания на каросерията. На хубав път колата вози комфортно, а при преминаване през неравности 17-инчовите колела не спестяват дупките на пътниците. Електронната симулация на диференциал с ограничено приплъзване помогна да се намали недозавиването. Управлението на Micra е леко, но не е много информативно. Nissan Micra с новия 1,0-литров бензинов турбодвигател и автоматична трансмисия започва от 28 300 лева. Всеки нов автомобил се предлага с високо стандартно оборудване, включващо активен контрол на траекторията, ограничител на скоростта, климатик, система за контрол на налягането на въздуха в гумите, сензор за светлина и др. Моделите в ниво N-Connecta се предлагат с 16-инчови алуминиеви джанти, предни фарове за мъгла, електрически отопляеми външни огледала, задни сензори за паркиране, амбиентно вътрешно осветление, камера за паркиране на заден ход, автоматична климатична инсталация.", "date": "2019.07.10", "title": "Nissan Micra получи перфектна комбинация за града"}
{"url": "https://www.monitor.bg:443/bg/a/view/glasuvame-bez-mashini-na-mestnija-vot-170197", "text": "На местните и парламентарните избори няма да има машинно гласуване. Това решиха на първо четене депутатите от правната комисия днес след дълги дебати по поправките в Изборния кодекс. Отмяната на машинния вот, предложена от ГЕРБ, патриотите и ВОЛЯ бе гласувана с 12 гласа \"за\", 9 \"против\"и 0 \"въздържал се“. ДПС няма да подкрепят промените, стана ясно от думите на зам.-шефа на ПГ на ДПС Йордан Цонев. Той обясни, че е участвал във всички избори от 1990г. насам и основният проблем на изборния ни процес бил броенето на бюлетините в секциите. Именно затова при предишните поправки на Изборния кодекс от ДПС настояли за въвеждане на машинно гласуване в повече секции. Цонев разкритикува управляващи и експерти, които обясняват, че има проблем в софтуера за машините и подчерта, че българските IT-та участват в изработването на изкуствен интелект, както и че този сектор бележи бурен ръст. Процесът на машинно гласуване есъзнателно компрометиран, каза още Цонев и предупреди ГЕРБ, че ако на следващите парламентарни избори няма машини, ще срещнат отпора на ДПС. \"Не искаме човешки ръчички да пипат бюлетините и да правят манипулации, искаме машини за броене\", категоричен бе той. На свой ред Александър Иванов от ГЕРБ обясни, че настройката на 6000 машини за местните избори би било трудно осъществима, въпреки напредъка на българската софтуерна индустрия. „От името на ПГ на ГЕРБ от вносителите искам да спомена още веднъж защо поставихме този законопроект на вашето внимание, а именно за неотпадането на машинното гласуване като такова, а за предстоящите местни избори“, обясни Иванов. Той обърна внимание, че управляващите поемат отговорността за предстоящите избори. От БСП също заявиха, че няма да подкрепят поправките. Според социалистите техническите пропуски не били основание за отмяна на машинното гласуване, което пък било гарант за прозрачност и доверие. В подкрепа на промените в Изборния кодекс се обявиха от ВМРО и НФСБ. Според хората на Валери Симеонов софтуерът може да бъде хакнат. Най-важното е да не се правят експерименти с гражданите, коментира Христиан Митев от НФСБ и добави, че е по-добре да се решат техническите проблеми и да се мисли за закупуване на машини, а не за наемане. Според омбудсмана Мая Манолова мащината може да се справи по-добре от секционните избирателни комисии при сложно гласуване. „Отказът от машинното гласуване е крачка назад от прозрачността, от модерността, от осигуряването на честността на изборния процес\", заяви Манолова.", "date": "2019.07.10", "title": "Гласуваме без машини на местния вот "}
{"url": "https://www.monitor.bg:443/bg/a/view/horata-na-vasilev-falshificirali-dokumenti-pod-nosa-na-kvestorite-170201", "text": "Подчинените на Цветан Василев служители започнали да фабрикуват документи, с които да прикрият кражбата за близо 4 млрд. лв. в КТБ под носа на квесторите. Операцията по зачистване на следите на банкера-беглец започнала още на 21 юни – ден след като трезорът бе поставен под спецнадзора на БНБ заради липса на ликвидност. Това заяви пред спецсъда основният свидетел по делото за източването на банката Бисер Лазов. Той е бил главен счетоводител на т.нар. „Фирма“ на Цветан Василев, която обединявала десетки дружества, контролирани от него, които получавали кредити от КТБ и давали парите, където нареди Василев. Подсъдими по делото са той като ръководител на организирана престъпна група и още 17 души. След затварянето на банката и изключването й от системата много служители на „Фирмата“ започнали да питат Лазов какво става и къде е Василев. А той не бил в страната от 10 юни. „Поведението на Цветан Василев след обиските в офисите му беше странно. Когато отидох на следващия ден при него в Солун, го заварих с тен като при морска почивка. Беше с жена си в хотел и пиеше скъпо вино. Не се прибираше да успокои хората и да си управлява нещата“, разказа Лазов. Той обясни подробно за разговорите си с шефа на юристите във „Фирмата“ Божидар Миладинов и одитора на дружествата Николай Орешаров. „След затварянето на КТБ се откри, че нямаше нищо документирано, че всички тези дружества са на Цветан Василев или пък са под негов контрол. Потърсих съдействие от Миладинов и Орешаров как да се оформи документално фактическото взаимоотношение между Цветан Василев и дружествата във „Фирмата“. Миладинов изготви правен документ, според който фирмата на Василев „Бромак“ да придобие всички дружества от „Фирмата“. Идеята беше, след като те минат под една шапка като собственост, имуществата им да се дадат пред КТБ като обезпечение по взетите кредити. Ако останеше горница, тя щеше да бъде пак собственост на Цветан Василев“, разказа още Лазов. В съботата след затварянето на банката той докладвал по телефона на Василев, че се подготвя такъв документ и получил одобрението му. Документът представлявал протоколно решение на Василев в качеството му на едноличен собственик на „Бромак“, с което упълномощава управителя Иван Стойков да придобие дяловете и акциите във всички поименно изброени дружества във „Фирмата“. „От Орешаров поисках да ми даде идея за документ, с който да се оправдае липсата в касата на дружествата във „Фирмата“. Орешаров ми предложи като такъв документ да бъде договор за влог по смисъла на Закона за задълженията и договорите. Идеята беше всяко от дружествата на „Фирмата“ да подпише договор за влог, с който да се документира, че дружеството е предало паричната си наличност на каса на Цветан Василев или на фирмата му „Бромак“. Орешаров ми пусна образец на такъв договор“, разказа още Лазов. На 21 юни 2014 г., събота, Василев му се обадил рано сутринта и го уведомил, че вече е във Виена. Настоявал веднага да тръгне към него, но Лазов нямал самолетен билет и пътуването останало за 23 юни, понеделник. В разговора Василев нервно коментирал, че това, което са направили със съставянето на тези документи „не е никакво оправяне“. „Започна да ме пита кой го измисли, кой каза така да се направи. Отговорих му: „Как кой, ти го каза. На 20 юни ти беше на телефона постоянно и се обаждаше на всички в банката. Тогава Василев каза, че има по-добра идея как да се оправи липсата в касата на КТБ“, разказа Лазов. Последвали телефонни разговори с един от управителите на банката – Илиян Зафиров, и с главната касиерка Мария Димова. Те обяснили на Лазов, че получили задача от Василев да се оправи липсата от около 206 млн. лв. от касата на банката – да се изготвят нареждания-разписки към дружествата, които имат салда в КТБ. На 21 юни, събота, служителката от „Фирмата“ Теодора Танева взела печатите на дружествата и отишла при Мария Димова в КТБ. Те също били получили телефони с карти, които не се подслушват, за връзка с Василев. „Като се върна от банката, Теодора ми разказа, че в кабинета на Димова била и Борислава Тренева. Трите са се притеснили по това време да не дойдат квесторите и да ги изненадат. На няколко пъти казвали на Теодора да се крие в съседни стаи. Информацията за салда на дружества, които са имали средства в КТБ, Димова написала на малки лепещи се листчета. По тях Теодора Танева е попълвала нарежданията-разписки. В един момент квесторите влезли в сградата на КТБ, но тя вече почти била написала всички нареждания-разписки. За да не я видят там, Теодора взела всички лепещи се листчета, оставила попълнените разписки и била изведена от служебния вход. Аз се обадих на Мария Димова кои управители на дружества да бъдат осигурени, за да се подпишат на нарежданията“, обясни Лазов. Той се усъмнил как при затворена банка това ще помогне, но Цветан Василев му обяснил, че ще бъде развита тезата как парите са дадени предварително, а нарежданията-разписки депозирани в деня на затварянето на банката и поради изключването на системата не били осчетоводени. На 23 юни, понеделник, по обяд Лазов заминал за Виена. „Спомням си деня кристално ясно и ще го помня до последния си ден. Тогава за последен път се срещнах очи в очи с Цветан Василев. Преди пътуването Орешаров и Миладинов ми дадоха уговорените документи – 2 екземпляра на протоколното решение на Василев дружествата от „Фирмата“ да преминат в „Бромак“ и да бъдат освободени техните управители и управителни съвети, както и договори с всяко от 86-те дружества, че са предали парите си по каса. На среща със служителите във „Фирмата“ им казах, че сме изпълнявали задачите на Василев според длъжностите си. Във Виена занесох и последната ежедневна информация-баланс от 20 юни, предназначена за Василев. В тази последна справка в раздела за задълженията бяха посочени всички кредити на „Фирмата“ към КТБ – общият размер отпуснати и непогасени. Пътувах с Валери Карадачки, който отговаряше да пътно-строителния бизнес на Василев“, каза Лазов. На аерогарата ги посрещнал адвокат Любомир Денев, член на Надзорния съвет на КТБ. Стигнали до паркинга на голям магазин, където ги чакал Василев. Качил се в колата и заминали извън Виена. Спрели пред голяма къща с вътрешен двор, настанили се в дневната на приземния етаж. Там Василев видял последната справка за състояниета на „Фирмата“ към 20 юни, задълженията към КТБ били 3 544 375 929 лв. Дълговете по взети ДЦК от КТБ пък били 169 835 709 лв. Общо със взетите пари от касата на банката – около 206 млн.лв., преките задължения на Василев към КТБ били над 3 млрд. и 920 млн.лв. „Тази информация му беше известна и той не беше много изненадан. Василев също си беше направил някаква справка написана ръкописно от него. Беше изброил в колона различни инвестиции под негов контрол, финансирани с пари от КТБ. Общата им сума беше 1 млрд. и 100 млн. евро. Той пресметна разликата между задълженията и активите – 1 768 587 000 лв. Василев се смути и известно време не знаеше какво да каже. После се сепна, потупа ме по рамото и леко приповдигнато каза, че ще възложи на експерти по оценки да надуят изкуствено стойността на активите, за да се получи равенство между активите и задълженията. Даже даде нареждане на Денев да изготви писмо до оманците, които бяха инвеститори в КТБ“, спомни си Лазов. Негативните резултати Василев приписвал на „тъпаците директори“ на банката, както ги наричал. Когато Лазов показал на Василев носените документи от София, Денев казал, че не трябва да ги подписва в този момент. Василев отвърнал, че знае за протоколното решение всички дружества от „Фирмата“ да отидат в неговия „Бромак“ и подписал и двата екземпляра. Договорите за влог на дружествата по Закона за задълженията и договорите подписани от всеки от техните управители обаче, Василев отказал да парафира. „Припомних му, че парите от кредитите вна дружествата бяха изразходвани от него. Денев изглеждаше потресен Попита с треперещ глас вярно ли е това. Василев отговори: „Да, Любо, вярно е. Вземал съм пари от касата на банката. Общо 400 млн.лв. - от тях 206 млн.лв. от касата на КТБ и 176 млн.лв. от дружествата от „Фирмата“. Нали разбирате, че не помня конкретни имена на дружества и конкретни суми?“. Тогава Денев се разрева. Започна да се вайка и да нарежда какво означава това за Василев. Аз настоявах той да подпише документите, но за моя огромна изненада не го направи. Каза, че с тези документи искаме да го окачим на въжето. Започна тирада, че не мисли да се върне в България, защото можели да му направят нещо там. Погледнах о и видях един уплашен и жалък човек, седнал превит, затиснал 2 телефона в ръцете си, изглеждаше толкова стресиран. Не можах да позная властелина, за когото работех години наред. В един момент се свести, ококори очи, погледна ме втренчено и хитро присви очи. Стана, приближи се до мен, хвана ме за лакътя и каза: „Аз лично не съм подписвал, нали?“, „Да му мислят моите тъпаци-директори, които са подписвали от страна на банката и онези цървули, подписвали за „Фирмата“. Цитатите са точни. Звучеше ужасно цинично и гадно“, разказа Лазов. В този момент той разбрал, че Василев е захвърлил бизнес философията си и се почувствал предаден. „В онзи момент умрях. Усетих хладина и отрезвяване. Светът започна да изглежда друг. Почувствах се безкрайно сам. Оттогава вече не съм същият Бисер Лазов, който 19 г. работи за Цветан Василев. Цялото ми уважение и респект към него изчезнаха. Помолих го да проведен един последен разговор. Казах, че трябва да се върне в София. Казах, че ако не подпише документите, това ще е краят на отношенията ни. Каза ми, че ще си помисли“, разказа Лазов. Василев така и не подписал документите, но не ги дал на Лазов с обяснението, че на летището могат да му ги вземат. Не му дал и подписаният протокол. „Казах, че тръгна ли си без тези документи, съм свободен да решавам за по-нататъшните си действия. Казах му, че с поведението и позицията си мами своите служители от банката и „Фирмата“ и очевидно мами всички. Отговори ми: „Предай на хората, че аз ги подкрепям“, разказа Лазов. Вечерта се прибрал в София, а на следващия ден бил последният му телефонен разговор с Василев. Избягалият банкер поискал да намери хора за подписването на документи за прехвърлянето на акции от БТК в люксембургско дружество, но получил отказ. „Тогава за първи път намерих сили да му откажа. Обясних, че при затварянето на банката това е опит за кражба от нея и няма да изпълня нарежданията. Казах му съвсем ясно за съучастието в кражба. Василев ме попита: „Ако подпиша донесените от теб документи, ще играеш ли с мен? Аз: „Ако не се върнеш в България – не“. Той: „Не мисля да се върна“. Аз: „Няма какво повече да си кажем“ и прекъснах телефонната връзка. Това беше последният ни разговор“, разказа Лазов. Последвали събития, при които адвокат Лазар Карадалиев се настанил в кабинета на Василев на 12 етаж и седнал на стола му. Показал пълномощно подписано от Василев и заверено от българския консул във Виена. Той осигурявал адвокати на всички, които били викани на разпит от следователи. По-късно Лазов научил, че тези адвокати стриктно си записвали кой какви показания дава при разпита и така била създадена структурирана база данни за всички разпитвани служители. Лазов написал обръщение, подписано от 30 служители на „Фирмата“ , че са подведени и не трябва да бъдат оставени сами да се оправят. Достъпът на Лазов до сградата бил отнет. Въпреки, че били обработвани, че Лазов е извършил престъпления, заради които е затворена банката, основното ядро от служители във „Фирмата“ били на негова страна. Във видеоконферентна връзка по скайп с Василев той обявил, че ще осигури нов счетоводен екип, ще имат нов офис и ще има работа. Успокоил хората да не се притесняват. Казал им, че Лазов е полудял и да не му вярват, ако им каже, че е вършено нещо нередно. Основното ядро от служители на „Фирмата“ обаче последвали призива на Лазов да спрат да подписват документи и се отделили в офис на бул. „Дондуков“ в опит да спасят имуществото на дружества, на които били представители, и да го насочат към банката, с чийто кредити е било купено, за да бъдат погасени. Група около Карадалиев продължила да работи за Василев и да изпълнява нарежданията му. Отцепниците обаче били сменени от управлението на тези дружества. „Срещу мен започна масирана кампания от лични атаки и нападки, и конкретни действия, някои от които аз възприех и като животозастрашаващи“, разказа Лазов. Последвали жалби срещу него в различни полицейски управления от хора, близки до Василев. Задачата била да бъде дискредитиран. Цветан Василев пък завел наказателно дело от частен характер срещу него за обида и клевета.“Темата за КТБ трябва да бъде изяснена пред държавните власти, защото държавата понесе щета от затварянето на банката. Старая се добросъвестно да дам факти пред съда за изясняване на обективната истина“, завърши показанията си Лазов. На заседанията през септември той ще отговаря на въпросите на защитата.", "date": "2019.07.10", "title": "Хората на Василев фалшифицирали документи под носа на квесторите "}
{"url": "https://www.monitor.bg:443/bg/a/view/dj-dian-solo-napravi-svetoven-remiks-na-robi-uiljams-video-170154", "text": "Една от емблематичните песни на Роби Уилямс Let Me Entertain You официално излезе на световния пазар във версия на популярния български DJ Dian Solo. Това е поредния международен успех за родния артист, след като песента на групата му Deep Zone Project - Please Don’t Go, получи номинация в конкурса Hollywood Songwriting Contest. Клубната адаптация на Let Me Entertain You е част от проeкта Music Legends Remixed, в който диджеят има за цел да \"облече\" в нов съвременен звук хитове на някои от най-популярните световни изпълнители като Майкъл Джексън, Ерик Клептън, AC / DC, Guns 'n Roses, Джордж Майкъл, Арета Франклин, Ричард Маркс. За адаптация на Let Me Entertain You Дидо е получил официално одобрение и разрешение от издателя на песента - BMG, чрез тяхното представителство в България –Вирджиния Пъблишинг. Интересна подробност е, че тъй като няма право да използва семпли от оригиналното произведение, всичко се изсвирва наново, а вокалите се записват с чуждестранни певци, чийто глас много се доближава до оригинала. По желание на издателите, певецът остава в тайна. За него само се знае, че е от Великобритания и в момента е на турне в САЩ. В новия клип към парчето, който е лирик видео, изпълнителят е скрил лицето си зад маска, но пък демонстрира завидна физическа форма. Клубните адаптации на българския диджей се разпространяват в цял свят чрез музикалния лейбъл Which Bottle Records и звучат в клубове, радиостанции и музикални телевизии с международно покритие.", "date": "2019.07.10", "title": "DJ Dian Solo направи световен ремикс на Роби Уилямс (ВИДЕО)"}
{"url": "https://www.monitor.bg:443/bg/a/view/cska-se-razmechta-za-evrorejd-170196", "text": "Разгромната победа с 4:0 за ЦСКА срещу „Титоград“ на старта в Лига Европа вдигна сериозно самочувствието на футболистите. След категоричния успех над черногорския тим на „Армията“ директно се заговори за рейд в евротурнирите и класиране поне за груповата фаза. „Мечтаем за групите, само това ни е в главата“, призна защитникът Пламен Гълъбов. Той бе подкрепен и от национала Кристиян Малинов, според когото всичко вече е решено и реваншът след седмица ще е протоколен. „Титоград“ беще до първия гол, защото знаехме, че ако вкараме първи, ще ги качим на 4-5 поне. Решихме интригата за този кръг. Стига да не направим невероятни глупости на реванша, продължаваме напред\", уверен бе халфът, който вкара впечатляващ гол от над 30 метра. Екзалтиран след победата бе и нападателят Евандро, който също успя да се разпише. „Много съм щастлив. На терена всички играчи са лидери, защото всеки един помага на колегите си и резултатите са отлични“, завърши бразилецът. Спецът не пропусна да отбележи грешките, които срещу по-сериозен съперник биха донесли много проблеми на ЦСКА. \"Хареса ми, че всички футболисти се раздадоха на максимум, заяви спецът. - Имаше две ситуации, където имаше недобри намеси от наша страна, но момчетата съумяха да се концентрират и заслужено победихме. Когато има по-сериозни съперници, трябва да не правим такива грешки, без да искам да подценявам съперника. Всеки един играч трябва да използва шанса си, когато се появи на терена”, заяви Митов, който коментира и липсата на капитана Николай Бодуров. Бранителят не бе в групата за мача, но според спеца няма да се стигне до раздяла, защото националът има място в тима. За финал отношение по старта на ЦСКА в Европа взе и консултантът Димитър Пенев, който бе лаконичен : „Като за първи мач – доволно“. Реваншът в Черна гора е на 16 юли, но треньорът на „Титоград“ Драголюб Джуретич не си прави илюзии, че играчите му могат да поднесат изненада. „За мен 4:0 не е реален резултат, но трябва да го приемем. Дали ще можем да наваксаме на реванша ли? Ще се опитаме, но е почти невъзможно“, сподели Джуретич.", "date": "2019.07.10", "title": "ЦСКА се размечта за еврорейд"}
{"url": "https://www.monitor.bg:443/bg/a/view/vseki-gram-fibri-blokira-7-kalorii-ot-koito-se-pylnee-170208", "text": "Всеки грам фибри блокира 7 калории, от които се пълнее. Те са така желаният баласт, който засища, но не позволява натрупването на мазнини. Напротив, влакнините, както още ги наричат, помагат да се освободим от излишното тегло. Тези съставки в природните продукти са онази част от храната, която не може да бъде асимилирана от организма на човека. Съдържащите се в растителните продукти фибри обаче изпълняват много важна роля за правилното храносмилане. Известно е, че млечните и животинските храни не съдържат никакви фибри. Храните, които са богати на мазнини, също имат минимални количества от тях, а храните с високо съдържание на влакна почти не съдържат мазнини. Затова фибрите играят основна роля за предотвратяване на запека и стомашните разстройства, а богатата на фибри диета се отразява благотворно на раздразнения стомах. Според диетолозите всеки възрастен човек се нуждае всеки ден от 20 - 30 грама фибри, защото тялото има потребност от 12 грама фибри на всеки 1000 консумирани калории. Хората, които консумират малко фибри (под 13 грама дневно), са два пъти по-застрашени от дивертикулозис (възпаление на дебелото черво) в сравнение с тези, които консумират много фибри. Статистиката сочи още, че болшинството от хората приемат дневно около 10 грама влакна, което е твърде малко. Дневната нужда от фибри за децата може да се изчисли, като към възрастта се прибави числото 5. Например за 10-годишно дете дневната доза влакнини се изчислява по формулата: 10+5=15 грама. Според редица научни сведения диетата, богата на фибри, е един от най-добрите начини да бъдеш здрав и същевременно да свалиш мазнини. Ето няколко факта в подкрепа на този извод: Всеки консумиран грам фибри блокира усвояването на седем калории от тялото. Това означава, че ако приемаш 35 грама дневно, сваляш 250 калории от дневното меню. Фибрите изгарят калории, тъй като на тялото му се налага да полага повече усилия за храносмилането им. Дори има много богати на фибри храни, които карат тялото да гори повече калории, отколкото самите те съдържат. Тези храни създават калориен дефицит. Фибрите тушират и спазмите, причинени от глада. Те създават усещането за ситост в случаите, в които се прави строга разтоварваща диета за отслабване, и почистват чревния тракт от токсините, канцерогените и мастните наслагвания. Затова, когато решим да спазваме диета за отслабване и същевременно да приемаме хранителни добавки, се препоръчва да се гледа количеството фибри, изписано върху опаковката. Липотропиците чистят токсините и топят мазнините. При избора на хранителни добавки също трябва да се съблюдава дали те присъстват в тях. Това са вещества от групата на витамините и аминокиселините. Те помагат на черния дроб при преработката на мазнините. Липотротиците намаляват нивото на холестерола и изчистват редица токсични вещества от черния дроб, които се трупат от алкохола и лошите храни. Всички тези естествени вещества се намират в много храни. Те се предлагат и в хранителни добавки. Липотропиците се приемат с чаша вода първо сутрин на гладно, преди физическото натоварване. След това – 30 минути преди най-голямото хранене или вечер преди лягане. Най-ефикасно е неколкократното приемане през целия ден.", "date": "2019.07.10", "title": "Всеки грам фибри блокира 7 калории, от които се пълнее"}
{"url": "https://www.monitor.bg:443/bg/a/view/djokovich-pryv-stigna-polufinala-v-london-170194", "text": "Водачът в световната рангриста Новак Джокович изигра много силен мач и победи без проблеми Давид Гофен (Бел)на четвъртфиналите на „Уимбълдън“. Действащият шампион се наложи с 6:4, 6:0, 6:2 и постигна своята победа №70 в турнира, с което първи от всички си осигури участие в голямата четворка. Сърбинът се класира за своя 36-и полуфинал в надпреварите от „Големия шлем“, като за девети път ще играе във финалната четворка в Лондон. Там негов съперник ще бъде Роберто Баутиста Агут, отстранил със 7:5, 6:4, 3:6, 6:3 Гуидо Пея. На полуфиналите при жените една срещу друга ще се изправят Барбора Стрицова (Чех) и Серена Уилямс, както и Елина Свитолина (Укр) срещу Симона Халеп (Рум). Стрицова спря местната любимка Йохана Конта (Вбр) със 7:6(5), 6:1, след като направи 22 печеливши удара и 9 непредизвикани грешки. От своя страна Конта завърши с 28 уинъра, но допусна цели 34 непредизвикани грешки. С първи полуфинал на „Уимбълдън“ може да се похвали и Свитолина, която се справи със 7:5, 6:4 с Каролина Мухова (Чех). Серена продължава напред и в турнира на смесени двойки, след като с бившия номер 1 при мъжете Анди Мъри се справиха с 14-ите поставени Фабрис Мартен и Ракел Атауо със 7:5, 6:3. Носителите на общо 26 титли от „Големия шлем“ демонстрираха отново сериозните си намерения в надпреварата и не дадоха много шансове на специалистите на двойки. В трети кръг обаче звездният тандем Уилямс/Мъри ще има тежко изпитание срещу водачите в схемата Бруно Соареш и Никол Мелишар. В турнира на легендите Магдалена Малеева, която остана единственият наш представител в Лондон, започна със загуба. Маги, която е достигала до №4 в световната ранглиста, и хърватската й партньорка Ива Майоли отстъпиха с 3:6, 6:0, 4:10 пред Мери Джо-Фернандес (САЩ) и Аи Сугияма (Япония). В групата са още Мартина Навратилова (САЩ), която е в тандем с Кара Блек (Зимбабве) и Аранча Санчес (Испания), партнираща си с британката Ан Кеотавонг. Най-малката от сестрите Малееви е печелила трофея при ветераните през 2015 г., когато си партнира с Рене Стъбс (Авл).", "date": "2019.07.10", "title": "Джокович пръв стигна полуфинала в Лондон"}
{"url": "https://www.monitor.bg:443/bg/a/view/ukrajna-otvarja-chernobil-za-turisti-170199", "text": "Украинският президент Володимир Зеленски подписа указ, с който се отменят редица забрани за посещения в забранената досега зона около Чернобилската АЕЦ. Създава се и \"зелен коридор\" за туристи, съобщи държавният глава. \"Ние трябва да покажем Чернобил на света: на учените, на еколозите, на историците, на туристите. . . Днес подписах указ, който ще сложи начало на преобразуването на недостъпната зона в един от пунктовете за икономически растеж на нова Украйна. Преди всичко ще създадем \"зелен коридор\" за туристите и ще премахнем предпоставките за корупция. . . Забрани няма да има\", каза президентът. Зеленски взе участие и в днешната церемония, с която Европейският съюз официално предаде на Украйна за експлоатация новия безопасен саркофаг, издигнат над разрушения при ядрената авария през 1986 г. четвърти реактор на Чернобилската АЕЦ. \"От днес Украйна ще отговаря за обслужването на съоръжението, а също и за демонтажа на първичния саркофаг, построен веднага след аварията\", съобщи представителството във Фейсбук. То отбеляза също, че очаква в най-скоро време завършването на строителството на ново временно хранилище за отработено ядрено гориво. \"Това ще е още една голяма крачка към превръщането на епицентъра на трагедията от 1986 г. в стабилно и безопасно от екологична гледна точка място\", подчерта представителството на ЕС. Изграждането на новия саркофаг започна през 2012 г. след мащабни подготвителни работи на площадката на авариралия реактор. Заради големите размери на саркофага се наложи той да бъде строен на две части, които съединени през 2015 г. Под огромната му арка е монтиран кран за демонтаж на стария саркофаг и на остатъците от 4-ти енергоблок. Новият саркофаг има срок на експлоатация 100 години и струва 1,5 млрд. евро. Според държавната агенция за управление на зоната с ограничен достъп около централата благодарение на саркофага равнището на гама лъченията около централата са се понижили с 10 пъти в сравнение с периода преди изграждането му. Украински медии съобщават, че новият саркофаг е най-голямото в света подвижно съоръжение. То може да се види от разстояние 45 км. Височината на арката е 106 м, ширината - 257 м, дължината - 162 м. На площадката, която саркофагът покрива, могат да се поберат четири футболни игрища. Съоръжението тежи 36 200 тона.", "date": "2019.07.10", "title": "Украйна отваря Чернобил за туристи"}
{"url": "https://www.monitor.bg:443/bg/a/view/do-10-dni-vsichki-domashni-praseta-v-rusensko-trjabva-da-bydat-izklani-170187", "text": "До 10 дни всички прасета, отглеждани на територията на Русенска област в стопанства тип „заден двор“, трябва да бъдат изклани. Това е заявил днес областният управител Галин Григоров на общинската епизоотична комисия в град Сливо поле, свикана заради опасността от разпространение на болестта африканска чума по свинете. След изтичането на този срок, от 12-ия ден ще започне принудителното умъртвяване на прасетата. Заповедта ще бъде издадена официално до края на днешния ден, съобщиха от областната администрация. Само преди дни на междуведомствената областна епизоотична комисия се взе решение да започне преброяване на прасетата в стопанствата тип „заден двор“. Стопаните бяха призовани да регистрират животните си и да поддържат връзка с ветеринарен лекар. Появата на нови огнища на болестта обаче доведе до предприемането на по-сериозни мерки. В Русенска област е съсредоточена една трета от промишленото свиневъдство и навлизането на чумата в областта ще доведе до огромни икономически загуби за свинекомплексите. Само в трите най-големи обекта се отглеждат над 85 000 животни.", "date": "2019.07.10", "title": "До 10 дни всички домашни прасета в Русенско трябва да бъдат изклани"}
{"url": "https://www.monitor.bg:443/bg/a/view/dvusedmichna-akademija-za-kaskadiori-otvarja-vrati-na-19-avgust-170152", "text": "Да правят салто във въздуха, да падат жертва на експлозия и да овладеят до съвършенство ръкопашния бой – това са само част от тънкостите, които ентусиастите на тема екшън и адреналин ще могат да усвоят по време на първата по рода си двуседмична академия за каскадьори у нас. Тя ще отвори врати на 19 август, а както „Монитор“ вече писа, ще бъде под шапката на студиата на „Ню Бояна“. гласи част от официалния анонс за академията. „В България има страхотни каскадьори. Това, което ще се опитаме да направим ние, е да създадем приемственост между поколенията“, обясни наскоро изпълнителният директор на „Ню Бояна“ Ярив Лернер, като издаде, че част от вдъхновението за академията се крие и зад . Самата актриса също залага на тренировки през последните седмици с цел да се подготви за високоадреналинната продукция, чиято клапа се очаква да щракне всеки момент.", "date": "2019.07.10", "title": "Двуседмична академия за каскадьори отваря врати на 19 август"}
{"url": "https://www.monitor.bg:443/bg/a/view/vezdesyshtijat-otkriva-filmov-maraton-pod-otkrito-nebe-v-plovdiv-170186", "text": "Българското предложение за „Оскар“ от тази година - „Вездесъщият“, ще даде старт на дългоочаквания филмов маратон „Лятно кино в парка“ в Пловдив. Лентата с участието на Велислав Павлов, Теодора Духовникова и Весела Бабинова ще се завърти на големия екран в Цар Симеоновата градина тази вечер точно в 21,30 ч., а всички любители на българското кино ще могат да изгледат режисирания от Илиян Джевелеков филм напълно безплатно. Общо 11 пълнометражни заглавия ще бъдат прожектирани до края на месеца в града под тепетата. Събитията са част от програмата на „Пловдив – европейска столица на културата“ и ще се състоят на емблематични за Пловдив локации като Цар Симеоновата градина, Небет тепе, Младежкия хълм, парка край Гребната база, парка до Покрития мост на р. Марица, парк „Розариум“, парк „Лаута“ и „Ротари парк“ – Тракия. Освен специалната селекция заглавия от българското и европейското кино, в програмата са включени и 11 късометражни ленти, които ще предшестват другите прожекции. Другите родни заглавия в афиша са „Посоки“ на Стефан Командарев и „Опърничавите“ на Георги Костов. На открито в Пловдив ще можем да гледаме още френските филми „Споделен мъж“, „Тя си отива“, „Чувствам се добре“ и „Последният диамант“, два италиански филма – „Фамилната къща“ и „Мястото“, руската фантастична лента „Пазители“ и испанският „Всички знаят“, в който с участие се разписва неустоимия тандем Пенелопе Круз и Хавиер Бардем.", "date": "2019.07.10", "title": "„Вездесъщият“ открива филмов маратон под открито небе в Пловдив"}
{"url": "https://www.monitor.bg:443/bg/a/view/gledat-nakazatelno-delo-sreshtu-advokat-obvinen-v-izmama-za-nad-500-000-lv-170188", "text": "Варненския районен съд ще гледат наказателно дело срещу адвокат, обвинен в крупна измама. Подсъдим е 38-годишен юрист, а измамата в особено големи размери, представляваща особено тежък случай, е извършена в периода от 2 юни 2015 г. до 16 февруари 2017 г. В резултат на това са пострадали 12 души, сред тях съпрузи и роднини, като причинената им имотна вреда е в общ размер от 505 623 лева. Според внесения в съда обвинителен акт, деянието е осъществявано в условия на продължавано престъпление. Подсъдимият, с цел да набави за себе си имотна облага, възбудил и поддържал заблуждение у потърпевшите, че като адвокат, в качеството си на пълномощник, ще участва от тяхно име и за тяхна сметка в обявени за публична продан имоти по изпълнителни дела. Той вземал пари от потърпевшите, съгласно договори за осигуряване на  правна защита и съдействие при подготовката и подаването на документи или наддавателни предложения за покупка на недвижими имоти във Варна, като поддържал у тях неверни представи, че ще извърши в пълен обем действията, за които са го упълномощили. По този начин, възползвайки се от доверието и авторитета на адвокатската професия, с 9 отделни измами през горепосочения период, подсъдимият заблудил и нанесъл парични щети на общо 12 души. Kъм момента 38-годишният юрист е с мярка за неотклонение „Парична гаранция“ от 10 000 лева, както и с наложена прокурорска забрана да напуска страната. На проведено през юни пред Районния съд във Варна разпоредително заседание по делото, са предявени за съвместно разглеждане в наказателния процес общо 6 граждански иска от пострадали за причинените им имуществени вреди. От страна на подсъдимия е направено искане делото да се разглежда  в процедура на съкратено съдебно следствие, с призоваване и разпит само на част от свидетелите. В тази хипотеза, при постановяване на присъдата, може непосредствено да се ползва съдържанието на съответните протоколи за разпит на свидетели и експертни заключения от досъдебното производство. Предварителното изслушване по наказателното дело за измама е насрочено за 11 юли от 10  часа от Първи съдебен състав на Варненския районен съд.", "date": "2019.07.10", "title": "Съдят адвокат за измама за над 500 000 лв."}
{"url": "https://www.monitor.bg:443/bg/a/view/glarus-ot-nap-170190", "text": "", "date": "2019.07.10", "title": "Гларус от НАП"}
{"url": "https://www.monitor.bg:443/bg/a/view/do-kraja-na-ljatoto-ot-kfn-shte-predstavi-sistemata-bonus-malus-170189", "text": "От Комисията за финансов надзор (КФН) приключиха работата си по изграждане на алтернативи на предишния модел на системата \"Бонус-малус\". Очаква се до края на лятото системата да бъде представена за обществено обсъждане, съобщиха от КФН. Предложенията са изготвени на база точни изчисления за бъдещото влияние на системата както върху гражданите и юридическите лица, така и върху застрахователите. Включени са показатели за устойчивост и ефективност на системата, като всичко това е на база на коментарите на обществото от представения през 2018 г. модел. Фокусът на системата „Бонус-малус“ е върху ефективност на модела, приложимост към реалните условия в България и към стимулиране на отговорно поведение на пътя чрез даване на бонуси по отношение на цената на застраховка “Гражданска отговорност” (ГОА) на добросъвестните водачи и собственици на автомобили. Системата включва и увеличаване на премията по „Гражданска отговорност“, тоест начисляване на малус за рисковите водачи на пътя, които извършват пътни нарушения. Целта на системата „Бонус-малус“ е да  коригира в дългосрочен план поведението на участниците на пътя, като това ще подобри пътната безопасност, а оттам ще доведе до намаляване на броя на смъртните случаи и телесните наранявания. Системата „Бонус-малус“ поставя акцент върху пряката връзка между поведението на пътя и риска. Това ще е стимул за добросъвестните водачи, на които ще се намали  застрахователната премия по застраховка „Гражданска отговорност“, а рисковите водачи ще заплащат по-висока застрахователна премия, поради рисковото им поведение. Три институции одобряват проект на наредба (чл. 490, ал. 5) от Кодекса за застраховането и решението за финален модел на системата \"Бонус-малус\". Те са Комисията за финансов надзор, Министерството на вътрешните работи (МВР) и Министерството на транспорта, информационните технологии и съобщенията (МТИТС). След това е и становището от Гаранционния фонд. Новосъздадената Държавната агенция за пътна безопасност (ДАПБ) е официално поканена от КФН да стане част от обсъждането на предложенията, допълват от финансовият регулатор. След общественото обсъждане, като стъпка в комуникационния план на КФН, е заложен и период за оптимизация на системата спрямо получените предложения и препоръки.", "date": "2019.07.10", "title": "До края на лятото КФН ще представи системата \"бонус-малус\""}
{"url": "https://www.monitor.bg:443/bg/a/view/sreshtu-3-5-mlrd-italianskata-saipem-razrabotva-nahodishta-v-sauditska-arabija-170195", "text": "Saipem сключи 2 договора за 3,5 млрд. долара за разработка на находища на нефт и газ със саудитската държавна компания Saudi Aramco, съобщиха от италианската компания. Фирмата спечели контрактите за находищата \"Марджан\" и \"Берри\" в акваторията на Персийския залив. Преди време Saudi Aramco обяви намеренията си да сключи 34 подобни договора на обща сума 18 млрд. долара за разширяване на производството на въглеводороди от тези месторождения. Планира се капацитетът им да бъде увеличен с още 500 хил. барела на денонощие и с близо 71 млн. куб. м природен газ.", "date": "2019.07.10", "title": "Срещу $3,5 млрд. италианската Saipem разработва находища в Саудитска Арабия"}
{"url": "https://www.monitor.bg:443/bg/a/view/bionse-sybira-album-za-car-lyv-170165", "text": "Да издаде цял албум от песни, посветени на „Цар Лъв“ - с това се е захванала поп дивата Бионсе. Ден след световната премиера на римейка на една от най-любимите на поколения киномани анимации (1994 г), от продуцентската компания „Дисни“ обявиха, че изпълнителката на Lemonade не само дава гласа си назаем на героинята Нала, но и ще влезе в ролята на „куратор“ на музикален диск. Самата Бионсе представи вече своето парче от албума – Spirit, като се очаква в звукозаписното студио своята следа да оставят още „редица световни знаменитости“, чиито имена все още се пазят в тайна. Дискът ще носи името „Цар Лъв: The Gift” и се предполага, че ще се появи на пазара още следващия петък (19 юли). Същия ден пък и българските фенове на филма ще могат да се насладят за първи път на римейка.", "date": "2019.07.10", "title": "Бионсе събира албум за „Цар Лъв“"}
{"url": "https://www.monitor.bg:443/bg/a/view/teletol-sezira-prokuraturata-i-ek-za-narushenija-na-api-i-mrrb-170193", "text": "Вторият национален доставчик на електронни винетки - \"Телетол\" е сезирал прокуратурата за злоупотреба с власт, манипулиране и прикриване на публична информация и документи, ощетяване на потребителите на е-винетки и сериозни нарушения на договора за изграждане на тол-системата, се посочва в съобщение на дружеството, изпратено до медиите.  В сигнала са били посочени и факти, доказващи незаконосъобразността на договора за опериране на единствения действащ национален доставчик - \"Интелигентни трафик системи\" ЕАД. \"Телетол\" е поискала от прокуратурата да извърши проверки в АПИ и Националното тол управление за действия и бездействия, които умишлено облагодетелстват трети страни, и които нарушават правата и законните интереси и свободите на гражданите и потребители на електронни винетки. Доставчикът е стартирал и процедура в ЕК по установяване на нарушения на българската държава в прилагането на европейското право и с цел защита на правата на потребителите на е-винетки. В края на миналия месец „ “, в която съсобственик е известната от миналото певица Лиляна Деянова (ЛиЛана), обвини АПИ в създаване на изкуствен монопол на пазара. Софтуерната компания е получила отказ за достъп до националната тол система заради оперативна несъвместимост с е-системата за събиране на пътни такси на АПИ и въпреки сключен договор, който впоследствие е прекратен. От АПИ опровергаха обвиненията тогава, като посочиха, че сключват  .", "date": "2019.07.10", "title": "\"Телетол\" сезира прокуратурата и ЕК за нарушения на АПИ и МРРБ"}
{"url": "https://www.monitor.bg:443/bg/a/view/strah-v-slovakija-ot-ultrasite-na-levski-170192", "text": "Феновете на „Левски“ хвърлиха в ужас жителите на словашкия град Ружомберок, където в четвъртък „сините“ започват кампанията си в квалификациите на Лига Европа. Мачът е от 19:30 часа и ще бъде предаван по „Диема Спорт“. Словашките медии предупредиха жителите на Ружомберок, където населението е 27 000 души, да бъдат изключително предпазливи към ултрасите от България. Над 500 фенове на „Левски“ тръгнаха към Словакия, а капацитетът на стадиона е само 4800 места. „Гостуващите ултраси на „Левски“ са опитна агитка и голяма, добре организирани са. Бъдете компактни и не се движете в малки групи. Не влизайте в конфронтация с тях, отбягвайте ги. В никакъв случай не ги предизвиквайте, защото ще имате проблеми\", съветват местните медии. В същото време футболистите на „Левски“ пристигнаха безпроблемно в Словакия за мача с „Ружомберок“. Настроението в тима е добро, увери националът Мартин Райнов. \"Да не забравяме, че това е турнирен двубой. На първо място трябва да се вложим на 100 процента и да спазим тактическата дисциплина, която иска треньорът. Трябва да вкараме гол. Те са добре сложени физически, но ние сме по-класният състав. С всеки ден нещата при нас се случват все по-добре. Има вълнение, но според мен ще спечелим още в първия мач“, заяви Райнов.", "date": "2019.07.10", "title": "Страх в Словакия от ултрасите на „Левски“"}
{"url": "https://www.monitor.bg:443/bg/a/view/zapochna-deloto-sreshtu-rusnak-izbjagal-s-blizo-11-5-mln-leva-170180", "text": "В Окръжния съд в Добрич започна делото срещу руския гражданин Алексей Кирянов, обвинен за длъжностно присвояване в особено големи размери, представляващо особено тежък случай.  Делото се гледа в отсъствието на подсъдимия, който се намира извън пределите на страната. Той е бил редовно призован и не е посочил уважителни причини за неявяването си. Съдебният състав прецени, че неявяването на подсъдимия няма да попречи за разкриване на обективната истина по делото и разпореди производството да протече задочно.  Срещу 61-годишния Кирянов е повдигнато обвинение за това, че на 16 февруари 2015 г., в Балчик, като длъжностно лице, е осъществил привидна сделка и присвоил чужди вещи, собственост на търговско дружество - 86 апартамента, намиращи се в жилищен комплекс „Марина бей“ в село Кранево, на стойност 11 460 615 лева. Според обвинителния акт, на 22 януари 2015 г. подсъдимият бил освободен от длъжността „управител“ на дружеството, но преди това обстоятелство да бъде вписано в Търговския регистър, той успял да продаде имуществото на търговското дружество. Деянието било извършено чрез посредственото извършителство на друго лице, което било упълномощено от подсъдимия да сключи договор за покупко-продажба на апартаментите. Сделката била изповядана пред нотариус в Балчик. Апартаментите били продадени за обща цена от 775 000 лв. на дружество-купувач, със седалище и адрес на управление в Република Белиз. В обвинителния акт се посочва, че според изготвена в хода на разследването съдебно - оценъчна експертиза към датата на продажбата пазарната стойност на апартаментите възлизала на 5 859 719 евро, с левова равностойност от 11 460 615 лева. Делото се гледа по общия ред с призоваване на всички свидетели и вещи лица. Следващото съдебно заседание е насрочено за 11 септември.", "date": "2019.07.10", "title": "Започна делото срещу руснак, избягал с близо 11,5 млн. лева"}
{"url": "https://www.monitor.bg:443/bg/a/view/montirat-relefna-karta-v-morskata-gradina-na-varna-170181", "text": "Релефна карта с всички забележителности от историческото ядро на Морската градина на Варна ще бъде поставена на входа на парка край Слънчевия часовник, съобщиха от община Варна. Дейностите по поставянето й са съгласувани с Националния институт за паметници на културата и ще се извършат в периода от 11 до 21 юли. Проектът е дело на Кристиян Иванов, студент по архитектура във Варненския свободен университет и се финансира от фонд \"Култура\" към Община Варна, със средства от университета и лично от автора. Релефната карта включва 3D-макетни изображения на 28 обекта и паметници на културата, разположени в Морската градина и около нея, сред които е Алеята на възрожденците, Фестивалният и конгресен център, Природонаучният музей, Военноморският музей, Летният театър, Дворецът на културата и спорта, Астрономическата обсерватория, Делфинариумът, Зоологическата градина и други. Те са разположени върху специален постамент, на който има информация на български и английски език, използвана е и брайловата азбука в помощ на хората със зрителни увреждания, обясни младият автор на проекта.", "date": "2019.07.10", "title": "Монтират релефна карта в Морската градина на Варна"}
{"url": "https://www.monitor.bg:443/bg/a/view/britanskijat-poslanik-v-sa-sht-hvyrli-ostavka-170156", "text": "Британският посланик в САЩ Ким Дарък подаде оставка след полемиката с американския президент Доналд Тръмп. \"След изтичането на официални документи от това посолство се появиха много спекулации за моя пост и продължителността на мандата ми на посланик. Искам да сложа край на тези спекулации. Сегашната ситуация ме възпрепятства да изпълнявам ролята си по начина, по който бих желал\", обясни той в писмо до Саймън Макдоналд, началник на британските дипломатически служби. \"При тези обстоятелства най-отговорният път, който мога да следвам, е да позволя назначаването на нов посланик\", добави той. Тръмп нарече Дарък \"глупав\" и \"чалнат\" след изтичането в пресата на поверителни документи, в които дипломатът окачествява като \"неспособно\" правителството на американския президент.", "date": "2019.07.10", "title": "Британският посланик в САЩ хвърли оставка"}
{"url": "https://www.monitor.bg:443/bg/a/view/spipaha-morjak-s-90-kila-marihuana-za-550-bona-170182", "text": "57-годишен моряк с 90 кг. марихуана за близо 550 000 лв. арестува бургаската полиция. Дрогата била изсушена, разфасована в бидони и вероятно приготвена за продажба. В двора на вилата му пък ченгетата открили цяла плантация с коноп. Ченгетата преброили 193 стръка с тегло на зелена листна маса от близо 130 кг. Бургазлията Тодор е бил закопчан докато поливал нивата с наркотични растения. Конопът той отглеждал в наследствения си имот, разположен между селата Бата и Страцин в поморийска община. Арестуваният е направил пълни самопризнания и дори разказал на униформените, че произвежда от марихуаната масло и извлек. После им показал \"реколтата\" от масла в хладилника си. Твърдял, че страда от тежко заболяване, което лекува с марихуана. Затова се налагало да я отглежда, дори бил се регистрирал и официално като земеделски производител, казал Тодор пред разследващите. Според полицията и прокуратурата обаче количеството е огромно и е абсурдно да е за лична употреба. Все още не е установено от колко време е съществувала наркоплантацията в безлюдната местност. Местни хора разказаха, че Тодор работел по корабите като моряк. Пенсионирал се преди няколко години и се преселил в Бата при майка си. Възрастната жена обаче се споминала наскоро. Мъжът не е криминално проявен, няма дори и регистрации. Подробности за спецакцията в нивата бяха съобщени на извънреден брифинг, даден от прокуратурата и полицията в Бургас.  \"Обвиняемият е задържан за срок до 72 часа. Още днес ще поискаме да бъде удължена мярката му за неотклонение. Растенията са много добре подредени, със спазени отстояния, което значи, че целенасочено са отглеждани, за да дадат добра реколта. Такова количество показва, че то е отглеждано за продажба, а не само за държане\", каза Окръжният прокурор на Бургас Георги Чинев. Той посочи още, че сухата тревна маса е открита в постройка, а в поземления имот, който е прилежаща част към постройката, са открити и още 193 растения, като само тяхното тегло възлиза на приблизително 130 килограма.  Шефът на ОДМВР-Бургас старши комисар Калоян Калоянов разкри, че нивата е била оборудвана със специална поливна система, а процентът на наркотично вещество в откритата дрога - доста висок. \"Самата суха маса е съхраняване в различни бидони, кашони и вакуумирани пакети. Част от сухата листна маса е пакетирана по начин, който предполага друга цел\", допълни старши комисар Калоянов. От началото на годината до момента това е най-голямото количество наркотик в областта. Срещу арестувания моряк са повдигнати две обвинения по чл.354а, ал.1, вр. чл.23 от НК. По първото обвинение законът предвижда санкция „лишаване от свобода“ от 3 до 12 години и „глоба“ от 10 000 до 50 000 лева, а по второто - „лишаване от свобода“ до 2 до 5 години и глоба от 5000 до 10 000 лева, съобщиха от прокуратурата в морския град. Старши комисар Калоянов добави, че работата по случая продължава с изясняване на допълнителни факти и обстоятелства, като към момента текат не само процесуални и следствени, но и оперативно- издирвателни действия в посока на разкриване на други лица, съпричастни към престъпните деяния. Прокурор Чинев добави още, че Окръжна прокуратура – Бургас ще бъде непоколебима и последователна при престъпления с предмет наркотични вещества, както прокурорите ще действат в рамките на закона, но и съобразно цялата негова строгост. Той акцентира и върху социалното измерение на операцията, а именно, че толкова голямо количество наркотично вещество няма да достигне до пазара. От държавното обвинение  внесоха в съда искане за налагане на мярка за неотклонение „задържане под стража“ спрямо Тодор С.", "date": "2019.07.10", "title": "Спипаха моряк с 90 кила марихуана за 550 бона"}
{"url": "https://www.monitor.bg:443/bg/a/view/volejbolistite-zapochnaha-trenirovki-bez-chetirima-170184", "text": "Мъжкият ни волейболен отбор започна в София подготовка за олимпийската квалификация във Варна от 9 до 11 август без 4-ма от избраниците на селекционера Силвано Пранди. Това са Цветан Соколов, Розалин Пенчев, Георги Сеганов и Мартин Атанасов, получили по-дълга почивка след Лигата на нациите. Ако не се класират за игрите от Варна, волейболистите ни ще имат втори шанс да го направят на континентална квалификация догодина. В репортаж по Нова ТВ Пранди обаче заяви, че не иска да чака \"поправителен изпит\" за Токио 2020 г. Италианецът отговори и на въпроса за селекцията си, в която липсват опитните Валентин и Георги Братоеви, Николай Николов, Николай Учиков и Владислав Иванов. „Не съм направил този списък срещу някои състезатели, просто избрах тези, които ще ми свършат работа за конкретния турнир, каза италианецът. - Имах блестящи лични отношения с всички 30 играчи, които бяха картотекирани за Лигата на нациите. Направил съм избора си на базата на два основни компонента – първо, състезателите да бъдат конкурентни помежду си, но същевременно с това да са и кооперативни вътре в отбора. На 15 юли тимът се мести в Самоков, ще изиграе и 2 контроли срещу Сърбия в Белград. Националите до 17 години, водени от треньора Мартин Стоев пък започват участието си на европейското в София от 13 до 20 юли срещу тима на Румъния. България е в група 1 с отборите на Франция, Беларус, Румъния, Финландия и Турция. В другата група са Италия, Полша, Португалия, Русия, Чехия и Гърция. Първите два тима от всяка група оформят финална четворка. 15.00 ч: Беларус - Франция 17.30 ч: България - Румъния 20.00 ч: Финландия - Турция 15.00 ч: Франция - Румъния 17.30 ч: Турция - България 20.00 ч: Беларус - Финландия 15.00 ч: Румъния - Турция 17.30 ч: България - Беларус 20.00 ч: Финландия - Франция 15.00 ч: Беларус - Румъния 17.30 ч: Финландия - България 20.00 ч: Франция - Турция 15.00 ч: Румъния - Финландия 17.30 ч: България - Франция 20.00 ч: Турция - Беларус", "date": "2019.07.10", "title": "Волейболистите започнаха тренировки без четирима"}
{"url": "https://www.monitor.bg:443/bg/a/view/vylchev-uchebnicite-za-10-i-klas-gotovi-do-15-i-septemvri-170179", "text": "Учебниците по история и цивилизация за 10-и клас ще бъдат готови до 15-и септември, заяви образователният министър Красимир Вълчев по повод проблемите с новите помагала на учениците. След скандал с начина, по който е представен периодът на комунизма в учебниците, Вълчев върна помагалата на издателствата за редакция. Към момента след предложените редакции три от петте учебника по история за 10 клас могат да бъдат утвърдени. „Другите две издателства може би ще направят още допълнителни промени в частта 1944 - 1989 г.“, обясни просветният министър. За да направят допълнителна дискусия и да намерят най-добрите текстове са ангажирани учени и историци основно от БАН, участвали в процедурата досега. Вълчев изтъкна, че промените трябва да са базирани на основните ценности - национални и свързани с цивилизационния избор на България и приемането на ценностите на демокрацията, човешките права и свободи.", "date": "2019.07.10", "title": "Вълчев: учебниците по история готови до 15-и септември"}
{"url": "https://www.monitor.bg:443/bg/a/view/svetlinnoto-zamyrsjavane-zastrashava-nemo-170178", "text": "Светлинното замърсяване застрашава възпроизводството на рибата клоун, придобила голяма популярност благодарение на анимацията \"Търсенето на Немо\", алармират австралийски учени, цитирани от АФП и ДПА. Рибите от вида Amphiprion ocellaris се разпознават лесно с яркооранжевия си цвят и белите ивици с черен \"бордюр\". Симпатичните обитатели на кораловите рифове обаче са изправени пред сериозна заплаха - изкуствената светлина през нощта. Дори слабото количество изкуствено осветление на населените брегове край рифовете оказва неблагоприятен ефект върху времето за излюпване на яйцата, което обикновено е няколко часа след смрачаване. Авторите на настоящото изследване, публикувано в сп. \"Байолъджи летърс\", са установили, че излагането на изкуствена светлина през нощта оказва \"драматичен\" ефект върху излюпването. За да установят как влияе светлинното замърсяване върху възпроизводството на рибите клоуни, специалистите от университета \"Флиндърс\" в Аделейд са наблюдавали в лаборатория десет двойки в размножителен период. Пет от тях са били изложени на действието на LED светлина, сравнима с тази, която достига океанската повърхност край населените брегове. Петте двойки от контролната група са наблюдавани на естествена светлина. Първите етапи от размножаването са преминали без особени различия в двете групи. Когато е настъпил моментът за излюпване на яйцата обаче, учените са отчели нулев процент и липса на потомство при рибите, изложени на действието на изкуствена светлина през нощта. \"Резултатите от изследването ни ясно показват, че светлинното замърсяване оказва неблагоприятен ефект върху успешното възпроизводство на рибите клоуни\", казва Емили Фобърт от екипа. Според специалистите откритието вероятно важи и за други риби, обитаващи кораловите рифове, тъй като при много видове размножителното поведение и времето за излюпване са сходни с тези при сродниците на Немо. Светлинното замърсяване, което може да навреди на редица организми и системи, се увеличава с около два процента годишно по света, алармират учените.", "date": "2019.07.10", "title": "Светлинното замърсяване застрашава Немо"}
{"url": "https://www.monitor.bg:443/bg/a/view/borisov-7-mi-v-es-po-rastej-dogodina-4-ti-170185", "text": "България е 7-ма по ръстеж в ЕС, а догодина ще бъдем на 4-то място. Това става ясно от пост на премиера Бойко Борисов в профила му в социалните мрежи.  \"По последни данни от Лятната икономическа прогноза на European Commission за 2019 г. се очаква растежът на БВП на България да бъде съответно 3,3% през 2019 г. и 3,4% през 2020 г. Това ни нарежда на 7-мо място в ЕС по растеж тази година и на 4-то следващата. Очаква се още понижаване на инфлацията в ЕС. В доклада на ЕК се посочва, че рисковете, свързани с глобалните икономически перспективи, са тясно взаимосвързани и имат предимно отрицателни последици\", написал е премиерът. Какво се посочва в прогнозата на ЕК четете , както и", "date": "2019.07.10", "title": "Борисов: 7-ми сме в ЕС по растеж, догодина - 4-ти"}
{"url": "https://www.monitor.bg:443/bg/a/view/48-chasa-sedmichno-rabotjat-po-sveta-u-nas-dopuskat-56-170183", "text": "По международните стандарти работната седмица може да е максимум 48 часа. У нас пък максимумът по закон е 56, което значи седем дни по 8 часа. Това обясни експертът на КНСБ Чавдар Христов.  Преобладаващите договори у нас са на 8-часов работен ден, а в Европейския съюз съществува и вариант за частично отчитане. В Европа е възприета възможността в различините дни да има различни стойности – примерно, в понеделник да се работи 4 часа, във вторник 9 часа и т.н.. Все повече сигнали обаче има, че се спекулира за сумираното работно време, защото за бизнеса е по-удобно един работник да се труди повече часове, вместо двама – по-малко, коментират от сииндикатите. До 2001 г. 56-часовата работна седмица се е допускала само за така наречените непрекъсваеми дейности – в железопътния и морския транспорт, в тежката индустрия с непрекъснато производство. От тази година обаче у нас режимът се либерализира и се допусна максималният брой часове да се допуска навсякъде. Според сииндикатите, от 2001 г. България нарушава международната конвенция, тъй като не е пуснала нито веднъж списък с непрекъсваемите дейности, при които се допускат максималните работни часове за седмица. Държавата се опитва да коригира режима като въвежда списъци на дейности, но пропуска термина непрекъсваемост, коментират от КНСБ. Сега от МТСП предлагат да се увеличат средно годишните норми на извънреден труд, но по международните стандарти това се допуска само в извънредни ситуации. „Двата синдиката са против да се вкарва извънредния труд в закон, както предлага МТСП, докато не се реши въпросът със сумираното работно време“, каза президентът на синдиката Пламен Димитров.", "date": "2019.07.10", "title": "48 часа седмично работят по света, у нас допускат 56"}
{"url": "https://www.monitor.bg:443/bg/a/view/danychni-zapechataha-uveselitelen-park-spa-centyr-i-magazin-za-kasovi-aparati-170173", "text": "Данъчни инспектори от НАП-Варна провериха и запечатаха за срок от 14 дни три обекта.  При извършване на контролна покупка от „тайните клиенти“ на приходната агенция в магазин за продажба на касови апарати и консумативи за тях в морската столица, не е издадена касова бележка. За това нарушение магазинът е запечатан за срок от 14 дни. По време на проверки по Северното Черноморие, с помощта на тайни клиенти е установено също, че център за спа-процедури на „Златни пясъци“ и увеселителен парк във Варна, нарушават регистрирането и отчитането на продажбите с фискални устройства. Те също са затворени за 14 дни. По този повод от НАП- Варна отново напомнят на търговците, че освен налагането на глоби, когато се установят нарушения, свързани с липса на касови апарати или издадени касови бележки, данъчните инспектори запечатват търговските обекти, допуснали нарушенията, за срок до 1 месец. През тази година в наблюдението за отчитане на приходите могат да се включат и жителите и гостите на Северното Черноморие. За тази цел е необходимо да изтеглят на телефоните си мобилното приложение на НАП, което позволява сканиране на QR-кода на всяка касова бележка и да проверяват дали е регистрирана на сървърите на приходната агенция. Сигнали за неиздадени касови бележки могат да се подават на телефона на НАП 0700 18 700 или на имейл  С настъпването на активния летен сезон НАП-Варна засили контрола за спазване на данъчното и осигурителното законодателство по Северното Черноморие. В основната си част оперативните проверки се извършват от екипи на ГД „Фискален контрол“, като в тях се включиха и командировани служители от вътрешността на страната. Контролът е денонощен и се осъществява от служители по приходите, чрез извършване на контролни покупки и съпоставка на касовата наличност с отчетените обороти. Установените при проверките обороти от продажби се съпоставят с данните, получени в НАП, чрез дистанционната връзка на фискалните устройства. Под засилено дистанционно наблюдение и физически контрол са поставени високооборотни заведения за обществено хранене и дискотеки на територията на Варна и близките курортни комплекси.", "date": "2019.07.10", "title": "Данъчни под прикритие запечатаха увеселителен парк на морето "}
{"url": "https://www.monitor.bg:443/bg/a/view/graciite-sys-spektakyl-v-plovdiv-sled-svetovnoto-170170", "text": "Специален спектакъл под надслов „Пловдив посреща Златните момичета” ще изнесат националките по художествена гимнастика на 26 септември в европейския град на културата, съобщиха от местната община. Спортното шоу ще се проведе в зала „Колодрума” от 19.00 часа, а билетите за него вече се продават онлайн. Основни действащи лица в продукцията ще са момичетата от ансамбъла, както и индивидуалните изпълнителки Боряна Калейн, Катрин Тасева, Невяна Владинова, които 2 дни по-рано ще са се завърнали от световното първенство в Баку (16-22 септември). Специално участие в спектакъла ще вземе един от най-обичаните родни изпълнители – Орлин Павлов. Поканени са още отборът по аеробика и всички клубове по художествена гимнастика в Пловдив, олимпийски и световни шампиони от града, а също и кметът Иван Тотев. В момента националките продължават лагера си в японския град Мураяма, с който имат сключен 4-годишен договор до игрите в Токио 2020.", "date": "2019.07.10", "title": "Грациите със спектакъл в Пловдив след световното"}
{"url": "https://www.monitor.bg:443/bg/a/view/sybarjat-postrojki-v-maksuda-za-novoto-krygovo-na-bul-levski-i-devnja-170177", "text": "Община Варна започна действия по събаряне на опасни постройки в ромското гето „Максуда“, заради изграждане на ново кръгово кръстовище между бул. „В.Левски“, ул. „Г. Пеячевич“ и бул. „Девня“, с цел облекчаване на градския трафик. Постройките за събаряне са разположени на 10 парцела, като по данни на административния район „Одесос“, адресно регистрираните там лица са около 100, но реално обитателите са много по-малко. Те са предупредени за събарянето, връчени са им заповеди за освобождаване на постройките, като към момента няма желаещи за настаняване от Община Варна. Според обявената обществена поръчка през март, т.г., новото съоръжение ще бъде изградено до 12 месеца от началото на дейностите. За реализацията има избран изпълнител, а стойността на проекта е 3,7 млн. лв. „Започваме работа веднага, след сключване на договор. Ако няма няма обжалвания в КЗК, се очаква това да се случи в рамките на месец“, обясни зам.-кметът Христо Иванов. Планът предвижда кръгово кръстовище на едно ниво, представляващо елипса с обща дължина от 359 метра. В нея са проектирани 3 ленти за движение с ширина 3,5 метра. Предвидени са и байпасни връзки с ширина на платното от 5,5 метра по направлението бул. „В. Левски“ и ул. „Г.Пеячевич“ за дяснозавиващите и по направлението от ул. „Девня“, посока „Аспарухов мост“, за каращите направо автомобили. По основното направление по бул. „Васил Левски“ и улица „Девня“ са проектирани входове и изходи с по 2 ленти за движение с ширина от по 3,5 метра и обща ширина 7 м. По направлението на улица „Г. Пеячевич“ са проектирани вход с 1 лента с ширина от 5.5 м. и изход с по 2 броя ленти с ширина 3,5 м. Проектиран е триъгълен остров за канализиране на движението и ширина на лентите за вливане и отливане – 5 метра. В участъка са проектирани и две удължавания на съществуващите водостоци. Между двете съоръжения ще се изгради нов облицован открит канал с дължина от 95 м. Съществуващо досега съоръжение на ул. „Пробуда“ ще бъде премахнато, поради отпадане на необходимостта от него. Проектното решение предвижда да се изградят нови тротоари или да се възстановят съществуващите. По цялата дължина на бул. „В.Левски“ между двете платна е разположен облицованият отводнителен канал „Франга дере“. В конкретния  участък между канала и булеварда е проектирано да се изгради и предпазна ограда тип „Ню Джърси“. Върху нея ще се монтира допълнителен парапет до достигане на височина 1,1 м., отговаряща на нормите за проектиране. В участъците между обслужващите платна, рампите и булеварда е проектирано да се изпълни предпазна еластична система. Край кръстовището, поради непосредствената близост на движението с жилищните постройки, е планирано да се изгради 3-метрова шумозащитна ограда със стоманобетонови панели.", "date": "2019.07.10", "title": "Събарят постройки в „Максуда“ за новото кръгово във Варна"}
{"url": "https://www.monitor.bg:443/bg/a/view/pognaha-kmetovete-da-brojat-svine-po-selata-170174", "text": "Кметовете и кметските наместници в селата от Великотърновска област тръгват да броят свине по кочините и дворовете на хората. В срок до 19 юли информацията за броя на свинете, отгеждани в отделните домове трябва да бъде актуализрана и да се представи в Областната дирекция на БАБХ. Това решение беше взето на провелото се днес спешно заседания на Областната епизоотична комисия по повод необходимостта от набелязване на мерки за предпазване от болестта Африканска чума по свинете, във връзка с последните открити случаи в община Никопол. В заседанието участваха членове от РЗИ, РДГ, ЛРД Сокол 1884, ОД МВР,  ОД „Земеделие” и  РД ПБЗН.  Д-р Станимир Спасов, директор на Областната дирекция по безопасност на храните, запозна присъстващите с информацията за разпространението на заболяването към този момент на територията на страната. Той подчерта, че досега на територията на област Велико Търново няма регистриран случай на заразяване, но най-близкото огнище е село Новачане, област Плевен, което се намира в близост до село Ореш, община Свищов. Взети са мерки, като са отпечатани информационни листовки и плакати, които ще бъдат разлепени и раздадени във всички населени места в област Велико Търново. До 11 юли спешно трябва да се свикат всички общински епизоотични комисии с цел предприемане на необходими мерки. Да се проведе информационна кампания във всички населени места от страна на БАБХ, като е необходимо пълно съдействие от страна на кметове, кметски наместници и общински ветеринарни лекари. Ловните сдружения пък трябва да проведат срещи с ловните дружинки по места с цел засилване активността но отношение на индивидуалния лов на диви прасета. Междувременно някои ловци в малките населени места в областта толкова силно са ентусиазирани от давания стимул от 50 лв. за убито диво прасе, че са готови да ходят по горите денонощно. Шефовете на дружинките са получили запитване от свои членове дали може да си вземат платена отпуска и да ходят самосиндикално по горите да бият диви свине и да заработват извънредно по още една месечна заплата.    ", "date": "2019.07.10", "title": "Погнаха кметовете да броят свине по селата"}
{"url": "https://www.monitor.bg:443/bg/a/view/diana-dimitrova-zagrjava-za-blagotvoritelen-maraton-170143", "text": "Обичаната актриса Диана Димитрова, която завладя сърцата на зрителите в престилката на д-р Огнянова в „Откраднат живот“, ще се включи към благотворителния маратон - “Race for the Cure – Бягам за теб!“. Спортното събитие с кауза е в подкрепа на болните от рак на гърдата, а за него отсега загряват още атлетът Краси Георгиев, поп легендата Нели Рангелова, жената от джаз кръвна група Есил Дюран, и певицата с отличен по йога Светла Иванова. Сред желаещите да празнуват живота с 5 км бягане и 2 км ходене са още проповедниците на добрия вкус в съвременния бг рок Свилен Ноев от „Остава“, както и Ерсин Мустафов и Ташо Колев от Jeremy?. Всички те ще обединят усилия и спортен дух на 29 септември в столичния Южен парк заедно с представители на още 16 европейски столици като Рим, Брюксел, Прага, Загреб и Атина. Целта на събитието е да насочи вниманието към профилактичните прегледи като начин да се предпазим. Колкото по-рано е открито заболяването, толкова по-лесно лечимо е то, като съвременната медиицна предлага все по-иновативни терапии. В България всяка година над 4000 жени са диагностицирани с рак на гърдата и съпричастността към тях е изключително важна. Събраните средства от таксата за участие в „Race for the Cure-Бягам за теб!“ ще бъдат вложени в групи за психологическа взаимопомощ в София, Пловдив, Варна и Бургас.“, обяснява д-р Полина Лъжанска, председател на платформата CancerCare.bg, която стои зад кампанията. Регистрацията за участие в Race for the Cure ще стартира в края на юли, като желаещите могат да се включат в бягането самостоятелно или в отбор до 10 човека. Решилите да се включат в „Race for the Cure – Бягам за теб!“ в последния момент ще могат да го направят и на място в деня на събитието. Победителите ще си тръгнат с медали и подаръци, а гостите на маратона ще получат забавление за цялото семейство - голяма сцена, на която ще се случват различни спортни активности, кът с детски аниматори и зона с храни и напитки.", "date": "2019.07.10", "title": "Диана Димитрова загрява за благотворителен маратон "}
{"url": "https://www.monitor.bg:443/bg/a/view/ilijan-stana-naj-haresvan-bylgarski-izpylnitel-v-syrbija-170148", "text": "Поп-фолк певецът Илиян получи покана за участие на концерт в Сърбия, откъдето се върна със специална статуетка за най-харесван български изпълнител там. Това разказа самият той пред Планета тв. “Бях поканен на концерт в Лесковац и организаторите ме изненадаха с приз за “Най-харесван български изпълнител в Сърбия”. за което благодаря.”, сподели звездата на „Пайнер“. Илиян не е обмислял опцията да запише дует със сръбски изпълнител, но много харесва певицата Мария Шерифович, която спечели „Евровизия“ през 2007 година. Той обаче е пял на една сцена с Шабан Шаулич, Кеба и Дарко Димитрович. Изпълнителят на „Тупалка“ наскоро получи още една награда - „Кралят на купона“. \"Близки хора, които много уважавам, успяха да ме изненадат с този приз, защото съм го заслужил през годините.”, намигна Илиян.", "date": "2019.07.10", "title": "Илиян стана  “Най-харесван български изпълнител в Сърбия”"}
{"url": "https://www.monitor.bg:443/bg/a/view/novite-trolei-na-ruse-pristignaha-po-dunav-170171", "text": "Седемнайсет тролейбуса втора употреба пристигнаха днес по река Дунав на Пристанище „Изток“ в Русе. Те ще преминат основен технически преглед и след като бъдат оборудвани със системи за таксуване, в рамките на десетина дни първите от тях ще започнат да изпълняват редовни курсове, съобщават от общината в града. Тролейбусите са в отлично техническо състояние. Пет от тях са закупени от Швейцария, а останалите 12, които са нископодови и с механични рампи за инвалидни и детски колички - от Чехия. Всички возила са били транспортирани първо с извънгабаритни платформи до град Пасау, а оттам натоварени на ферибот и транспортирани по Дунав до Русе. Превозните средства ще подменят част от старите тролейбуси, някои от които са на над три десетилетия. Общината възнамерява да кандидатства в партньорство с „Общински транспорт Русе“ ЕАД с европроект за закупуване на нови електрически автобуси и тролейбуси. Максималният размер на безвъзмездната финансова помощ за Община Русе е 39 млн. лв., с които да се закупят между 30 и 40 нови превозни средства. Снимки: Община Русе", "date": "2019.07.10", "title": "„Новите“ тролеи на Русе пристигнаха по Дунав"}
{"url": "https://www.monitor.bg:443/bg/a/view/venci-stefanov-chervenite-da-si-igrajat-v-sobstveno-pyrvenstvo-170176", "text": "Президентът на „Славия“ и член на Изпълкома на БФС Венцеслав Стефанов направи изключително остро изказване по адрес на ЦСКА. Босът на „белите“ е недоволен от желанието на „червените“ да се оттеглят от сделката за телевизионните права. Това би означавало повече приходи за ЦСКА и по-малко за останалите отбори – нещо, срещу което Стефанов бурно протестира. В типичния си стил колоритният президент на „Славия“ дори предложи „армейците“ да напуснат това първенство и да си направят собствено. \"Какво е това нещо? Това на нищо не прилича!, афектиран бе Венци Стефанов. - Нали имаше среща с премиера, за да има феърплей. Това ли е феърплеят на ЦСКА? “Левски” подписа за телевизионните права, а ЦСКА не го е направил. Заради тях ще страдат повечето отбори от Първа лига, тъй като разчитат на парите от ТВ правата. От сутринта ми звънят собствениците на отборите, които са притеснени. За тях тези средства са много важни, а някой е решил да си играе със съдбата на клубовете. Ако ЦСКА смята, че е толкова голям отбор и иска повече пари, нека отиде да играе в друг шампионат. Защо всички трябва да страдат заради тях!\", емоционален бе членът на Изпълкома. Сагата с телевизионните права пък се очаква да претърпи развитие идните дни. „Червените“ са категорични, че няма да пуснат камерите на „Диема Спорт“ на своя стадион. Това обаче може да им донесе изключително тежки санкции от БФС, тъй като по настоящия договор има още два сезона и казусът най-вероятно ще стигне до съд.", "date": "2019.07.10", "title": "Венци Стефанов: ЦСКА да си играе в собствено първенство"}
{"url": "https://www.monitor.bg:443/bg/a/view/koncertyt-na-maluma-shte-zapochne-s-chas-po-kysno-170172", "text": "Дългоочакваният концерт на колумбийската звезда Малума в „Арена Армеец“ ще започне с малко повече от час по-късно от първоначално предвиденото, научи „Монитор“. Макар, че по план първото парче трябваше да зазвучи в 20 ч. тази вечер, това ще се случи „малко след 21 ч.“, обясниха от българския екип на събитието. Промяната се налага заради забавяне на границата на транспорт, превозващ част от сценичната продукция. Самият Малума пристигна у нас още снощи, като фенове забелязаха изпълнителят да се разхожда по столичния булевард „Витошка“. Довечера се очаква хитмейкърът да излезе на сцената с лайв банда и 12 танцьори.", "date": "2019.07.10", "title": "Концертът на Малума ще започне с час по-късно"}
{"url": "https://www.monitor.bg:443/bg/a/view/zaloviha-bezdomnoto-kuche-nahapalo-dve-deca-v-asenovgrad-170168", "text": "Служители на Зооветеринарния комплекс в Пловдив заловиха в Асеновград бездомното куче, което нахапа две деца през няколко дни. Акцията по залавяне на четириногото е била проведена около 18,30 часа на 9 юли т.г. на ул. „Отец Паисий” в градчето, където безстопанственото животно се е подвизавало от няколко седмици. Първото ухапване е станало на 2 юли т.г. вечерта, разказа за Агенция Монитор майката на пострадалото момченце Станимира Солакова. „Синът ми бе на гости на баба си и дядо си, където остана да спи и да играе с приятелчетата си. Ние живеем на две пресечки по-нагоре, в кв. „Изток”. В същата вечер и ние бяхме на гости на майка ми и малко, след като си тръгнахме, майка ми се обади и ми каза: „Идвайте си бързо, Ники го ухапа куче”. Това е станало около 22,30 часа”, разказа Станимира. Нейният по-голям син – Николай и други деца играели на миженица на улицата. Тъй като в дома на Станимира също гледат куче, а и папагал, Ники обича животните. Когато видяло сладкото на вид бездомниче, което било до кофите за боклук, детето се навело да го погали и тогава било ухапано. Пострадала дясната му ръчичка, има и кръвоизлив под единия нокът, имало охлузвания по бедрото. „Заведохме детето на спешен кабинет, водим го всеки ден на превръзки. Полагаме адекватни грижи за него”, казва още Станимира. Родителите на Николай подали жалба в община Асеновград, обясни майката на първото ухапано дете. Парадоксалното в случая е, че на 7 юли вечерта Ники видял как същото куче хапе друго дете. Второто пострадало момченце се връщало с приятелчета от игра на футбол в близкия училищен двор. Никое от децата не закачало кучето, но то се нахвърлило и ухапало още едно момченце. Второто пострадало дете е в по-тежко състояние, като било настанено в Клиниката по ортопедия в УМБАЛ „Св. Георги” в Пловдив и му предстоят още операции. Родителите на второто пострадало момче са подали жалба в прокуратурата в Асеновград. По данни на община Асеновград проблемното куче не е било кастрирано и маркирано. Според съседи то обаче е било хранено от хора в района и затова се заселило на тази улица. Заради агресивното бездомно животно родителите на деца от квартала спрели да ги пускат сами да излизат и да играят на улицата. Хлапетата излизали само с придружител, за да не пострадат, разказаха хора от района. В Асеновград над 30 бездомни кучета от началото на годината са заловени и третирани по сигнали и след огледи на общинските екипи из града. С изключение на тези, които са проявили агресия към физически лица, останалите са върнати обратно, както е по закон. Общо девет акции са проведени до момента, следващата е насрочена за 16.07.2019г. Именно за нея по настояване на кмета д-р Емил Караиванов ще бъде извършен повторен оглед на целия район около ул. „Отец Паисий” и квартал ”Изток”, съобщиха от общината. Родителите на второто ухапано дете - Митко, смятат да съдят община Асеновград. Те са наели адвокат и са категорични, че ще си търсят правата в съда. \"Ще се съдим, няма да ги оставя\", се заканва бащата на 8-годишния Митко Йордан Гудов. Детето му е изписано от болницата, но е в силен стрес, не иска да излиза от вкъщи и предстои да посещава психолог.    Снимки община Асеновград", "date": "2019.07.10", "title": "Заловиха бездомното куче, нахапало две деца в Асеновград"}
{"url": "https://www.monitor.bg:443/bg/a/view/kabinetyt-otpusna-12-5-mln-lv-za-nauchni-proekti-170175", "text": "12,5 млн. лв. допълнително ще бъдат предоставени за финансиране на дейността на Фонд „Научни изследвания“, заяви образователният министър Красимир Вълчев след заседанието на Министерски съвет. Средствата ще бъдат използвани за конкурсно проектно финансиране за тази година. По линия на Фонда се финансират на конкурсен принцип проекти на всички висши училища в страната и на институтите на БАН, които основно са свързани с фундаментални научни изследвания, припомни председателят на Българската академия на науките акад. Юлиан Ревалски. С допълнителните средства ще се гарантира устойчивостта на финансирането на конкурсен принцип, каквато е основната цел на ФНИ. Ще се насърчат насочените и чистите фундаментални научни изследвания, ще се подпомогне българската научна периодика. Проектите по двустранно научно-техническо сътрудничество в системата на висшето образование и науката в страната ни също могат да бъдат подпомогнати. През 2019 г. се планира ФНИ да обяви следните четири нови конкурси на обща стойност от 10 млн. лв.: „Финансиране на научни изследвания“ в съответствие с Националната стратегия за развитие на научните изследвания; „Българска научна периодика - 2019 г.“; „Финансиране на научни изследвания на млади учени и постдокторанти - 2019 г.“ и „Финансиране на проекти по двустранно научно-техническо сътрудничество“. Новите конкурси ще се провеждат след съгласуване с Министерството на финансите при спазване на изискванията на Рамката за държавни помощи за научни изследвания и иновации. 2,5 млн. лв. от отпуснатите средства ще се използват за изплащане на задължения по вече подписани договори от конкурси за двустранно и международно сътрудничество, проведени в периода 2016-2018 г. на основата на подписани Споразумения с Китай, Франция, Русия и Индия. Допълнителното финансиране ще бъде отпуснато по бюджета на МОН от предвидените разходи от централния бюджет за 2019-а. Извън него в бюджета на просветното министерство са планирани 15 млн. лева, с които ще бъде платено продължаването на изпълнението на проекти, започнали през предходни години, припомни Вълчев.", "date": "2019.07.10", "title": "Кабинетът дава 12,5 млн. лв. за научни проекти"}
{"url": "https://www.monitor.bg:443/bg/a/view/bageri-razchistiha-starite-lozja-ot-nezakonni-postrojki-170157", "text": "Над 20 незаконно съществуващи от десетилетия пристройки, бараки и складови помещения с различна квадратура в местността Старите лозя край Казанлък, бяха съборени от два багера. Акцията е на община Казанлък, която от две години е извървяла цялата процедура по Закона за устройство на територията като е издирила собствениците на сградите, уведомила ги е да ги премахнат и след като това не е се случило е предприела действия за своя сметка. За повечето имоти обитателите им, основно цигани са показали нотариални актове, а за останалите имали договори за ползване под наем срещу задължение за поддръжка. Вилите са били изградени в средата на 70-те години на миналия ХХ в, през последните 3 десетилетия част от тях са изоставени, а друга са полуразрушени след многобройни набези на крадци. В хода на общинската акция е съборена и постройка в близост до язовир Копринка, която е била построена за нуждите на някогашните бригади през далечната 1948-а. На времето тя я била отдавана под наем, но от 20 години е необитаема и имало опасност да се срути върху главите на бездомници, които понякога нощували там. Тепърва ще се остойностява трудът на разрушителите, за да бъде предявена сметката на собствениците, съобщи зам. кметът по строителството Даниела Коева.", "date": "2019.07.10", "title": "Багери разчистиха Старите лозя от незаконни постройки"}
{"url": "https://www.monitor.bg:443/bg/a/view/kradec-veteran-vliza-zad-reshetkite-za-10-godini-170161", "text": "Отдавнашен познайник на старозагорските криминалисти отново попадна в затвора, този път за 10 години, след като бе осъден по обвинение за множество прониквания с взлом в жилища. 53-годишният Валери М. има зад гърба си досега три ефективно изтърпени присъди за кражби, последната е изтърпяна през март 2017-а. Само два месеца и половина по-късно, на 13 юни мъжът отново се „разшетал“ и в съучастие с авер от пандиза за кратко време успял да задигне от апартаменти в Града на липите златни бижута за два и половина бона. „Шетнята“ продължила  до към края на август, като двойката междувременно успяла да открадне битова техника компютри и златни накити за над 11 600 лв, които били пласирани на черния пазар. Апашът е бил закопчан през септември 2017-а, след сигнал за проникване с взлом в паркирано недалеко от центъра „Фолксваген Поло“, откъдето задигнал златна верижка с особена плетка, която собственикът й няколко дни по-късно открил при златар и разпознал. Всички престъпления са били извършени  в условията на опасен рецидив, състав на районния съд в Стара Загора на 9 юли т.г. е постановил две присъди от по 5 и 10 години за „ветерана“, като крайната трябва да бъде изтърпяна в условията на строг режим. Стари познати на апаша твърдят, че проникването в апартаментите за него било като детска игра, нямало било ключалка, която да му се опре.Имало случаи, в които „услугите“ му били ползвани и от полицаи , за да не разбиват  блиндирани врати на баровски апартаменти .  ", "date": "2019.07.10", "title": "Крадец-ветеран влиза зад решетките за 10 години\t"}
{"url": "https://www.monitor.bg:443/bg/a/view/otelo-ot-lozenec-vliza-v-zatvora-prebil-dezdemona-170159", "text": "40-годишен обитател на старозагорската ромска махала Лозенец влиза за 8 месеца зад решетките след споразумение по дело за домашно насилие. Жалба за нечовешки условия: множество зверски побои и държане вързана с денонощия за стол е подала живеещата на семейни начала с Чанко С. 36-годишна жена. Последният случай бил от началото на март, когато озверелият от ревност старозагорски Отело заварил любимата си Дездемона да разговаря с комшия и без много приказки я набил, остригал косите й, а след това със сезал я завързал на стол насред кухнята в къщата си на улица „Витоша“. Докато жената ронела сълзи и молела за милост ревнивецът размахвал над главата й кухненски нож, повтаряйки в транс закани, че ще я прати в гроба, режейки парче по парче тялото й. Напразни останали опитите на 7-годишната дъщеричка на жертвата да омилостиви пастрока си. Момиченцето било заключено в съседната стая, за да не помогне на майка си. Мъченията приключили късно вечерта на втория ден, когато Чанко решил да „отложи“ за по-късно „екзекуцията“ и след солидна самопочерпка заспал. Тогава страдалката успяла да се измъкне и отвеждайки дъщеря си при своите родители най-после събрала смелост и подала жалба в полицията. Наказанието трябва да бъде изтърпяно в затвора при първоначален свободен режим, споразумението не подлежи на протест или обжалване. За изумление на съдии и прокуратура веднага след одобрението на споразумението жертвата се хвърлила на врата на мъчителя си и със сълзи на очи се заклела да му бъде вярна докато е в килията.  ", "date": "2019.07.10", "title": "Отело от Лозенец влиза в затвора "}
{"url": "https://www.monitor.bg:443/bg/a/view/mechkata-osydi-beroe-pribira-17-bona-sled-4-godini-170160", "text": "17 376 лв. ще трябва да плати с почти 4-годишно закъснение старозагорският ПФК „Берое“ на бившия си халф Георги Костадинов – Мечката за приноса му зелено-белите да се класират на второ място в държавното първенство през сезона 2014/2015. Решението на старозагорския окръжен съд е окончателно и не подлежи на касационно обжалване. То отменя изцяло решението на районния съд, според което клубът няма финансови ангажименти към игралия в онова време 2606 минути футболист, пропуснал само две срещи заради счупен нос на срещата с ЦСКА).     Близо 300 000 лв. премия са били разпределени за второто място, 44 процента отишли при треньорите и ръководството, останалите били за играчите, по предложение на старши – треньора Петър Хубчев. От солидната сума тогава на Костадинов били платени само 1000 лв., става ясно от съдебните документи. Мечката обаче е категоричен, че Хубчев настоявал да получи 14 бона като своеобразна компенсация, че му се наложило да играе с маска на лицето (заради счупения нос) в срещата с „Локомотив“ (Пловдив), като дори вкарал гол.    Дължимата премия била поискана писмено още на 23 юни 2015 година от агента на Костадинов - Антъни Раво, но от ПФК „Берое“ си направили оглушки, поради което се наложи парите да бъдат търсени по съдебен ред. В съдебната зала роденият в Царево национал, който е студент по право, е бил представляван от личния си адвокат, който ще трябва да получи 2000 лв. за работата си. След 2 сезона в „Берое“ Константинов известно време беше играч на „Левски“, после премина в израелския „Макаби“ (Хайфа), а сега рита за „Арсенал“ (Тула). В Русия Георги Костадинов живее с приятелката си Радост, носителка на титлите Мис Футбол и Мис Вселена България 2015. През последните седмици се заговори, че двамата предстои да сключат брак.", "date": "2019.07.10", "title": "Мечката осъди „Берое“, прибира 17 бона след 4 години"}
{"url": "https://www.monitor.bg:443/bg/a/view/militao-obeshta-da-pishe-istorija-s-real-170162", "text": "Новият централен защитник на „Реал“ (Мадрид) Едер Милитао обеща да се раздаде за отбора и да пренапише историята с белия екип. 21-годишният бразилец беше закупен от „Порто“ за 50 млн. евро и е един от петимата футболисти, с които “лос бланкос” се подсилиха през лятото досега. “Още от дете исках да играя в най-големия клуб в света, заяви Милитао. - Много съм щастлив и искам да благодаря на всички, които ми помогнаха да стигна дотук. Готов съм да дам сърцето и душата си за клуба, ще покажа това на терена. Надявам се да напиша история тук“, допълни бранителят, който подписа за 6 години с „Реал“. На церемонията по представянето му ласкави думи имаше и от клубния бос Флорентино Перес. “Приветстваме един от най-добрите защитници в света, който ще ни помогне да изпълним високите си цели. Едер, ти си само на 21 години и идваш от велик клуб като „Порто“. Там ти показа таланта си да се състезаваш на най-високо ниво и да се превърнеш в един от водещите играчи на португалското първенство. Сега ти предстои най-голямото предизвикателство в кариерата, скоро ще усетиш какво е да носиш фланелката на „Реал“, заяви Перес.", "date": "2019.07.10", "title": "Милитао обеща да пише история с „Реал“"}
{"url": "https://www.monitor.bg:443/bg/a/view/razkriha-tajnata-na-dobrata-forma-na-kejt-midyltyn-170158", "text": "Херцогинята на Кембридж Катрин е обществена личност, за която е важно да изглежда възможно най-добре. Как съпругата на принц Уилям и майка на три деца поддържа отличната си форма и сияйна кожа? Отговорът едва ли ще изненада някого - със здравословно хранене, пише в. \"Дейли експрес\". Въпреки че навремето принц Уилям се пошегува, че кулинарните умения на жена му са причината да е толкова слаб, е известно, че херцогинята на Кембридж Катрин обича да готви. По-рано през годината по време на посещение в основно училище, Кейт Мидълтън сподели, че учи двете си по-големи деца принц Джордж и принцеса Шарлот да приготвят макарони със сирене. Смята се обаче, че херцогинята на Кембридж е привърженичка на диетата на Дюкан, и избягва въглехидратите за сметка на протеини, зеленчуци и полезни мазнини. Кейт Мидълтън е известна със стройната си фигура, която очевидно умело поддържа. Говори се, че херцогинята на Кембридж е особено мотивирана да демонстрира сияйна кожа, към което е насочен и хранителният й режим. Това означава, че съпругата на принц Уилям отдава предпочитанията си към продукти и ястия като салата с диня, гаспачо, годжи бери, табуле, севиче. Какво хапва херцогинята на Кембридж Катрин за стройна фигура и сияйна кожа? Закуска Според в. \"Дейли мейл\" Кейт залага на зелено смути за закуска, включващо спирулина, кейл, матча, спанак, маруля, кориандър и боровинки. Обяд От салата с диня до табуле - херцогинята на Кембридж Катрин предпочита в обедното й хранене да присъства изобилие от зелени листни зеленчуци. Вечеря Вечерята е времето за традиционни блюда. Говори се, че принц Уилям е почитател на печеното пиле, както и че Кейт приготвя чудесно къри и вкусни супи. Хапване между основните хранения За да залъгва поривите си да хапне нещо сладко, херцогинята на Кембридж Катрин се наслаждава на дребни плодове, смесени с бадемово мляко. Алкохол Кейт може понякога да изпива чаша вино, но не е известна като почитателка на алкохола. \"Дори виното не я блазни особено. За нея чаша брутално изстудено шардоне в 18 часа е достатъчно\", казва неназован източник, цитиран от в. \"Дейли мейл\".", "date": "2019.07.10", "title": "Разкриха тайната на добрата форма на Кейт Мидълтън "}
{"url": "https://www.monitor.bg:443/bg/a/view/uve-klekna-za-de-liht-kraj-na-transfernata-saga-170164", "text": "Трансферната сага около най-добрия млад защитник в света – Матайс де Лихт, е към своя край. Това стана факт, след като ръководството на „Ювентус“ най-накрая клекна пред „Аякс“ и прие исканите от холандския клуб условия. След като играчът се разбра за трансфер в тима на Кристиано Роналдо, проблем за сделката се оказаха 10 милиона евро. Точно толкова бе разликата между исканите от „Аякс“ 75 милиона евро и предлаганите от „Ювентус“ 65 милиона. След като сделката бе в застой за повече от седмица, шефовете на „Старата госпожа“ клекнаха и извадиха нужната сума. Козът на холандския клуб бе, че „Барселона“ и ПСЖ чакат на опашката за Де Лихт, което в крайна сметка принуди „Юве“ да предложи исканата сума. Според „Скай Италия“ трансферът ще бъде обявен до края на седмицата. Така холандският национал ще стане третият нов защитник на „Ювентус“ за това лято, след като договори вече подписаха Мерих Демирал и Кристиан Ромеро.", "date": "2019.07.10", "title": "„Юве“ клекна за Де Лихт, край на трансферната сага"}
{"url": "https://www.monitor.bg:443/bg/a/view/radev-nasrochi-mestnite-izbori-za-27-oktomvri-170167", "text": "Президентът Румен Радев насрочи със свой указ изборите за общински съветници и кметове, като те ще състоят на 27 октомври 2019 година, съобщиха от \"Дондуков\"2.   Указът на държавния глава е на основание чл. 98, т.1 от Конституцията на Република България във връзка с чл. 4, ал.1 от Изборния кодекс., уточниха от президентството. На местният вот наесен трябваше да има машинно гласуване в общо 6000 секции, след затрудненията на евровота обаче управляващите предвиждат то да отпадне. Промените в Изборния кодекс днес се разглеждат на правна комисия, а в петък трябва да минат на първо четене в пленарна зала.", "date": "2019.07.10", "title": "Президентът насрочи местните избори за 27 октомври"}
{"url": "https://www.monitor.bg:443/bg/a/view/ep-otlaga-glasuvaneto-za-ursula-fon-der-lajen-za-septemvri-170163", "text": "Предложената за следващ председател на Европейската комисия Урсула фон дер Лайен ще се срещне с водещите политически групи в Европейския парламент, съобщиха различни източници от парламента. Очаква се ръководството на ЕП да реши дали да включи в дневния ред на сесията следващата седмица гласуване по предложението Лайен да оглави ЕК. Ако бъде решено да се изчака, предложението ще бъде гласувано най-рано през септември. Засега няма яснота как ще гласуват водещите парламентарни групи, липсва и програма за управлението на Лайен, отбелязват източниците. Очаква се Лайен да направи изявление, в което се очаква да очертае целите си като ръководител на комисията. Тя ще бъде поставена на своеобразен изпит от групата на Зелените в открито изслушване. ЕК под председателството на Жан-Клод Юнкер има правомощия да работи до 1 ноември. Ако дотогава не бъде назначено следващото ръководство на институцията, настоящите еврокомисари могат да останат на работа до приключването на процедурите. ЕП може да отхвърли Лайен и тогава Европейският съвет ще разполага със срок от един месец, за да направи ново предложение за ръководител на комисията.  ", "date": "2019.07.10", "title": "ЕП отлага гласуването за Урсула фон дер Лайен за септември"}
{"url": "https://www.monitor.bg:443/bg/a/view/nad-236-hil-legla-v-mestata-za-nastanjavane-prez-maj-170166", "text": "През май 2019 г. в страната са функционирали 2328 места за настаняване с над 10 легла - хотели, мотели, къмпинги, хижи и други места за краткосрочно настаняване, сочат данните на Националния статистически институт (НСИ). Броят на стаите в тях е 107,6 хил., а на леглата – 236,2 хиляди. В сравнение с май 2018 г. общият брой на местата за настаняване, функционирали през периода, намалява с 0,7%, а броят на леглата се увеличава с 1%. Общият брой на нощувките във всички места за настаняване, регистрирани през май 2019 г., е 1,449 млн., или със 7.8% по-малко в сравнение със същия месец на предходната година, като най-голямо намаление на нощувките (с 11,5%) се наблюдава в местата за настаняване с 4 и 5 звезди. През май 2019 г. в хотелите с 4 и 5 звезди са реализирани 78,1% от общия брой нощувки на чужди граждани и 37.1% - на българи. В местата за настаняване с 3 звезди са осъществени 14.7% от нощувките на чужди граждани и 31.0% - на българи, докато в останалите места за настаняване (с 1 и 2 звезди) те са съответно 7.2 и 31.9%. Броят на пренощувалите лица в местата за настаняване през май 2019 г. се увеличава с 0.8% в сравнение със същия месец на 2018 г. и достига 586.6 хил., като е регистрирано увеличение при българските граждани с 8.5% и намаление на чужденците с 6.7%. Българските граждани, нощували в местата за настаняване през май 2019 г., са 310.6 хил. и са реализирали средно по 1.9 нощувки. Чуждите граждани са 276.0 хил. и са реализирали средно по 3.2 нощувки, като 75.8% от тях са нощували в хотели с 4 и 5 звезди. Общата заетост на леглата в местата за настаняване през май 2019 г. е 21.3%, като намалява с 2.3 процентни пункта в сравнение с май 2018 година. Най-висока е заетостта на леглата в хотелите с 4 и 5 звезди - 25.2%, следват местата за настаняване с 3 звезди - 18.5%, и с 1 и 2 звезди - 15.5%. Приходите от нощувки през май 2019 г. достигат 76.2 млн. лв., или с 2.6% по-малко в сравнение с май 2018 година. Регистрирано е намаление на приходите от чужди граждани с 9.9%, докато тези от български граждани се увеличават с 15.5%.", "date": "2019.07.10", "title": "Над 236 хил. легла в местата за настаняване през май"}
{"url": "https://www.monitor.bg:443/bg/a/view/hvanaha-25-kg-bilkov-eleksir-za-polova-mosht-170146", "text": "25 кг контрабанден продукт за полова мощ задържаха митническите служители на ГКПП Капитан Андреево. Те са открити в камион с турска регистрация, който влизал в България. Шофьорът декларирал, че превозва търговски стоки от Турция за Германия през България. Автомобилът е селектиран за пълна митническа проверка, включително и с рентгенова апаратура. При нея сред декларираната и редовно превозвана стока е открит кашон със 107 стъклени опаковки от по 230 грама билков екстракт- афродизиак. При огледа на шофьорската кабина в хладилника е открит и 1,5 кг нарязан тютюн за пушене. Контрабандните стоки са задържани, а на шофьора на камиона са съставени актове по Закона за митниците.      ", "date": "2019.07.10", "title": "Спипаха 25 кг елексир за полова мощ"}
{"url": "https://www.monitor.bg:443/bg/a/view/40-godishna-skochi-ot-9-etaj-i-ocelja-borjat-se-za-jivota-j-170145", "text": "40-годишна скочи от 9-ия етаж на висок блок в пловдивския район „Северен”, известен, като „Гиганта” и оцеля като по чудо. Жената била приета с много тежки травми в Клиниката по ортопедия и травматология в УМБАЛ „Св. Георги”, където лекарите се борят за живота й. По информация на хора от блока, в който живеела заедно с родителите си, страдала от психично разстройство. В съботната нощ на 6 юли получила криза и решила да сложи край на живота си, като скочи от високия етаж. За неин късмет обаче ударът в земята бил притъпен от тенти и външни тела на климатици, както и от дърветата под блока. Така тя успяла да оцелее, въпреки многото фрактури, най-опасна от които била травмата на гръбначния й стълб.    ", "date": "2019.07.10", "title": "40-годишна скочи от 9 етаж и оцеля, борят се за живота й"}
{"url": "https://www.monitor.bg:443/bg/a/view/vdigat-pametnik-na-kapitan-petko-vojvoda-v-borisovata-gradina-170150", "text": "Издигат бюст-паметник на Капитан Петко Войвода в Борисовата градина в София. Предложението трябва да бъде гласувано в четвъртък от Столичния общински съвет.  Вносителите на доклада Малина Едрева и Борислав Бориславов предлагат паметникът да бъде в Алеята на бележите българи. Те посочват, че Петко Киряков Калоянов е сред най-ярките личности в историята на национално-освободителното движение на България и нейното единение. „На името на бележития българин е именуван връх Ливингстън, Антарктида. Капитан Петко Войвода е оня героичен и морален строеж, по който ние се съизмерваме и се водим в делата си“, се посочва в доклада. Проектът на бюста е на проф. Валентин Старчев. За изработването на паметника е проведен конкурс. Основата на монумента ще е от масив от полиран гранит. На монумента ще има надпис Капитан Петко войвода - 1844 – 1900.", "date": "2019.07.10", "title": "Вдигат паметник на Капитан Петко войвода в Борисовата градина"}
{"url": "https://www.monitor.bg:443/bg/a/view/balykov-se-puska-na-golf-turnir-na-chernomorieto-170142", "text": "Треньорът на националния отбор по футбол Красимир Балъков ще се състезава в престижен международен голф турнир на българското Черноморие. 33 отбора с играчи от близо 20 държави ще участват в 11-ото издание на един от най-популярните голф турнири в България – BlackSeaRama Vivacom Pro-Am. Това е рекорден интерес към състезанието, което се провежда всяка година през юли от 2009 г. насам в партньорство с PGAs of Europe. Тази година турнирът започва днес, а победителите ще бъдат обявени на церемония в BlackSeaRama Golf & Villas на 12 юли. Отборите включват по един професионалист и трима аматьори, които се състезават в три кръга по 18 дупки на игрищата на Lighthouse, Thracian Cliffs и BlackSeaRama. Форматът на турнира е изключително атрактивен – на всяка дупка се вземат предвид двата най-добри резултата и те формират отборния актив. Ще има и отделна индивидуална надпревара за професионалистите. Наградният фонд, който ще се разпредели между професионалните играчи, възлиза на 33 000 евро. Наградите за аматьорите са осигурени от Vivacom, M Car, JuCad и BlackSeaRama.", "date": "2019.07.10", "title": "Балъков се пуска на голф турнир на Черноморието"}
{"url": "https://www.monitor.bg:443/bg/a/view/nemarliv-stopanin-podpali-imota-na-syseda-si-170151", "text": "Немарлив стопанин, който го домързяло да изчисти отпадъци в двора си и решил да ги запали, за да се отърве от тях, предизвика пожар в пазарджишкото село Юнаците. Във вторник следобед 59-годишният И.И. от селото решил да почисти имота си. След като приключил, мъжът решил, в разрез с всички изисквания и забрани, да запали отпадъците и сухите треви. В резултат на това огънят бързо се разраснал, прехвърлил се в съседния имот и обхванал стопанска постройка, собственост на негов съселянин. На мястото се отзовали два противопожарни екипа от РСПБЗН-Пазарджик , които потушили пожара. Стихията обаче изпепелила покривната конструкция на плевнята и само бързата намеса на пожарникарите предотвратила причиняването на по-големи щети в две съседни жилищни сгради. На мястото е извършен оглед, а спрямо И.И. е образувано полицейско производство.", "date": "2019.07.10", "title": "Немарлив стопанин подпали имота на съседа си"}
{"url": "https://www.monitor.bg:443/bg/a/view/vashington-stjaga-koalicija-sreshtu-teheran-170155", "text": "САЩ се надяват да създадат коалиция, която да противодейства на Иран. Американците вярват, че ще привлекат съюзници през следващите седмици за сформиране на военна коалиция за защита на стратегическите морски пътища в Персийския залив. Това обяви американският генерал Джоузеф Дънфорд, председател на Обединените началник щабове на въоръжените сили на САЩ, цитиран от \"Гардиън\". Според плана, финализиран през последните дни, САЩ ще предоставят командни кораби и ще ръководят наблюдението за военната коалиция във водите край Иран и Йемен. Съюзниците ще патрулират във водите до тези американски кораби и ще ескортират търговските плавателни съдове. Дънфорд разкри подробности след среща по въпроса с изпълняващия длъжността военен министър на САЩ Марк Еспър и държавния секретар Майк Помпео. „Свързали сме се с редица държави, за да видим дали можем да създадем коалиция, която ще гарантира свободата на мореплаване в Ормузкия проток и Баб ал Мандеб“, каза Дънфорд. „Мисля, че вероятно през следващите няколко седмици ще разберем кои държави имат политическата воля да подкрепят тази инициатива и ще работим директно с въоръжените сили, за да установим с какви възможности ще подкрепят това“, продължи той. Иран отдавна заплашва да затвори Ормузкия проток, през който преминава почти 1/5 от доставките на петрол в света. Предложението на САЩ за коалиция набра скорост след атаките през май и юни срещу петролни танкери в Персийския залив. През миналия месец Иран свали американски дрон до протока, което принуди американският президент Доналд Тръмп да нареди ответна атака, но в последния момент я отмени. Въпреки че американците публично обсъждат плановете за защита на протоците, споделената от Дънфорд информация, че ще търсят и засилване на сигурността в Баб ал Мандеб край Йемен изглежда е нов елемент. Дънфорд поясни, че САЩ ще предоставят \"командни и контролни\" кораби, но целта за другите държави е да допринесат с кораби за патрул във водите между тези командни кораби. Третата част от мисията ще включва членове на коалицията, които ще ескортират търговските кораби на техните държави. \"Очакванията са, че реалното патрулиране и ескортиране ще се осъществява от други\", отбеляза американският генерал и добави, че мащабът на операцията ще се базира на броя на участващите държави. От Иран заявиха, че ще затворят Ормузкия пролив, ако му блокират възможността да изнеся петрол, което е санкция, която американският президент Доналд Тръмп е заплашил да наложи, ако Иран не предоговори ядреното споразумение. Наблюдава се нарастващо напрежение между Обединеното кралство и Иран, след като Великобритания заяви, че иранският режим е „почти сигурно” отговорен за нападенията над два петролни танкера през юни.  ", "date": "2019.07.10", "title": "Вашингтон стяга коалиция срещу Техеран"}
{"url": "https://www.monitor.bg:443/bg/a/view/pryskaneto-sreshtu-komarite-trygva-v-petyk-ot-kozloduj-170147", "text": "Пръскането срещу комари по поречието на река Дунав започва в петък от Козлодуй, съобщиха от БАБХ. Унищожаването на насекомите ще се осъществи чрез инсектицидна обработка на засегнатите площи по цялото поречие на река Дунав. Пръскането ще става със самолет и целта е масовото унищожаване на комарите и предотвратяване разпространението на болести по хората и животните в тези рискови региони. От агенцията уточниха, че пръскането по време не дъждове не е ефективно и за това се изчаква валежите да спрат. Българската агенция по безопасност на храните напомня, че при пръскане срещу инсектициди е необходимо пчеларите да предприемат мерки по опазване на пчелите. Самолетът, който ще пръска над Козлодуй, ще излети в 08.00 часа от селскостопанската площадка в село Гложене, област Враца.", "date": "2019.07.10", "title": "Пръскането срещу комарите тръгва в петък от Козлодуй"}
{"url": "https://www.monitor.bg:443/bg/a/view/kotarak-stana-otshelnik-na-dyrvo-170149", "text": "Котарак живее в короната на стар дъб в Полша вече шест години, съобщи ирландският в. \"Индипендънт\". Той се е качил на дървото като малко коте, подплашен от нещо. Оттогава не иска да слезе, въпреки многократните опити на хората да го свалят, дори с помощта на пожарникари. Хората от град Бартошице си обичат своенравния котарак и се катерят по дървото, за да му оставят храна. Те са му инсталирали малка рампа, а вместо в купичка му оставят яденето във форма за кекс, за да не изпадне. Тъй като дъбът е голям, котаракът има достатъчно място за разходки.", "date": "2019.07.10", "title": "Котарак стана отшелник на дърво"}
{"url": "https://www.monitor.bg:443/bg/a/view/za-pilencata-na-kryga-kapital-i-shizofrenijata-170153", "text": "Вие сте журналисти, които пишат за проблемите на правосъдието. Един ден съдията, който ви е порицавал, че си вършите работата и е настоявал да не критикувате системата, защото това представлявало „медиен натиск“, ви осъжда. Решението може да се преразгледа, но при едно условие – да го обжалвате пред съда, в който коли и беси мъжът на ищцата. Тя пък ви е осъдила, защото сте разкрили позорен факт от миналото си. Факт!!!   Вашата вина като журналисти е, че сте огласили този факт. С документи. И в този момент настъпва пълната шизофрения. Защото ваши колеги, при това присвояващи си етикета на радетели за свободата на словото, злорадстват и се кефят на присъдата. Тоест, те са съгласни с въпросния съдия, че за неоспорими факти не трябва да се пише. Да, ама съдията ви осъжда и за вътрешното ви убеждение и за личното ви мнение, базирано на фактите. И тук поборниците за свобода от задкулисието изпадат в раздвоение. Защото вашето мнение е подсъдно. А за присъдата срещу журналист от техния „лагер“, пак представяна – вече от тях – за лично негово мнение, се надига вой до небесата. Това накратко е обобщението за две присъди, коренно различни по същество. И шизофреничното им отразяване от страна на кръга „Капитал“ и българската секция на „Свободна Европа“, където Прокопиев набута проверените си кадри. Защото осъденият журналист, за когото излизат с гръмки фрази и чиято присъда искат да бъде преразгледана със санкция лично на главния прокурор, е доста по-различна от тази срещу две от изданията на „Телеграф медиа“. Любимото пиленце на олигаршата Галя Прокопиева, което се кипреше под крилото й - Росен Босев, е осъдено по жалба на бившия шеф на Комисията за финансов надзор (КФН) Стоян Мавродиев. Същият е набеден от журналиста в престъпление. Твърденията му са клеветнически. Не почиват на никакви факти. Глобата е нищожна – 1000 лева. Но защитата настоява Сотир Цацаров да поиска възобновяване на делото и бие тъпана, че присъдата е форма на репресия. Клеветникът, както правилно отбелязва в публикацията си в „Свободна Европа“ авторът Борис Митов – друг любимец на кръга „Капитал“, е осъден за думите си в ефира на Нова телевизия от 2015 г.: „Стоян Мавродиев използва КФН, за да репресира „Капитал” и „Дневник” и „Чрез свои действия той е улеснил изпирането на сума, придобита от наркотрафик“. За да хвърли толкова тежки обвинения, той трябва да стъпи на някакви доказателства. Такива няма и не са дадени! Напълно наясно с характера на делото, адвокатката на Босев - Даниела Доковска пише в молбата си до Цацаров, че клиентът ѝ е бил осъден от незаконен съдебен състав. Според нея СГС е игнорирал представените му седем статии с „остро критични твърдения относно председателя на съдебния състав съдия Петя Крънчева“. Излиза че, ако журналист от кръга „Капитал“ е отправял критики към някоя съдебна инстанция, не може да бъде съден по никакъв начин. Даже ако се изтъпани в ефир и обяви, че някой политик или висш чиновник е сериен убиец, защото той, въпросният журналист, има такова усещане. И кръгът „Капитал“ толерира това своеволие с престъпен характер. В същото време „Монитор“ и „Телеграф“ бяха осъдени от половинката на шефа на ВКС Лозан Панов – Елисавета Панова, за неоспорима истина. Парадокс е, че точно миналото на Панова даде основание на лидера на партия „Да, България“ Христо Иванов да нарече жената на съдия №1 Черния лебед. В шизофренията си обаче кръгът „Капитал“ забравя чие е авторството на този прякор. Услужливо го пропусна и съдията, който ни хокаше да не критикуваме съда. И кръгът „Капитал“ ръкопляска, защото присъдата е срещу изданията от медийната група, собственост на основния враг на боса им Иво Прокопиев - Делян Пеевски. Друг парадокс е противоречивата практика на кантората на Доковска, която защитава пиленцето. По делото си срещу „Телеграф медиа“ Панова ползва услугите на адвокат Георги Атанасов, който освен партньор на Доковска е и член на Националния съвет на „Да, България“. В единия случай Доковска твърди, че Босев е изразил личното си мнение (набеждавайки шефа на КФН за помагач на наркотрафикант). В другия случай Атанасов излиза с тезата, че независимо, че журналистите имат право на лично мнение, „Монитор“ и „Телеграф“ увреждат доброто име и репутация на Панова, разкривайки неоспорим факт от нейното минало. Трети парадокс -  в случая с присъдата срещу пиленцето от \"Капитал\", адвокатската кантора се жали, че съдията, постановил решението, не си е направил отвод, въпреки че изданието публикувало статии срещу него. Т.е. - видиш ли, вероятно е имал отношение към изданието. Хипотеза, почиваща на недоказана вероятност. За разлика от случая с решението срещу \"Монитор\" и \"Телеграф\", постановено от съдия, който в няколко свои изяви лично е изразявал негативно мнение срещу \"Монитор\". Заради - забележете - настояването ни присъдите, постановявани в съдебна зала, освен с писмени, сухи юридически мотиви, да бъдат обяснявани от магистратите на достъпен за обществото език, за да са наясно гражданите с аргументите за тях. Въпреки негативното си отношение към изданието, съдията не си направи отвод от делото, заведено от Панова. И в този случай кръгът \"Капитал\" не вижда проблем. Защо ли? И ако това не е шизофренична и противоречива практика, здраве да е! Само че не се лекува. А както става ясно от статията в „Свободна Европа“, кръгът „Капитал“ има поне безпристрастна институция, към която да се обърне с искане за възобновяване на делото. Докато в нашия случай единствената институция пред която можем да се жалим от присъдата е Върховният касационен съд, чийто шеф е съпругът на ищцата. Със същия успех, а може би и с по-голям, можем да потърсим арменския поп.", "date": "2019.07.10", "title": "За пиленцата на кръга „Капитал“ и шизофренията"}
{"url": "https://www.monitor.bg:443/bg/a/view/oshte-edna-kompanija-shte-leti-ot-varna-do-moskva-170131", "text": "Правителството определи втори въздушен превозвач по международната въздушна линия Варна - Москва - Варна. Превозвачът „Бул Ер” ЕООД ще оперира с до 7 честоти седмично, съобщиха от правителствената служба. Останалите договорени честоти по тази редовна линия се оперират от назначената авиокомпания „България Ер“. Определянето на „Бул Ер“ ЕООД за назначен въздушен превозвач е извършено в съответствие с двустранния международен договор, правото на ЕС и националните правни норми на Република България. Извършването на редовни полети по линията Варна - Москва - Варна от две български авиокомпании би допринесло за увеличаване на пътникопотока и повече възможности за избор на потребителите, чрез разнообразяване на предлагането на въздухоплавателна услуга, се уточнява в съобщението.", "date": "2019.07.10", "title": "Още една компания ще лети от Варна до Москва"}
{"url": "https://www.monitor.bg:443/bg/a/view/sonata-arctica-shte-dovedat-severa-na-23-noemvri-170138", "text": "Емблемата на скандинавския метър Sonata Arctica пристига за пореден път у нас, за концерт на 23 ноември в клуб Music Jam в София. Северният пауър метъл ще завладее и българските си фенове като част от европейското турне, по представяне на новия албум на групата Talviyö, който излиза на 6 септември. Петимата фински метъл воини вече 20 години печелят нови и нови фенове, като амбициозните музиканти издават албум на всеки де години и държат публиакта си винаги нащрек. Могъщият им звук излъчва идващо сякаш от далечния север вътрешно спокойствие, а песните и текстовете съчетават дълбоки емоции и сложни, епични мелодии. Начело на всичко това е Тони Како - харизматичен певец, композитор и поет, чиито усет за финес и деликатни рефрени се допълва от смели идеи и иновативни търсения. \"Вдъхновението ми идва от живота около мен\" - казва Тони, но не крие, че най-силното влияние върху музиката му е оказал геният на Queen. \"Има толкова различни термини, объркващо е. Аз наричам стила \"мелодичен метъл\" защото ние определено звучим като метъл група, но за мен и мелодията е много важна. Много хора споменават Queen като влияние в нашата музика. Да, за мен Queen винаги е била най-великата група!\", допълва той И тъй като Sonata Arctica си водят здрав съпорт от още две банди – Temple Balls и Edge of Paradise - в клуба се очертава да бушува нещо като няколкочасов метъл маратон или хеви метъл мини фест.", "date": "2019.07.10", "title": "Sonata Arctica ще доведат Севера на 23 ноември"}
{"url": "https://www.monitor.bg:443/bg/a/view/na-pyrvo-chetene-taksuvaneto-chrez-tol-sistemata-shte-startira-do-mart-170134", "text": "Закъснялото обсъждане на управляващите с транспортния бранш - основните платци на пътни такси и липсата на яснота с обхвата на тол системата по родните шосета отложи влизането в действие на новата система от 1 март догодина. Парламентът даде зелена светлина за отлагането след като депутатите гласуваха на първо четене законопроекта за допълнение и изменение за Закона за пътищата с които се отлага таксуването чрез тол системата на превозните средства с маса над 3,5 тона. \"За\" гласуваха 106 народни представители, \"против\" - 43 и \"въздържали се\" - 20.  Първоначално бе предвидено тол системата да заработи на 16 август тази година, но от бранша на превозвачите изразиха съмнения относно тарифирането, което принуди управляващите да дадат старт само на техническата част, а реалното събиране на таксите, които ще заплащат камионите с тегло над 3,5 тона, да бъде отложено за догодина. Краен срок ще е 1 март 2020 г., но ако тестовете се окажат успешни и бъде постигнат бърз консенсус за обхвата на пътищата и размера на тарифите, системата може да заработи и по-рано. Първоначално в обхвата на системата се очаква да влязат около 6 хил. километра от пътната мрежа на страната, предимно транзитните коридори – магистралите, пътищата от първи клас и частично тези от втори. Специално създаден тол калкулатор пък ще подпомага превозвачите при избора на оптимален маршрут, обяви в зала зам.-министърът Николай Нанков. Хаосът с тол системата продължава да се разраства - да отложим въвеждането й за 1 април, за да повярват повече хора на управляващите, че идеята им ще се осъществи, каза народният представител от ПГ на „БСП за България“ Манол Генов.  Народният представител от ПГ на „БСП за България“ изтъкна, че повечето опити да се прехвърлят оправданията за поредното закъснение на гърба на неосъществени преговори с превозвачите няма как да бъдат достоверни. Но от ГЕРБ контрираха, че партията ще остане в историята с това, че е направила тол системата, колкото и на БСП да не им се иска, заяви  Това каза народният представител и заместник-председател на регионална комисия Александър Ненков по време дебатите. „Ние не изграждаме тол системата за опозицията в парламента, а за всички български граждани“, заяви Нанков. Предпочитаме на понесем всички политически критики, отколкото да внесем сътресение в бранша на превозвачите“, допълни още той.", "date": "2019.07.10", "title": "На първо четене: Толът ще таксува от март догодина"}
{"url": "https://www.monitor.bg:443/bg/a/view/kristijan-vigenin-veche-e-zam-shef-na-ns-170133", "text": "Социалистът Кристиян Вигенин вече е зам.- шеф на НС от квотата на БСП. Новият му пост бе одобрен със 106 гласа \"за\", само \"4 против\"  и 4 \"въздържали се\". Поста бе вакантен повече от година, след като Валери Жаблянов бе свален от него през февруари 2018-та, заради думите си, че народният съд е необходимо зло. Тогава обаче БСП не издигна негов наследник за поста.  Наред с това БСП прави и промени в 22 комисии и парламентарни делегации.  Така Вигенин бе освободен от шефското място в комисията по Еврофондове, като бе заменен от Драгомир Стойнев. За сметка на това Вигенин става член на по-леката комисия за българите в чужбина, както и за член на тази по външна политика.  Крум Зарков пък става зам. - шеф на правната комисия на мястото на Филип Попов, който на свой ред отива заместник в тази за контрол на службите. Валери Жаблянов бе освободен като член на правна комисия. Георги Гьоков пък заменя Антон Кутев като член на комисията по жалбите.  По-рано през деня социалистът Георги Михайлов официално се отказа от имунитета си, след като преди две седмици той бе поискан от главния прокурор. ", "date": "2019.07.10", "title": "Кристиян Вигенин вече е зам.-шеф на НС"}
{"url": "https://www.monitor.bg:443/bg/a/view/kakvo-ne-znaem-za-il-volo-170140", "text": "Наричат ги „момчетата с божествени гласове” и вече са признати за наследници на тримата тенори. Музиката им – от класическа опера до евъргрийни и поп, тяхната елегантност и чаровно присъствие на сцената, привличат фенове от 7 до 70-годишна възраст. Джанлука Джинобле, Пиеро Бароне и Иняцио Боскето, или триото Il Volo, отбелязват със световно турне 10-годишнен юбилей на сцената. Ще ги видим за втори път у нас на 16 септември в ДКС във Варна и на 18 септември в зала „Арена Армеец“ София по покана на БГ Саунд Стейдж. Какво, обаче, не знаем за тях:", "date": "2019.07.10", "title": "Какво не знаем за Il Volo?"}
{"url": "https://www.monitor.bg:443/bg/a/view/za-skypi-razgovori-s-es-shte-globjavat-bg-telekomite-do-400-000-leva-170135", "text": "Ако мобилните оператори в България не спазват от 15 май 2019 г. новите правила за разговори в рамките на Европейския съюз (ЕС), ще им бъдат налагани глоби от 20 хил. до 400 хил. лв., предвижда одобреният от Министерския съвет проект на Закон за изменение и допълнение на Закона за електронните съобщения. През 2017 г. бе решено да бъдат премахнати таксите за роуминг в рамките на ЕС. През 2018 г. стана ясно, че от 15 май тази година за цените на телефонните разговори в ЕС ще бъде въведен таван от 19 цента на минута и 6 цента за текстовите съобщения (SMS). За тези нови правила в националното законодателство няма предвидени санкции. Сега новите текстове гарантират ефективното прилагане на национално ниво на пределните стойности на цените за тези услуги, като въвеждат система от ефективни, пропорционални и възпиращи санкции при нарушения, съобщават от Министерски съвет. В случай, че телеком оператор продължава да прилага по-високи тарифи след тази дата, той може да бъде глобен между 20 000 и 400 000 лв. От 5 000 до 50 000 лв. е санкцията в случай, че операторът не осигури активирането на тарифата в рамките на един работен ден, без това да води до определени негативни последици за потребителите.", "date": "2019.07.10", "title": "За скъпи разговори с ЕС ще глобяват бг телекомите до 400 000 лева"}
{"url": "https://www.monitor.bg:443/bg/a/view/knsb-24-000-leva-danychna-vakancija-za-mladi-semejstva-170136", "text": "Целевото подпомагане за бедни да не е само за отопление, а и за вода. Това предлагат от КНСБ. Идеята на синдиката е да се предоставят защитени ваучери, които да осигуряват 5,8 кубика вода на човек. Освен това, е договорено с правителството гарантираният минимален доход, според който се получават целевите помощи да се увеличи от 75 лв. двойно на 150 лв. до 2020 г. Девет промени промени в данъчната политика, които според КНСБ ще дадат възможност за по-справедливо разпределение на приходите и разходите в бюджета 2020 предлагат от профсъюза. Да се въведе необлагаем минимум равен на минималната работна заплата, като той се приспада от всяка работна заплата, така се получават две ставки – една с 0 данъчна ставка и една с 10%. Според експертите на КНСБ, една от мерките за подобряване на демографската ситуация у нас е да се въведе данъчна ваканция за младите семейства, която да е примерно 24 000 лева. Ако заплатите на членовете на семейството са малки, ваканцията ще е по-дълга, при по-високо месечно възнаграждения сумата ще се изразходва по-бързо. Това била една от политиките на Тръмп в Щатите. Мярка за увеличаване на раждаемостта биха били и безлихвени кредити за жилище с ангажимент 15 години работа в България.", "date": "2019.07.10", "title": " КНСБ: 24 000 лева данъчна ваканция за млади семейства"}
{"url": "https://www.monitor.bg:443/bg/a/view/pojarnata-cjala-nosht-ottvodnjava-mazeta-v-blagoevgrad-170137", "text": "Цяла нощ екипи на пожарната в Благоевград отводнява мазета след буреносния дъжд, излял се късно снощи над областния град на Югозапада. Пострадало е предното стъкло само на един автомобил в квартал „Струмско“, върху който е паднал отчупен клон на дърво. Общо 9 са подадените сигнали към пожарната, 7 от които са за Благоевград, 1 – за Якоруда и 1– за Сандански. 5 от сигналите за Благоевград са за отводняване на мазета и 2 са за паднали дървета. В благоевградския ж.к. „Еленово“ акация се е стоварила върху тротоара. Паднали клони от дървета има и по улиците „Васил Левски“, „Менча Кърничева“ и др. В Якоруда е отводнявано  едно мазе, а в Сандански има паднало дърво. Днес ситуацията в областта е спокойна. Общинската фирма „Биострой“ мие от рано сутринта улиците на Благоевград, за да отстрани  пясъка и листата от дърветата. Следобед или вечерта обаче се очаква нов обилен дъжд. Очаква се рязко увеличаване нивата на планинските реки от пиринските, рилските и родопските притоци на реките Струма и Места, което крие опасност от излизане на големите реки от коритата си и наводнения.  Във връзка с обявения за днес оранжев код за територията на област Благоевград, областният управител Бисер Михайлов заяви за Агенция \"Монитор“, че е разпоредител постоянно наблюдение на нивата на реките и техните притоци от страна на „Напоителни системи“ и съответно на язовирите – на Държавната агенция за метрология и технически надзор: „Понастоящем нивата на Струма, Места и язовирите са на ниски към средни нива. Има достатъчно обем да се поемат нови количества вода. Опасност от наводнения няма засега, но предполагаемите нови дъждове трябва да карат хората да бъдат бдителни за домовете и имуществото си.“  В постоянна връзка са институциите. Областният управител отправи и предупреждение във връзка с оранжевия код – хората да се съобразяват с метеорологичните условия.", "date": "2019.07.10", "title": " Пожарната цяла нощ отводнява мазета в Благоевград"}
{"url": "https://www.monitor.bg:443/bg/a/view/37-sriv-v-dostavkite-donese-na-boeing-problemyt-sys-737-max-170130", "text": "Boeing Co може да изгуби статута си на най-голям авиостроител след като отчете 37% спад на доставките на самолети за първото полугодие, съобщава Reuters. От началото на януари американците са продали по-малко самолети от Airbus SE. За периода европейският самолетостроител е доставил 389 машини, което е с 28% повече на годишна база. Причината е забавянето в решаването на проблема със 737 MAX. Полетите на самолетите от този модел бяха спряни през март след втората трагична катастрофа в Етиопия. От тогава от Boeing не са съобщавали за поръчки на нови лайнери от тази серия. Редица авиационни експерти прогнозират, че полетите на Boeing 737 MAX няма да бъдат възобновени чак до декември.", "date": "2019.07.10", "title": "37% срив в доставките донесе на Boeing проблемът със 737 MAX"}
{"url": "https://www.monitor.bg:443/bg/a/view/dvojno-poveche-lavandula-v-dobrudja-dobivite-sa-po-visoki-170139", "text": "През последната година площите, засети с лавандулови насаждения в област Добрич, почти са се удвоили, съобщават от ОД „Земеделие“. Справка на дирекцията показва, че през 2016 г. с лавандула са били засети 6 961 дка, през 2018-а – 39 640 дка, а през тази година декарите са 72 239. Започна кампанията по прибирането на маслодайната култура, като видимо добивите са по-високи спрямо предходните години. До момента са реколтирани 9 870 дка, като средният добив е 673 кг. През миналата стопанска година средният добив от лавандула в областта е бил 525 кг/дка. Оперативното наблюдение обхваща само количествата пожъната маса и няма данни за преработката им. Зачестилите дъждовни дни могат да окажа негативно влияние на кампанията, тъй като за по-добри показатели по-благоприятно е слънчевото и сухо време. Наблюдава се намаляване на площите със царевица за зърно, маслодаен слънчоглед и ечемик, за сметка на увеличените площи с пшеница. През 2016 г. в областта са засети 810 000 дка с маслодаен слънчоглед, докато тази година засетите площи са 717 000 дка. През 2019 г. с царевица са засети 918 000 дка, а през пролетта на 2018 г. земеделските стопани са засели над 1 014 000 дка. През последната година бяха засети повече площи с маслодайната рапица – 189 446 дка, като поради трайното засушаване през миналата есен и безснежната зима доведоха до пропадането в различна степен на около 60 000 дка от тях, които стопаните впоследствие разораха и в по-голямата си част презасяха със слънчоглед и царевица. Видимо и резултатите от започналото прибиране /около 34%/ показват и по-ниски добиви спрямо предходните години. Развитието на пшеницата се забави поради сухата есен и безснежната зима, но пролетните валежи успяха да го възстановят в по-голяма степен. Средните добиви при прибрани около 48% са 536 кг/дка, но в отделните общини се наблюдават и по-високи от порядъка на 610-625 кг/дка – в община град Добрич и община Добричка. По-ниски са показателите засега в общините Шабла и Крушари – 450-480 кг/дка, където и пролетните количества валежи бяха по-слаби. Най-напреднала е жътвата в община Каварна  - на около 93% при среден добив около 550 кг/дка. В кампанията към момента участват 448 зърнокомбайна.      ", "date": "2019.07.10", "title": "Двойно повече лавандула в Добруджа, добивите са по-високи"}
{"url": "https://www.monitor.bg:443/bg/a/view/pravitelstvoto-odobri-zakupuvaneto-na-f-16-za-1-25-mlrd-dolara-170126", "text": "Правителството одобри закупуването на осем изтребителя F-16 от САЩ за 1,256 млрд. долара. За решението съобщи зам.-министърът на отбраната Атанас Запрянов след заседанието на МС в сряда. Цената обаче може да падне още, тъй като се очаква Конгресът да поеме 60 млн. долара от тази сума. Първоначално таванът, който беше поставен от американците, бе 1,6 млрд. долара, или около 2,8 млрд. лв., но още тогава стана ясно, че цената най-вероятно ще падне. В крайна сметка страната ни ще трябва да заплати около 700 млн. лв. по-малко за модернизирането на родните ВВС, които все още разчитат на старите руски МиГ-ове. „МС прие доклада, изготвен от преговорните екипи, и даде мандат на министъра на отбраната да подпише четири договора. Единият е за самолет F-16 Block 70 с допълнително оборудване, включително учебни съоръжения и учения. Вторият договор касае бойни припаси за самолета, а третият - ракетите въздух-въздух. Последният договор касае доставката на система за визуализация, наблюдение и управление“, разказа Запрянов. И добави, че в рамките на четири документа ще бъдат изпълнени всички изисквания по доставянето на пакетна система F-16 Block 70 с необходимото оборудване за обучение и въоръжение. „Общата цена в четирите пакета е 1,256 млрд. долара“, съобщи той. В същото време обаче има нотификация в Държавния департамент и се намираме в процедура Конгресът на САЩ да поеме от тази сума около 60 млн. долара допълнително, уточни зам.-министърът. По думите му очаква се при финализиране на сделката машините да бъдат доставени окончателно до 2023 година. Самолетите са многофункционални, разполагат и с разузнавателни способности, като 6 от тях са едноместни, а другите два са двуместни, разкри подробности Запрянов. От своя страна министърът на икономиката Емил Караниколов обясни, че по време на преговорите със САЩ за закупуването на осем от най-масовите изтребители в света е договорено да се подпише и съгласие по шест позиции във връзка с поддръжката им, както и за тренировъчни центрове за пилоти и инженери. Освен това щяла да се окаже и подкрепа за развитие на националните способности, свързани с безпилотни летателни средства и дронове. „България ще има възможности и за развитие на самолетния сектор. В момента само 2 дружества са в самолетния сектор, а сега четири от проектите ще са осъществяват също от българската индустрия. Ние не само придобиваме самолети, но и техническа възможност и квалификация“, каза Караниколов. Началникът на отбраната Андрей Боцев пък заяви, че е на път да се сбъдне дългогодишна мечта на ВВС, която ще ги постави на равностойно място до партньорите ни в НАТО. Освен това той получил уверение от премиера Бойко Борисов, че със закупуването на самолетите от последното поколение Block 70 няма да се спрат преговорните процеси за другите проекти - за придобиването на бронирани машини и патрулни кораби. Последната крачка за закупуването на новите самолети трябва да бъде направена от парламента. МО шефът Красимир Каракачанов съобщи, че сделката ще влезе в комисията по отбрана в НС следващата седмица. Междувременно от компанията производител Lockheed Martin приветстваха решението на МС да одобри доклада от преговорите по сделката. „Това е много важна крачка по пътя към придобиване на F-16 Block 70, която ще бъде подкрепена с дългосрочна партньорска програма между САЩ, България, Lockheed Martin и българската индустрия и академичната общност\", заяви Джон Нилсън, който оглавява дирекция „Комуникации“ в компанията за Европа и Израел. Най-новото поколение на легендарния и предпочитан в НАТО изтребител F-16, носещо наименованието Block 70 е последен писък на военната индустрия и по нищо не отстъпва на своите събратя от пето поколение F-22 и F-25, които са на въоръжение в американската армия. Именно системи, разработени за пето поколение изтребители са внедрени и в супермодерния Block 70. Едната от тях гарантира, че пилотът няма да загине, ако например му прилошее. Чрез нея машината поема ситуацията в свои ръце, при застрашаващо приближаване до земята. В същото време супермодерният радар на този изтребител го прави повече от боеспособен, като му позволява да прихваща над 20 цели едновременно. Всъщност последната модификация на на насй-масовия изтребител в света разполага със софтуер на 95% сходен с този на F-35 и със 70% сходство спрямо хардуера на същия самолет. Освен това Block 70 може да се похвали с летателен ресурс от цели 12 000 часа, превъзхождайки и руските изтребители, а и шведския Gripen, правейки паралел с който шефът на отдел „Международно бизнес развитие на F-16 в компанията производител Lockheed Martin Джеймс Робинсън заяви неотдавна: „F-16 се представя блестящо по отношение на аеронавтиката и със сигурност има предимство в авиониката, особено по отношение на радара.“. При финализиране на сделката, самолетите за България ще са сред първите произведени в новия завод в Грийнвил от този модел, заедно с тези за Словакия и Бахрейн.", "date": "2019.07.10", "title": "Плащаме за F-16 под $1,2 млрд., САЩ поемат 60 млн. от цената (ОБНОВЕНА)"}
{"url": "https://www.monitor.bg:443/bg/a/view/sprjahme-telefonni-izmami-v-gyrcija-za-20-000-evro-170127", "text": "Предотвратени са четири опита за телефонни измами на гръцки граждани на територията на южната ни съседка за сумата от 20 000 евро, съобщи днес директорът на областната дирекция на МВР в Русе старши комисар Теодор Атанасов. Той направи отчет за работата на дирекцията през първите шест месеца на годината. Чужденците са били атакувани от родната „ало“ мафия, действала от територията на Русенска област. По случаите се работи. Схемата, по която се действа в Гърция, е абсолютно идентична с тази, по която се извършват измамите и у нас. Търсят се обаче хора, които да говорят гръцки език. За полугодието се отчита намаление на телефонните измами на територията на Русенска област. Регистрирани са 12 случая със щети за 88 000 лева, а за същия период на миналата година – 18 случая за 151 724 лева. Обикновено жертвите са възрастни хора, но има един случай, при който 28-годишна жена остави на измамниците до стълбите на църква в Русе 22 000 лева. Като цяло в дирекцията отчитат намаление на престъпленията и повишаване на разкриваемостта. За полугодието са извършени 1161 престъпления, а за същия период на 2018 г. – 1346. Разкриваемостта се е увеличила от 27,71 процента през м.г. на 46, 68 процента за тази. Няма умишлени убийства и други тежки престъпления срещу личността като изнасилвания и блудства. Най-чести са престъпленията срещу собствеността.", "date": "2019.07.10", "title": "Спряхме телефонни измами  в Гърция за 20 000 евро"}
{"url": "https://www.monitor.bg:443/bg/a/view/prognozata-na-ek-za-bylgarskata-ikonomika-bez-promjana-170128", "text": "Прогнозите за икономическия растеж на България през 2019 г. и 2020 г. остават непроменени – 3,3% и 3,4% съответно. Инфлацията ще бъде 2,4% през тази и 1,7% през 2020 г. Това се казва в лятната икономическа прогноза на Европейската комисия. През първото тримесечие на годината растежът в еврозоната бе по-голям от очакваното поради редица временни фактори, като например меката зима и увеличаването на продажбите на автомобили. Растежът бе благоприятстван също така от мерките на фискалната политика, благодарение на които разполагаемият доход на домакинствата в редица държави членки нарасна. Краткосрочните перспективи пред европейската икономика обаче са помрачени от външни фактори, включително напреженията в световната търговия и значителната политическа несигурност. Тези фактори продължиха се отразяват отрицателно на доверието в производствения сектор, който е изложен в най-голяма степен на международната търговия, като се очаква това да доведе до намаляване на перспективите за растеж през останалата част от годината. В резултат на това прогнозата за растежа на БВП в еврозоната от 1,2 % през 2019 г. остава непроменена, докато прогнозата за 2020 г. е леко намалена до 1,4 % предвид очаквания по-умерен темп на растеж през останалата част от тази година. Прогнозата за БВП за ЕС остава непроменена — 1,4 % през 2019 г. и 1,6 % през 2020 г. Прогнозата за БВП за България също остава непроменена – 3,3% през 2019г. и 3,4% за 2020г. През тази и следващата година се очаква БВП да нарасне във всички държави — членки на ЕС. Вътрешното търсене, по-специално потреблението на домакинствата, продължава да бъде движеща сила за икономическия растеж в Европа благодарение на продължаващото увеличаване на пазара на труда. Прогнозите за общата инфлация в ЕС и в еврозоната бяха понижени с 0,1 процентни пункта през тази и следващата година, главно поради по-ниските цени на петрола и малко по-слабите икономически перспективи. ", "date": "2019.07.10", "title": "Прогнозата на ЕК за българската икономика без промяна"}
{"url": "https://www.monitor.bg:443/bg/a/view/stanimira-petrova-prodava-ekipa-si-ot-minsk-za-lechenieto-na-jena-170070", "text": "Шампионката ни в бокса от Европейските игри в Минск Станимира Петрова ще продаде на търг екипа, с който спечели златото в белоруската столица. Това ще е част от благотворителна кауза в помощ на 37-годишната Йорданка Митева от Ямбол. Станимира е осиновила каузата на жената като посланик на фондация „Докосни щастието“. На 10 юли 2012 г. Йорданка претърпява тежка катастрофа на път за работа. Тя изхвърчала от колата, която се преобърнала 7 пъти и я затиснала. Счупила 7-ми гръбначен прешлен и се парализирала от кръста надолу. В резултат на това е прикована към инвалидна количка вече 7 години. Наскоро Митева била одобрена като подходящ пациент за бимак терапия в Истанбул, която може да възвърне двигателните й способности. Лечението струва 45 000 евро, с които Йорданка не разполага, тъй като се грижи сама и за двете си деца. Именно с идеята да й помогне в събирането на средствата се е нагърбила Станимира, която ще се опита да въвлече и други известни спортисти в благородната инициатива. „Вярвам, че когато човек има желание, винаги може да намери начин, за да донесе промяна към по-хубаво. Истината е, че всички ние носим отговорност към нашето общество и всеки един от нас може да помогне по различен начин“, категорична е шампионката. За каузата Петрова вече е привлякла двама олимпийски шампиони по бокс – своя треньор Петър Лесов (Москва '80) и Ивайло Маринов (Сеул '88), както и сребърната медалистка в щангите от Лондон 2012 Милка Манева. Лесов ще дари ръкавиците, с които печели първата световна титла за младежи в Йокохама през 1989 г. Маринов ще предостави биографичната си книга „Бий, за да те уважават“, а Манева ще участва с подписана тениска и плакет за спортист №1 на Община Смолян. Станимира се надява още наши звезди да предоставят свои вещи, които ще бъдат обявени на онлайн търг в", "date": "2019.07.10", "title": "Станимира Петрова продава екипа си от Минск за лечението на жена"}
{"url": "https://www.monitor.bg:443/bg/a/view/merkel-pak-treperi-170141", "text": "Германският канцлер Ангела Меркел отново трепери по време на публична среща. Този път докато посрещаше финландския премиер Анти Рине. Досега това й е се случи два пъти - по време на визитата на новия украински президент Владимир Зеленски и с германския президент Щайнмайер.", "date": "2019.07.10", "title": "Меркел пак трепери (ВИДЕО)"}
{"url": "https://www.monitor.bg:443/bg/a/view/fermer-se-sdobi-s-obvinenie-za-droga-170123", "text": "Фермер от Павликени е обвинен в съхранение на наркотици. При проверка в частен дом в село Патреш са установени и иззети 1750 грама канабис на стойност 10 500 лв. 46-годишният мъж е превличен като обвиняем с мярка за неотклонение „подписка”. Над 40 кг. марихуана пък бяха са иззети от полицията при акция в района на Велико Търново, Горна Оряхоица и съседните села Беляковец, Шемшево и Самоводене. В тях са открити две закрити оранжерии, оборудвани с различни инсталации за отглеждане на марихуана. Собственикът на имотште е задържан с полицейска мярка до 24 часа. Работата mо разследване и изясняване на престъпната му дейност продължава.", "date": "2019.07.10", "title": "Фермер се сдоби с обвинение за дрога"}
{"url": "https://www.monitor.bg:443/bg/a/view/monako-stana-pyrvata-strana-v-evropa-izcjalo-pokrita-s-5g-mreja-170125", "text": "В малкото европейско княжество Монако вчера заработи 5G мобилна мрежа, съобщи Франс прес, позовавайки се на президента на компанията Monaco Telecom Етиен Франзи. Княжеството е първата европейска държава, чиято територия е изцяло покрита от новия стандарт, посочи Франзи. Оборудването за мрежата е разработено и монтирано от китайската компания Huawei. По думите на Франзи разгръщането на мрежата на територията на княжеството е част от план за разширяване на използването на цифровите технологии в страната. Новата мрежа ще позволи на Монако да въведе редица услуги, свързани както с транспорта, така и с осигуряването на обществена безопасност. Сега например пожарните служби ще могат да използват дронове, които с малко забавяне да предават изображения с висока резолюция 4К. Монако има малка територия, което позволява страната да стане витрина за редица цифрови сектори и по-точно за свързване на развитието на 5G мрежите с технология за \"умен град\", посочи вицепрезидентът на Хуавей Го Пин.", "date": "2019.07.10", "title": "Монако стана първата страна в Европа,  изцяло покрита с 5G мрежа"}
{"url": "https://www.monitor.bg:443/bg/a/view/myj-zastrelja-domashno-kuche-170122", "text": "Мъж застреля домашно куче в град Елена. Сигналът а престъплението е подаден във вторник около 19,30 часа във вторник. Извършителят е мъж на 33 години от Първомай. А оръжието, с което е извършено убийството е въздушна пушка. Тя е иззета. Какви са причините за смъртоносното прострелване, обаче предстои да се изяснява. По случая е започнато досъдебно производство.", "date": "2019.07.10", "title": "Мъж застреля  домашно куче"}
{"url": "https://www.monitor.bg:443/bg/a/view/bankeri-i-veterinari-idvat-na-seminar-po-bylgaristika-170124", "text": "110 участници от 36 държави идват на традиционния летен семинар по българистика, който ще се проведе за 42 път във Великотърновския университет. Сред участниците има представители на различни професии: банкери, адвокати, лекари, изследователи, софтуерни специалисти, преводачи и дори ветеринари. Най-възрастният участник е 70-годишната музикална педагожка от Великобритания Хилъри Бейли, а най-младият, 10-годишната Анна Иванова от Украйна, която идва с родителите си. доайен на семинала пък е Уолтър Елиът, също поданик на кралица Елизабет, който идва за Търново за 12-ти път. Тази година за пръв път има участници от Виетнам и Азербайджан. По време на семинара наред с обучението, лекциите и практическите занятия, ще има разучаване на български народни песни и хора. Ще се проведат отново традиционните вечери на нациите, на българската литература, на интернационалната и българската кухни, както и уъркшоп по български традиционни занаяти. Гостите ще се разходят до българското Черноморие, Жеравна и Враца, където ще разгледат Рогозенското златно съкровище и пещерата Леденика.  ", "date": "2019.07.10", "title": " Банкери и ветеринари идват  на семинар по българистика"}
{"url": "https://www.monitor.bg:443/bg/a/view/sashka-vaseva-ne-se-razvejdam-170121", "text": "Фолк иконата Сашка Васева тушира слуховете, че със съпруга й Христо Бакърджиев се развеждат. написа в социалните мрежи Дупнишката Мадона, като публикува снимка, на която позира с любимия си и дъщеря им Христина-Елена. Преди дни близки на певицата споделиха, че Бакърджиев е напуснал семейното гнездо. За проблема в брака на Сашка и Христо се заговори, след като изпълнителката на „Не мога да те забравя, Георги“ промени статуса си във Фейсбук. От „омъжена“, семейното положение на Васева премина в „сложно е“. Явно обаче Васева и Бакърджиев и този път са решили да заровят томахавката. Припомняме, че два пъти през 20-годишния си брак певицата обявява, че е пред развод.", "date": "2019.07.10", "title": "Сашка Васева: Не се развеждам"}
{"url": "https://www.monitor.bg:443/bg/a/view/lejdi-gaga-lansira-svoja-razkrasitelna-linija-170129", "text": "Поп звездата Лейди Гага лансира собствена линия разкрасителни продукти. Брандът носи името Haus Laboratories и ще се предлага ексклузивно в Амазон от септември.  Възможност да закупят продуктите \"във всевъзможни цветове и блясък\" ще имат потребители от десетки страни, сред които САЩ, Германия и Япония. Лейди Гага разказа за новото си начинание в интервю за медията Business of Fashion. Поп чудовището сподели, че в Амазон е открила подходящия партньор, защото от компанията са \"прегърнали\" посланието й за самовъзприемане. Ако ме попитат дали ще променя част от уравнението, за да се впиша, отговорът ми ще е: \"Не. Няма сделка\", категорична е певицата, която очарова с актьорските си умения в „Роди се звезда“ и дори грабна „Оскар“. Новият бранд вече има профил в Инстаграм, в който лично ще промотира разкрасителните си продукти.", "date": "2019.07.10", "title": "Лейди Гага лансира своя разкрасителна линия"}
{"url": "https://www.monitor.bg:443/bg/a/view/siderov-veche-ne-e-shef-na-parlamentarnata-grupa-na-patriotite-170114", "text": "Лидерът на \"Атака\" Волен Сидеров вече не е шеф на парламентарната група на патриотите в НС. Решението е взето с пълно единодушие на заседанието на групата във вторник, на което обаче не са присъствали предсатвители на атакистите, а само на ВМРО и НФСБ.  Вместо това тя ще има двама съпредседатели, като за целта са направени промени в правилника на работа на групата. Тя ще се ръководи от Валентин Касабов от НФСБ и от Искрен Веселинов от ВМРО, които досега бяха зам. - председатели. Новите заместници ще са Борис Ячев и Михаил Михов, а секретари на групата ще са Христиан Митев и Юлиян Ангелов. Така на парламентарната група на \"Обединени патриоти\". Искрен Веселионов обясни по-късно в кулоарите на НС, че това решение е взето на редовно заседание на групата. То по правилник трябва да се провежда всеки вторник. По думите му обаче от месеци на ред групата няма реален организационен живот, а промените са били с цел да се подобри това. Няма нищо извънредно и драматично, каза още той. От думите му стана ясно, че Сидеров не е бил уведом предварително, а депутатите от \"Атака\" са разбрали за рокадите от съобщението в пленарна зала. Той обясни,че предсатвителите на и бламират нейната работа. \"Всеки ще може да докаже дали е в политиката за бранене на постове или за политики\", заяви на Веселионов на въпрос дали това ще доведе до разцепление на парламентаната група или дори до край на самата коалиция \"Обединени патриоти\". \"Една длъжност не е трон\", каза пък Веселинов по повод изпусната реплика на атакиста Десислав Чуколов, че промените в ръковоството е \"игра на тронове\". Валентин Касабов пък поясни, че за сега коалицията е стабилна и силна, но не беше толкова сигурен дали рокадите няма да сложат клин между партиите в коалицията.\"Ще видим. Не съм Ванга\", каза лаконично той. По думите му депутатите и групата са функция на тези, които са ги избрали. \"Досега бяхме функция на желанията на определени хора\", каза той.  На свой ред от \"Атака\" обвиниха ВМРО и НФСБ, че с промените в праилника за работа на групата и махането на Сидеров от шефския пост, всъщност По думите на Десислав Чуколов така те го денонсират, а от оттам бламирали и поставяли под заплаха споразумението с ГЕРБ. Той поясни, че в споразумението между патриотите изрично е записано как да функционира ПГ и как да се разпределят постовете. С поправките в правилника пък от името на групата се премахвало изричното изброяване на партиите - \"Атака\", НФСБ и ВМРО и остава името само \"Обединени патриоти\". В другите документи обаче те оставали. Той се усъмни в легитимнистта на решението, тъй като документа е с дата 8 юни, т.е месец по-рано. Това по-късно бе опровергано от ВМРО и НФСБ, които обясниха, че това е прост техническа грешка и групата наистина се е събирала на 8 юли. По думите му те дори не са били уведомени за събирането на групата. Чуколов обаче даде да се разбере, че няма да напускат парламентарната група и препрати въпросите към останалите партии в коалицията. \"Питайте тях. Те застрашават упарвелнието на страната, не ние\", каза той и допълни, че \"Обединени патриоти\" е факт благодарение на усилията на Сидеров и отстъпките, които са направили. Тепърва ще решат дали има смисъл да оспорят ли това решение. Явро Нотев пък обясни за \"Монитор\", че се променя и начина на вземане на решения. Вместо с мнозинство от 3/4, това ще става с 2/3 , като коалиционното споразумение вече няма приоритет при взимането на решения . Именно в споразумението пък е имало клауза, че решенията се взимат с единодушие, което де факто е било възмжност за вето. Така по думите му с по-нисш акт, ВМРО и НФСБ дерогирали коалиционното споразумение. В отговор на нападките лидерът на НФСБ Валери Сименов обясни, че има разлика между спразумението,  парламентарнат група и правилника й за работа. Той определи промените като \"формални\". Публичен факт било, че повече от 10 месеца НФСБ не проема председателството на Сидеров.Това сега било официализирано. Според него това не поставяло под риск коалицията с ГЕРБ, както твърдят от \"Атака\". Досега групата не работела и на коалиционните отношения. Той поясни, че групата изначално е регистрирана в НС под името \"Обединени  патритои\" и премахването на наименованията на партиите от коалицията в него, не е проблем. Така просто се оправял пропуск в правилника.  Самият Сидеров не бе в НС, за да коментира създалия се казус.По-късно през деня обаче той отговори на нападките към него чрез пост в профила си във Фейсбук. НФСБ и ВМРО анулират управленската коалиция,написа пък Сидеров в профила си в социалните мрежи. По думите му не е важно дали той е председател на групата. \"Важното е, че колегите са заличили \"Атака\". Те са променили самото име на групата. Така от \"Обединени патриоти - НФСБ, \"Атака \" и ВМРО\" името остава само \"Обединени патриоти\". Това е преправяне на историята\", убеден е атакистът. Това според него променя и коалиционното споразумение с ГЕРБ. Сидеров очаква пък премиерът Бойко Борисов да каже дали с 2 или 3 партии е сключил споразумение. Той също изтъкна,че протоколът от решението на групара е от 8 юни. Сидерое в убеден, че още тогава е подготвено всички, а едва сега е направено. \"Това е бламиране или атака на управленската коалиция. Oт \"Атака\" не бяхме уведомени за тази имитация на група, на която ВМРО и НФСБ са променили правилника и са ме бламирали като председател\", смята Сидеров.Той е убеден,че НФСБ и ВМРО винаги са завиждали на \"Атака\", защото е постигнала нещо сама в политиката. \"Те трябва да пораснат, да помъдреят и да не се държат като деца\", заяви още Сидеров, като добави, че очаквам провеждането на голям Коалиционен съвет, за да се отговори на тези въпроси.", "date": "2019.07.10", "title": "Свалиха Сидеров от шефския пост на групата на патриотите (ОБНОВЕНА)"}
{"url": "https://www.monitor.bg:443/bg/a/view/dyrjavata-otpuska-3-7-mln-lv-za-borba-s-chumata-po-prasetata-170115", "text": "Държавата ще отпусне 3,7 млн. лв. за предотвратяването на африканската чума по прасетата. Това съобщи премиерът Бойко Борисов в началото на правителственото заседание. „Две години успяхме да избутаме този бич извън България, докато вилнееше в околностите, но сега и с идването на румънските туристи явно огнищата се увеличават”, каза премиерът. От своя страна земеделският министър Десислава Танева заяви, чe вчера са открити още 6 огнища на африканска чума тип „заден двор“. “Първото беше открито през 2018г., няма ваксина, няма лечение, единственият метод е физическото унищожение, както и много стриктен контрол на хора, стоки и продукти”, уточни Танева и допълни, че при откриването на новите огнища вече са предприети мерки. Минситър-председателят попита и за обезщетенията на стопаните от Шарково, където преди година беше открита чума по агнетата, а животните бяха евтаназирани. Танева отвърна, че вече се раздават агнета на хората. По-късно пред журналисти Танева обясни, че вирусът бил хванат навреме, още преди проява на клинични признаци, което означавало, че заразяването е станало в много кратък период преди откриването му. Тя каза, че пикът на заболяването е именно в пролетно-летния сезон. Единствената възможност за ограничаване и изключване на заболяването от нашата територия били превенционните мерки и евтаназирането на заболелите животни. Танева обясни още, че отпуснатите средства ще бъдат предоставени на БАБХ за дезинфекция по ГКПП-тата и в населените места, където е открито заболяването. Средствата ще се използват и за поемане на разходите за пробите и осигуряване на тяхната биосигурност, както и за отстрелване на диви животни и свине в задни дворове. „Извън това продължава и информационната кампания до всеки заден двор в Северна България, особено в дунавските общини, където е най-голям рискът“, отбеляза земеделската министърка и допълни, че всеки човек, минал през заразена зона е потенциален преносител на вируса и апелира към изключително стриктно изпълнение на мерките за превенция.", "date": "2019.07.10", "title": "Държавата отпуска 3,7 млн.лв. за борба с чумата по прасетата"}
{"url": "https://www.monitor.bg:443/bg/a/view/masov-mor-na-pcheli-v-rusija-170118", "text": "Ако пчелите на Земята измрат, то след четири години тяхната участ ще застигне и хората. Тази апокалиптична хипотеза принадлежи на Алберт Айнщайн и, за съжаление, през последните години придобива все по-реалистични измерения. Само от началото на лятото масов мор на пчели е регистриран в 20 региона на Русия, информира The New York Post. Изданието цитира експерти, според които тревожното явление се дължи на небрежното и прекомерно използване на пестициди. Случаи на масова гибел на опрашващите насекоми са фиксирани в Татарстан, Башкирия, Брянска, Воронежска, Липецка, Курска, Уляновска, Московска, Тульска, Нижегородска, Рязанска, Ростовска, Саратовска и Смоленска области, в републиките Мордовия, Удмуртия, Марий-Ел, в Краснодарския, Алтайския, Ставрополския региони и др. в Някои места загубата достига до 2% от общия брой на пчелните семейства. Ветеринари вече изследват кошерите, взели са проби за инфекциозни заболявания, за изследване са изпратени и умрелите насекоми. В пострадалите региони са създадени специални комисии, които провеждат обстоен анализ на случващото се. Очаква се окончателните доклади да бъдат готови след няколко месеца, но ветеринарите са категорични, че най-вероятно вина за гибелта на пчелите имат химикалите, с които се обработват растенията в полята.           Растителните опрашвани култури осигуряват на човечеството една трета от целия обем на продоволствени ресурси, като 80-90% се опрашват именно от пчелите.", "date": "2019.07.10", "title": "Масов мор на пчели в Русия "}
{"url": "https://www.monitor.bg:443/bg/a/view/ns-othvyrli-vetoto-na-radev-za-divoto-kympinguvane-170120", "text": "НС отхвърли ветото на президента Румен Радев върху промените в закона за черноморското крайбрежие за т.нар. дивото къмпингуване. Така депутатите повторно приеха поправките със 143 гласа от \"за\" ГЕРБ, \"Обединени патриоти\", ДПС и \"Воля\", 66 \"против\" и само един \"въздържал се\" от БСП. Всъщност с промените се забранява разполагането на плажни принадлежности като палатки, чадъри, кърпи и шезлонги върху пясъчните дюни и къмпингуване в места, които не са специално определени. За целта ще трябва да се опредялт специални зони за свободно къмпингуване.  Глобите са от 500 до 1000 лв, а при второ нарушение - от 1000 до 3000 лева. До 6 месеца 4 министерства трябва да изработят наредба, като В мотивите си за ветото Радев пояснява,че се въвеждат ограничения, но без да се посочват самите зони, като наред с това се въвеждали и сроги санкции.  От БСП заявиха, че подкрепят ветото, като социалистът Крум Зарков обясни, че правилата и зоните трябва да се определят не в наредба, а в закона за туризма. По думите му и сега има регламентация, но друг бил въпросът защо държавата не е приела правилата за нейното прилагане. Социалистите настояват още за изработване на стандарти за къмпинги и др. На свой ред \"Обединени патриоти\" и ГЕРБ обясниха, че България е единствената в ЕС, която няма такива правила, а всъщност обхвата се разширява и зони за къмпинг ще може да има не само в зона А, но и зона Б, което пък било 20 пъти повече. Те се аргументираха и с общините, които се оплакват, че трябва да харачат пари за сметопочиване след къмпингарите, които за сметка на това не плащали нищо, за да плажуват на плажа. Според управляващите целта на промените е да има регулация.", "date": "2019.07.10", "title": "НС отхвърли ветото на Радев за дивото къмпингуване"}
{"url": "https://www.monitor.bg:443/bg/a/view/domati-ot-strumica-srinaha-cenite-na-nashite-zelenchukoproizvoditeli-170119", "text": "    На зеленчуковата борса в Кърналово качествени розови домати от Струмишкото поле на Северна Македония срина цените до рекордните 50 стотинки за килограм. От другите сортове се предлагат дори по 30 стотинки за килограм на едро. За последната седмица цената е паднала почти двойно, оплакват се производители от Петричко и Санданско. Същите домати се появяват на пазара в Благоевград по 2,50 лв. а в София достигат до 3.50-4,00 лева. Причината не е само богатата реколта през тази година и пренасищането на пазара, но а и факта, че в Северна Македония държавата по традиция от много години субсидира земеделието.    „Пазарна икономика, имаме свободно движение на стоки и капитали“, философстват търговците прекупвачи и пълнят бусовете си с домати от Северна Македония.    „Такъв срив на цените досега не сме имали. Загубите ще са огромни”, казва Георги Петров.  През миналата година също падна цената, но най-ниската слезе до 60 стотинки за килограм на едро.", "date": "2019.07.10", "title": "Домати от Струмица сринаха цените на нашите зеленчукопроизводители"}
{"url": "https://www.monitor.bg:443/bg/a/view/kalin-i-otbora-na-zatvora-naj-dobyr-dokumentalen-film-vyv-vukovar-170101", "text": "„Калин и отбора на затвора” с режисьор Петко Гюлчев, сценарист Тонислав Христов и продуцент Галя Щърбева спечели наградата за най-добър документален филм на хърватския Вуковар филм фестивал. Той беше единственото българско заглавие на форума и се състезаваше с продукции от всички дунавски държави. Вуковар филм фестивал се провежда за 13-и път в крайдунавския град и представя богата програма от европейски игрални, документални и късометражни филми. В игралното състезание спечели германският филм System crasher на Нора Фингшайд, който взе и наградата за най-добър режисьор на София филм фест. „Калин и отбора на затвора“ е вдъхновяваща история по действителен случай, която разказва за втория шанс и преобръщането на ценностната система. Филмът е заснет за 5 години, основно в затвора в Казичене. Калин е психологът на затвора, който въвлича лишените от свобода в различни ситуации, за да ги подготви за живота извън решетките. Неговата цел е „поне един от сто да излезе от калта“.", "date": "2019.07.10", "title": "„Калин и отбора на затвора“ най-добър документален филм във Вуковар"}
{"url": "https://www.monitor.bg:443/bg/a/view/mladej-izdyhna-na-futbolno-igrishte-v-haskovo-170116", "text": "Младеж на 21 години загина нелепо след като си глътна езика и се задуши на футболно игрище в Хасково. Трагичният инцидент е станал на площадката зад монумента на Света Богородица. Сигналът на спешния телефон е подаден около 23 часа. На мястото, където имало група младежи, пристигнали патрулка и линейка. За съжаление медиците само констатирали смъртта на момчето. Игрището е осветено и късният час за игра на футбол не е необичаен за града в летните жеги. „По първоначални данни няма следи от насилие“, съобщиха запознати. Назначена е аутопсия, която ще установи точната причина за смъртта.      ", "date": "2019.07.10", "title": "Младеж издъхна на футболно игрище в Хасковo"}
{"url": "https://www.monitor.bg:443/bg/a/view/malkijat-sezon-na-sfumato-izlychi-otlichnicite-170102", "text": "Току-що приключилият Малък сезон 2019 на „Сфумато“ излъчи своите отличници, чиито проекти ще намерят място и в големия сезон на театралната работилница. Те са Alien Express (на снимката) с автори и изпълнители Жиган Кранчан и Гашпер Куншек – продукция на театър Flota от Любляна; „Одисей и циклопите дъблински“, хероическа ода по Джеймс Джойс в превод на Иглика Василева – моноспектакъл на Димитър Марков; „Мишеловката“ (фантазма по единствената репетиция на Хамлет с градските трагици) по трагедията „Хамлет“ на Уилям Шекспир в превод на проф. Александър Шурбанов – автор и режисьор Боян Крачолов, с участието на актьорите Божидар Йорданов, Владимир Матеев, Галя Костадинова, Иван Николов, Йордан Ръсин, Симона Здравкова. Малкият сезон на „Сфумато“ е един от най-креативните в България и Европа фестивали за най-младите от всички изкуства, стратегически важен за артистизма като духовно познание и битка за по-добър свят.  ", "date": "2019.07.10", "title": "Малкият сезон на „Сфумато“ излъчи отличниците"}
{"url": "https://www.monitor.bg:443/bg/a/view/api-shte-izgradi-razrushenite-ot-poroja-uchastyci-na-glavnata-ulica-vyv-vetren-170117", "text": "Агенция „ Пътна инфраструктура“ и община Септември подписаха договор за ремонт на изронената от дъжда главна улица в град Ветрен. В споразумението е записано, че за сметка на държавното ведомство ще бъдат ремонтирани компрометираните участъци на пътя, а общината ще изгради плътната част на асфалта. Експерти от АПИ огледаха разрушения от проливния дъжд миналия петък участък и взеха проби от 3 места, за да проверят материала и качеството на положената преди 4 години настилка. Ако ремонтът не започне навреме и бързо, жителите на град Ветрен са готови да излязат на протест, обобщи настроенията на местното население кметът Радослав Лютаков. С решение на Общинския съвет в Септември от бюджета ще бъдат заделени 150 000 лв. за ремонт на главната улица в градчето, която след поройния дъжд на 5 юли пропадна на много места и заприлича на лунен пейзаж.", "date": "2019.07.10", "title": "АПИ изгражда разрушената от пороя главна улица във Ветрен"}
{"url": "https://www.monitor.bg:443/bg/a/view/andjelina-djoli-snima-reklama-v-parij-170087", "text": "Холивудската актриса Анджелина Джоли прекара няколко дни в Париж. Причината – тя засне там нова реклама за парфюми. Звездата от „Господарка на злото“ бе уловена от папараци по време на разходка по улиците на френската столица. На снимките тя е със своята кръстница – известната й колежка Жаклин Бисе. И двете бяха забелязани да напускат хотела, където са настанени. Модни издания отбелязват, че дамите са в типичен парижки стил с избора си на рокли – и двете в бяло. Междувременно Брад Пит очаква Джоли най-накрая да му даде развод. Миналия месец холивудският ас инструктира адвокатите си да поискат от съда да бъде определен краен срок за оформянето на развода, защото тя продължава да го протака, съобщи в. The Sun. Ако не подпише документите дотогава, актрисата ще е принудена да заплати глоба.", "date": "2019.07.10", "title": "Анджелина Джоли снима реклама в Париж"}
{"url": "https://www.monitor.bg:443/bg/a/view/meksiko-syshto-spira-proizvodstvoto-na-legendarnoto-brymbarche-vw-170112", "text": "Мексико спира производството на един от най-легендарните автомобили Volkswagen Beetle (\"бръмбармче\", или Vocho, както го наричат в латиноамериканската страна). Моделът пе сглобяван в завода в град Пуебло от 1967 г., съобщава сайтът Excelsior. Порталът уточнява, че производството на колата е продължило над 80 години, като след 1996 г. това е ставало само в Мексико. В целия свят са произведени над 21,5 милиона Volkswagen Beetle в най-различни модификации. От 2003 г. в Публо са започнали производството на Beetle New. Днес се очаква да бъде сглобена финалната партида от модела, а последната кола слязла от конвейра в завода ще отиде в музея му. „Бръмбарчето” на автомобилния инженер Ферниданд Порше започва своя път в Германия през 30-те години на миналия век. До неотдавна Volkswagen Beetle масово се е използвал за такси в Мексико.", "date": "2019.07.10", "title": "Мексико спира окончателно производството на легендарното „бръмбарче” VW"}
{"url": "https://www.monitor.bg:443/bg/a/view/globi-na-plaj-nestinarka-za-cenata-na-chadyra-170111", "text": "Глоба за цената на чадъра и шезлонга отнесе концесионера на плаж \"Нестинарка\". Това стана ясно след проверка извършена от експерти на Министерството на туризма На табелата са изписани най-ниските такси за чадър и шезлонг, като цената е 36 стотинки. Касовата бележка обаче показва различна цена. На нея се вижда, че плажуващите плащат по 15 лева за плажни принадлежности, като цената на чадъра е твърдо 5 лева, а не 36 стотинки, както пише на табелата. Екстрите \"барбарон\" и маса също не се предлагат на цените, на които са обявени. Концесионер на плаж \"Нестинарка\" е \"Перла турист\" АД. Проверяващите от министерството не успели да открият негов представител. Служителят, който събира таксите по плажа с касов апарат, също изчезнал. Санкциите срещу концесионера могат да бъдат дори прекратяване на концесионния договор. След проверката на експертите от Министерството по туризма на концесионера е издаден уведомителен протокол за изплащане на неустойки по договор - около 5 000 лева.", "date": "2019.07.10", "title": "Глоби на плаж \"Нестинарка\" за цената на чадъра"}
{"url": "https://www.monitor.bg:443/bg/a/view/chestvame-24-maj-na-obshto-tyrjestvo-sys-severna-makedonija-170108", "text": "Делото на светите братя Кирил и Методий, свети Климент Охридски, свети Наум и цар Самуил ще бъде отбелязано от България и Северна Македония на общо тържество. Това решение е взето на заседание на правителството на премиера Зоран Заев, пише в официално съобщение на владата.  Двете страни са съгласни да изпълнят договореното и в най-къс срок да определят датите за общите чествания. При всяко официално честване на тези личности да се подчертава историческата истина за нашата обща история и това публично да се оповестява, призовават от македонското правителство. Българо-македонската експертна комисия по въпросите на историята и образованието трябва да разреши спорове около Илинденското въстание, Гоце Делчев и други до края на 2019 г. Също така правителството подкрепи предложението на комисията за преглед на учебния материал по средновековна история в учебниците за шести клас в България и за седмия клас в Македония до края на 2019 г.", "date": "2019.07.10", "title": "Честваме 24 май на общо тържество със Северна  Македония"}
{"url": "https://www.monitor.bg:443/bg/a/view/falshiva-novina-stresna-fenovete-na-toni-storaro-170093", "text": "В медийното пространство се завъртя новина, че фолк идолът Тони Стораро е приет в реанимация и му предстои спешна опасна операция. Това притесни многобройните му фенове, но се оказа фалшива новина. Певецът наистина е отменил някои свои участия, но причината е възпаление на сливиците. Изпълнителят на „За една жена“ ще се възстановява една седмица и ще се завърне на сцената. Това коментира самият той. „Скъпи приятели, бих искал да внеса яснота във връзка с излезлите публикации в някои сайтове. Много благодаря на всички, които ми писаха, за загрижеността. Добре съм. Интервенцията беше в понеделник, продължи около час и после се прибрах вкъщи. Възстановителният период, през който не е препоръчително да пея, е около 7 дни, след което се връщам на работа. Ще обява в социалните мрежи кога ще бъде първото ми участие. Извинявам се на клубовете за падналите няколко ангажимента и на феновете - че няма да се осъществят срещите ни. Ще намеря начин да се реванширам след това. Но здравето е най-важно.“, категоричен е Стораро.", "date": "2019.07.10", "title": "Фалшива новина стресна феновете на Тони Стораро"}
{"url": "https://www.monitor.bg:443/bg/a/view/kebapcheta-ot-rumynija-dokarali-svinskata-chuma-v-plevensko-170110", "text": "Пътувания до Румъния за покупка на кебапчета е една от версиите за заразяването с африканска чума по свинете (АЧС) на домашните прасета в Плевенско. Това каза пред бТВ изпълнителният директор на Българската агенция по безопасност на храните (БАБХ) д-р Дамян Илиев. Той акцентира на факта, че основните рискове за разпространяването на АЧС идват от хората. Другият начин освен с храненето на домашните животни с непроверена храна или ловци, които прибирайки се с дрехите и обувките си донасят вируса в къщи. Шефът на БАБХ отчете, че за първия месец от летния сезон по Черноморието са проверени 1480 обекта. Направените предписания за установени нарушение са 90, а връчените акта са 19. „400 кг от животински произход са унищожени - риба, месо, месни продукти”, уточни той и добави за констатирани нарушения и в най-луксозни обекти. „Мога да кажа, че в последните години не е имало хранителни взривове”, припомни той. Според него най-голяма опасност крият доставките в заведенията на храни без установен произход. По думите му, подобни действия особено сега крият голяма опасност от разпространение на АЧС не само около Плевен, но и в други райони на страната, което ще нанесе големи щети на българското свиневъдство. „За това апелирам хората да внимават много с месото”, каза още той. Както „Монитор” вчера съобщи, 6 нови огнища на Африканска чума по домашните свине е потвърдила БАБХ. Животните са били отглеждани в задни дворове на къщи в селата Брест, Милковица, Долни Вит, Драгаш войвода, Санадиново, Бацова махала, в област Плевен. Принудителното умъртвяване по хуманен начин и обезвреждането на всички домашни свине ще започне на 10 юли. Създадени са зони на ограничения - 3 км предпазна и наблюдавана зона. Наблюдаваната зона включва област Плевен, общините Гулянци, Белене, Плевен, Никопол, Долна Митрополия, Левски и Пордим. В двете зони са наложени мерки за контрол и ликвидиране на инфекцията. Във връзка със застрашително бързото развитие на ситуацията с Африканската чума по свинете в област Плевен, Българската агенция по безопасност на храните проверява сигнали за укрити контактни домашни свине. Получени са и сигнали за нерегламентирано транспортиране на живи свине от засегнатите селища към населени места извън зоните с ограничения. Д-р Илиев информира още, че заради постъпили оплаквания, по морето са изпратени групи за проверки дали има нарушение с растителните мазнини в сирената. Шефът на БАБХ обяви и за старта на пръскането срещу разпространението на комари в различни райони на страната, като това ще стане след спиране на валежите.", "date": "2019.07.10", "title": "Кебапчета от Румъния докарали свинската чума в Плевенско"}
{"url": "https://www.monitor.bg:443/bg/a/view/uveselitelen-park-do-parka-za-tancuvashti-mechki-nad-belica-170107", "text": "До дни ще бъде открит първия в България планински увеселителен парк. Той се намира на стотина метра до Парка за танцуващи мечки над Белица. Увеселителният парк е на колички върху релси и се нарича RILA Fun Park. Количката е двуместна, подобна на шейна и се движи по тръбни релси, разположени на хълм. Тя има регулирана скорост, която пречи на водача да премине над 25 км/ч. Водачът има способността да контролира скоростта ѝ със спирачна система.    RILA Fun Park се намира в местността „Дедово” на стотина метра от Парка за танцуващи мечки. Простира се на надморска височина от 1200 до 1 345 м. Паркът е на 12 км от град Белица, на 180 км от София, на 152км от Пловдив и на около 84 км от Благоевград.    Съоръженията с количките в RILA Fun Park са подходящи за деца над 7 години и възрастни. RILA Fun Park е оборудван с пързалки, беседки, люлки, катерушки, стени за катерене, пясъчници, ЗИП пътека за деца.", "date": "2019.07.10", "title": "Откриват увеселителен парк до танцуващите мечки край Белица"}
{"url": "https://www.monitor.bg:443/bg/a/view/teri-krus-se-predlaga-za-kral-triton-v-malkata-rusalka-snimka-170085", "text": "Полемиката около актьорския състав на предстоящия игрален филм „Малката русалка“ продължава. След като фенове се разделиха на подкрепящи и противници на Холи Бейли за главната роля, звездата от поредицата „Непобедимите“ Тери Крюс се предложи за образа на крал Тритон. Това той направи в социалните мрежи, като сподели снимка, обработена на фотошоп, която представя как би изглеждал той като водач на морското кралство. Измежду почитателите на оригиналната анимация, които са привърженици на расовия скок на Ариел и семейството й, има две популярни предложения относно кой трябва да изиграе крал Тритон. Тери Крюс е единият фаворит за ролята, другият е Идрис Елба. Към момента от „Дисни“ не са коментирали подробности около персонажа.", "date": "2019.07.10", "title": "Тери Крюс се предлага за крал Тритон в „Малката русалка“ (СНИМКА)"}
{"url": "https://www.monitor.bg:443/bg/a/view/imenitata-elza-goeva-s-izlojba-za-120-godishninata-na-dechko-uzunov-170100", "text": "Изложба на голямата българска художничка Елза Гоева се открива днес от 18.00 ч. в столичната галерия „Дечко Узунов“ – филиал на Софийската градска художествена галерия на бул. „Драган Цанков“ 24. Експозицията ще може да се види там до ноември. През 2019 г. се навършват 120 години от рождението на един от видните български художници и интелектуалци – професор Дечко Узунов. В художествената галерия, носеща неговото име, екипът на СГХГ за втора година подготвя изложба от програмата „Поколения“, чрез която се опитва да очертае живото присъствие на Дечко Узунов За летните месеци да подреди своя изложба е поканена Елза Гоева. Тя е сред онези художници, които са имали възможността да започнат своя творчески път в учебното ателие на Дечко Узунов. Промени в програмата на Художествената академия в периода 1947–1951 г. определят времето от един семестър, в който Гоева да бъде напътствана от професора. Това време обаче се оказва достатъчно да породи у нея дълбоко човешко и професионално уважение към Дечко Узунов. „Аз съм човек на бързите изпълнения, не мога дългосрочно и на пластове да работя. Почти наведнъж или най-много на два пъти правя една работа“, казва в едно свое скорошно интервю 91-годишната художничка. За изложбата в ХГ „Дечко Узунов“ Елза Гоева е подбрала предимно пейзажи, създадени през последното десетилетие. Портретът също присъства в сбирката. Почитателите на творчеството й ще имат удоволствието нарисувани в нейния стил „на един дъх“. Сред тях са „Изгрев“, „Към плажа“, „Без име“, „Мечти“, „Самота“. Елисавета (Елза) Борисова Гоева е родена през 1928 г. в Болярово, град в Ямболска област. След дипломирането си в Девическото училище в Бургас тя кандидатства живопис и е приета в Художествената академия в София. В периода на обучението й между 1947 и 1951 г. за един семестър е в класа на Дечко Узунов. Елза Гоева завършва висшето си художествено образование при Панайот Панайотов. Годините след обучението й преминават в активно участие в общия художествен живот на страната. Тя излага със свои колеги художници в Москва, Букурещ, Прага, Анкара, Истанбул и др. Самостоятелни изложби започва да представя след 1965 г., когато нейни картини са показани в София. В столицата тя има поредица от изяви (1978, 1986, 2000, 2002, 2005, 2014), като последната й самостоятелна изложба е през 2018 г. по случай нейната 90-годишнина.  ", "date": "2019.07.10", "title": "Именитата Елза Гоева с изложба за 120-годишнината на Дечко Узунов"}
{"url": "https://www.monitor.bg:443/bg/a/view/mrysni-vodi-ot-rudnik-otroviha-riba-v-reka-luda-jana-170109", "text": "Изтичане на отпадъчни води от рудник“ Цар Асен“ край едноименното пазарджишко село е причинило отравянето на риба в река Луда Яна. Това информираха от Регионалната инспекция за околната среда и водите в Пазарджик, чийто експерти и служители от дирекция „Източнобеломорски район“ и Регионалната лаборатория на ИАОС в Пазарджик провериха сигнал за мъртва риба в реката. Незабавно е сформиран екип, който извършил проверка по сигнала от тел. 112, че водата в р. Луда Яна при с. Росен е оцветена в бяло и по течението й има мъртва риба. Сигналът е получен във вторник в късния следобед. Извършен е оглед по течението на реката в посочения участък. При проверката беше констатирано специфично помътняване и оцветяване на водите и наличие на единични бройки мъртва риба.Установен е причинителят на замърсяването – нерегламентирано изтичане на отпадъчни води от рудник „Цар Асен”.  Вследствие на дъждовете в последните дни и повишено ниво на водоема за богати разтвори на окисен отвал на рудник „Цар Асен” е започнало дрениране на вода към реката. Предпазният борд, който е бил изграден до коритото на реката след предишно предписание на РИОСВ - Пазарджик, не е успял да предотврати изтичането на дренажни води. Взети са водни проби от три точки – преди и след смесването на дренажните води, както и от р. Луда Яна при с. Росен. На място са измерени активна реакция pH, разтворен кислород и електропроводимост. Моментният анализ на пробите от дренажните води показва силно понижено рН и повишена електропроводимост, което е показател за наличие на тежки метали. Дружеството, стопанисващо рудника „Панагюрска медна компания” АД, е предприело мерки за понижаване нивото на водоема за богати разтвори. Преустановено е дренирането към предпазния борд. За допуснатото замърсяване на р. Луда Яна РИОСВ - Пазарджик ще състави акт за установено административно нарушение на оператора.", "date": "2019.07.10", "title": "Мръсни води от рудник отровиха риба в река Луда Яна"}
{"url": "https://www.monitor.bg:443/bg/a/view/s-deca-na-more-170084", "text": "И така. Идва времето на заветната почивка. Трескаво сте разглеждали обяви, търсили сте подходящи хотели, в които спокойно да си почините с малкото човече. Нали и вие сте човек, най-сетне е добре да отдъхнете. Или поне на това се надявате. След цяла година търчане, лавиране между работата, домакинските задължения, деца. Все пак нямате десет ръце. Както се казва, за едната отпуска живеем. Започва се великото преселение на народите. Защото си е направо преместване. Чавето решава, че играчките и книжките никога не са достатъчни. Пълни само торбите. Заинатило се е, че иска всички плюшки, защото не се знае с коя точно ще иска да се преспива. Ти пък се тревожиш дали дрехите ще са достатъчни. Все пак става дума за дете, нали се цапа дори докато яде-сладоледи, сладкиши, сокчета...Позната история. После се започва с лопатките, топките, кофичките. Нали ще играе на пясъка. „Мамо, това е любимата ми. Моля те, искам и нея. Няма как да тръгна без тази кофичка. Ами топката на Рапунцел. Без Рапунцел няма да съм щастлива. Моля те, мамиии!“ Биеш отбой. Съгласяваш се, за да не се усложнят драмите. Зареждаш се и с всякакъв вид лекарства, най-вече против диария и повръщане. Нали по нашето Черноморие има всякакви изненади. Та натъпкваш в куфарите и това. После осъзнаваш, че всъщност ти тръгваш почти без дрехи. „Нали ще имам поне бански, за какво ми е друго. Нали съм майка, за къде ще се контя. Пък и ще си почивам цял ден на плажа, с книга в ръка“, мисля си. Мисли си и се надявай. Та с целия багаж виждаш, че комшиите направо ще помислят, че се изнасяте. Или отивате на почивка в чужд курорт, поне за месец. Мъжът ти само се хваща за главата и успява тихичко да промълви „Майко мила!“. След първата стъпка и изнасянето на багажа, успявате да натоварите всичко в колата и най-сетне да потеглите. Преди това сте предупредили детето да отиде до тоалетната, бутнали сте в устата сандвич, за да не огладнее поне в началото на пътя и да не мрънка. Мислите си, че държите всичко под контрол. Даааа, но не. Минава само половин и час и то вече иска да пишка. Казва, че не издържа. Спешно се търси най-близката бензиностанция, за да отидете до тоалетната. Щастливци сте, ако не намокрите гащите и останете сухи. Стигате до мечтаната спирка. След като сте свършили с всичко, питате домашните дали искат все пак нещо за хапване. Мълчание. Потегляте. След час обаче малката вече ви сюрпризира отново-този път ще повръща. Спирате скорострелно. Вадите всякакви видове лекарства, близалки и какво ли още не. Мъжът ви се изнервя вече. Започвате да си крещите, защото ситуацията става напечена. - „Къде сме тръгнали, детето вече се разболя. Какво остава на морето“, казва той. „Спокойно, това е нормално. От пътуването е. Ще й мине“, опитвате се да го успокоите. Отново потегляте и се молите да няма препятствия. Но уви. Този път е мъжът-гладен е и вече нервен. Отново търсите бензиностанция. Спирате и вземате сандвич. Положението е овладяно. Така след няколко часа перипетии, най-сетне стигате до морето. Дребното дори не чака да се настаните и да си получите ключа на рецепцията. Вече мрънка, че иска на плажа. Нетърпеливо е. Едва успявате да стигнете до стаята и да съберете плажната чанта, да нахлузите банския на детето, да вземете слънцезащитен крем, всички топки, лопатки, кофички... На вас? Банският ви стига. Нали се майка. Няма да си правите селфи от плажа, да си показвате педикюра във фейса, я. Давате три торби на мъжа си, мъкнете чадър, за да си спестите 40-те лева. Мъжът ви започва да крещи, че сте го натоварили с глупости, а според вас това е само най-необходимото. След известно мрънкане, стигате до плажа. Таткото се настанява набързо, поръчва си бира и решава да почива. И аз мислех така, но уви. Детето започва да търчи. Иска във водата, влиза в морето и вие търчите да го усмирите. Няма как да седнете дори и за минута. „Нали щях да си чета книжка?“, се питате. Вместо това, се започва борба с малкия плувец. Иска да правите замъци, да носите вода в кофички. Таткото, естествено почива. Единственото усилие, което полага, е да отиде до бара за поредното питие. На вас не ви остава време дори да се намажете с крем, за да не изгорите. Не можете да изплашите детето, не иска да излиза от водата и започвате да крещите, че ще кажете на баща му и ще си тръгнете веднага за София. На плажа се чува само вашият глас. Детето излиза от водата, но се започва-иска царевица, иска сладолед, иска супа...Няма почивка. И така първите три дни. Вечер припадате уморена. А трябваше да си почивате. На четвъртия ден детето вече повръща. Изваждате от багажа всички лекарства, свещички и всевъзможни цярове. И това ще мине. Поне се надявате. Отново не спите. Така след два дни пазене на стаята. На следващия решавате да излезете на разходка и чавето да подиша чист морски въздух. Вече е по-добре. Обикаляте покрай всички сергии, магазинчета. Детето започва да крещи, че иска топка. - „Нали имаш поне шест у нас. И тук си носиш. Защо ти е нова, какво ще ги правиш толкова много?“ - „Не, точно такава нямам. Моля те, мамо. Искам я, много я искам. Купи ми я! - „Стига глупости, не мога да купя още една топка, безумно е“, категорична съм. „Ти нищо не ми купуваш, нищо не ми купуваш. Как може, не те ли е срам“, заинати се малкото човече. Всички на улицата те гледат лошо. Сега си стисната майка, която прекърши хатъра на детето си. И то на почивка. Искаш да потънеш в дън земя. Преглътваш и се примиряваш. - „Давай, вземай я“, отстъпваш. Купувате поредната глупост, вече дори се чудиш къде ще складираш. Отивате на вечеря. Сядате, с надеждата да хапнете на спокойствие. Детето обаче не ви оставя на мира. Иска да опита от всичко, цапа се, търчи до тоалетната. После пак се цапа. Търчите да миете ръцете. Сядате и пак отначало. Всичко се повтаря. Вече и сервитьорите ви гледат лошо. Прибирате се в хотела. Припадате на леглото от умора, след като детето е заспало. Уж щяхте да почивате. А имате още 4 дни. Почивка. И работата започва да ви липсва ...", "date": "2019.07.10", "title": "С деца на море"}
{"url": "https://www.monitor.bg:443/bg/a/view/lichen-asistent-izbira-shareni-chorapi-za-maluma-170077", "text": "С огромен антураж пристига колумбийската звезда Малума за първия си концерт у нас тази вечер в зала „Арена Армеец“. Обкръжението му се състои не само от професионалистите, които му удрят рамо на сцена – като живия бенд и 12-те танцьори, но и на доста по-тесни специалисти. Като лични му стилист, чиято основна отговорност е да избира шантавите чорапи на певеца. Един от основните виновници за световната инвазия на регетона като музикален стил има тежки залитания по шарените чорапи, а още повече обича да ги показва от лъснатите си чепици или спортни обувки. На сладоледи, еднорози, леприкони, бонбони и какво ли не, бельото винаги наднича от стила му. За правилния му избор се грижи специален човек в екипа на звездата. Както „Монитор“ първи писа, изпълнителят на Clandestino ще загрее за излизането си на българска сцена като разцъка футбол в бекстейджа на залата. Енергичното му поведение на сцена е плод на сурова физическа подготовка и той не си позволява да пие алкохол или да се храни обилно преди шоу. Зад кулисите залага само на протеинови шейкове с джинджифил и много, много вода. По програма Малума трябва да е пристигнал вчера от Киев в София заедно с цялото си семейство, с което пътува на всички дати от световните си обиколки. Той е изключително привързан към роднините си и не се отделя от тях. Дори артистичният му псевдоним е посветен на тях, като го образува от първите две букви на майка си – Мали, баща си – Луис и сестра си – Мануела.", "date": "2019.07.10", "title": "Личен асистент избира шарени чорапи за Малума"}
{"url": "https://www.monitor.bg:443/bg/a/view/doc-atanas-mangyrov-djipita-homeopati-syvetvat-roditeli-da-ne-vaksinirat-decata-si-170078", "text": "Върлува вирус с температура, повръщане и кожен обрив, минава за около седмица, коментира в интервю пред \"Монитор\" завеждащият детското отделение към Инфекциозна болница - За съжаление, има лекари, особено т.нар. хомеопати, които се изявяват като герои и които смятат, че едва ли не избавят децата от зло, когато не ги имунизират. По този начин се изявяват като спасители. - Предимно хора, които се занимават с алтернативна медицина. По мои наблюдения предимно те не поставят ваксини. Те не са убедени в смисъла на имунизациите и медицината като цяло. - Смятам, че тези хора нямат право да работят със здравната каса. Според мен, щом искат да се занимават с алтернативна медицина, не би трябвало да сключват договор с касата. - Сигурно има и такива. Едните го правят от глупост, другите от комерсиална гледна точка. Просто тази ситуация има различни форми. - В случая с морбили наистина видяхме как лични лекари крият, че деца не са ваксинирани. Дори след поставяне на диагнозата те са заявявали, че не са ги преглеждали. Често се вижда, че по документ децата са ваксинирани, а при изследване се оказва, че не е така. - В крайна сметка сърцевината на проблема е, че лекарят трябва да разясни на пациента ползата от ваксините, да му каже колко са важни за здравето ни. Ако обаче медицинското лице не е убедено в това, той няма да препоръча имунизация. Съветът на лекаря в този случай играе основна роля. В дъното на всеки отказ от ваксина има някой лекар, към когото хората са се обърнали. Достатъчно е да е някой, на когото хората вярват. - Ако попитате значителна част от колегите дали ваксините имат странични ефекти, могат ли да доведат до аутизъм, ще отговорят, че не са сигурни. Това говори за липса на информираност и недостатъчно залягане над учебниците, когато са учили медицина. Така е и с хората, мислят, че в интернет могат да открият отговор на всички въпроси. - От началото на годината до края на миналата седмица в страната са регистрирани 1098 случая. Само за миналата седмица имаме 52 нови случая. Не бих казал, че сме в ситуацията от преди десет години, когато беше голямата епидемия от морбили, но виждате, че от февруари насам имаме над 1000 случая. Така че проблемът тлее. - Общо взето намаляха случаите, сега имаме 1-2 деца. - В момента най-честите оплаквания са от вирус, който протича с температура, повръщане, диария и обриви по кожата. Имахме 1-2 случая на менингити, 1 случай на енцефалит, следствие на ентеровируси. Това е нормално за сезона, тъй като ентеровирусите са най-характерни през летните месеци. - Свързани са, доколкото там се събират много хора. Лично аз не препоръчвам на родителите да водят много малки деца на море, защото вирусните инфекции се разпространяват чрез фекално-орален път. Когато има много хора на едно място, е рисковано за детето. Тогава се разпространяват повече инфекции. - Най-важното е да не насилвате детето да се храни. Нека се успокои, ако може да поспи и едва тогава да се опитат да рехидратират през устата. Има специални разтвори. Нека да е на строга диета. Ако се влоши, тогава да се потърси лекарска помощ. - Точно така. Това е медицинска самодейност. Както казах, ако се обезводни, да се потърси лекарска помощ. Що се отнася до личната хигиена, нека знаем, че тези зарази се предават от човек на човек. Особено малките деца да избягват контакт с други хора. Защото ако ги изпратите на място, където се събират 20-30 деца, все едно постъпват в нова детска градина. По този начин се създават условия детето да се зарази. - Няма нищо необичайно. Тази година има ентеровируси в изобилие. Доста са случаите. Както казах, протичат с температури, повръщане, обриви по кожата, диария и в редки случаи може да засегнат мозъка. - Преминават за около седмица-десет дни. - Ако се върна назад във времето, трябва да призная, че слушам за въвеждането на ваксината срещу варицела от 2000 година. Но все още няма такава. Има чисто бюрократични спънки, които са трудно заобиколими. Една варицела продължава минимум 9-10 дни, толкова е карантината. От началото на годината има над 20 000 случая в страната. Общо взето клиничното й протичане много напомня това на морбили. Разликата е, че при морбили смъртните случаи са 1:1000, а при варицелата доста по-рядко. Препоръчвам родителите да поставят тази ваксина. Ако направите сметка, при 20 000 случая на болни поне единият от родителите е останал вкъщи, за да гледа детето си, и е отсъствал от работа. Това са големи икономически загуби. Доц. Мангъров завършва ВМИ „И. П. Павлов” - Пловдив, през 1982 г. Специалист е по инфекциозни болести от 1988 г. и специалист по детски болести от 1993 г. Научните му интереси са в областта на съвременната рехидратираща терапия при остри чревни инфекции в кърмаческа и ранна детска възраст. На тази тема защитава дисертация през 1991 г.", "date": "2019.07.10", "title": "Доц. Атанас Мангъров:  Джипита хомеопати съветват родители да не ваксинират децата си"}
{"url": "https://www.monitor.bg:443/bg/a/view/kyde-plajuvat-rodnite-zvezdi-snimki-170080", "text": "Лятото е в разгара си и родните знаменитости се отдадоха на заслужени почивки. Горещините отведоха една от най-коментираните светски двойки у нас - Златка Райкова и Благой Георгиев – Джизъса, до нашето Черноморие. Двамата отдъхват в Обзор, като обикалят и околните Бургас и Равда. Преди това красавицата и спортистът събираха тен в Гърция. По време на почивката им там стана ясно, че ще стават родители през есента. Артистичното семейство 33-годишната актриса побърза да зарадва феновете в социалните мрежи със снимка, на която позира със сина им Христо край басейна. А Мечката на Народния театър сподели фотос на голямото си момче, също Деян Донков, от връзката с Анастасия Ингилизова, като явно семейството се е събрало в пълен комплект – с всички деца. В началото на месеца Кърджилова и Донков прекараха няколко дни в Париж. Поводът за пътуването на двойката до френската столица беше представлението „Любовникът“, в което си партнират. Те обаче успяха да си откраднат време за целувки край Айфеловата кула. Попфолк певицата Райна пое на екзотична екскурзия. Изпълнителката на „Зле те чувам“ замина за Малдивите. Там тя отиде в компанията на своята половинка - ММА боеца Валери Тюлеков, на когото е кака с десет години. Наскоро колежката й Певицата сподели в социалните мрежи снимка от плажа, на която се вижда как храни момиченцето. Тя уточни, че това е първото море на бебето. Звездата на „Пайнер“ заложи на родното Черноморие. Преди седмица риалити младоженците Алекс и Дани Петканови също поляха дебюта на сина си Габриел на плажа. Актьорът От там те издадоха и че ще стават родители. Звездата от медицинската драма \"Откраднат живот\" качи в социалните мрежи кадър, на който той и любимата му позират на плажа със снимка от видеозона на бъдещата си рожба. \"Ще си имаме бебе! Преди седем години се влюбих в това момиче и тогава още знаех, че искам тя да е майка на децата ми. Най-накрая си материализираме любовта. Обичам ги\", написа момчето, което има медицински ценз и в реалния живот. Теа издаде още, че е бременна от \"четири-пет\" месеца. Бебето ще се появи на бял свят в края на годината. Що се отнася до пола - той още не е известен дори на младите родители.", "date": "2019.07.10", "title": "Къде плажуват родните звезди? (СНИМКИ)"}
{"url": "https://www.monitor.bg:443/bg/a/view/francija-vyvejda-eko-taksa-za-samoletnite-poleti-170103", "text": "Франция въвежда еко данък върху самолетните полети. Така правителството на президента Еманюел Макрон изпълнява обещанието да предприема мерки в борбата срещу замърсяването и климатичните промени. Таксата ще бъде въведена постепенно за всички самолети, излитащи от Франция, информира БНТ. Елизабет Борн, министър на транспорта на Франция: Франция се ангажира да работи за облагането с такси на самолетните пътувания, което е важно за Европа. Нещата се движат напред, необходимостта от това е спешна. Както и други страни, решихме да въведем еко такса върху въздушния транспорт за всички полети от Франция. Таксата ще се отрази на джоба на пътниците. За полети в рамките на Европейския съюз оскъпяването на билет ще е от порядъка на 1.50 евро за икономична класа, 9 евро за бизнес класа и над 18 евро за полети за бизнескласа извън Европейския съюз. Очакваните приходи от този налог след 2020 година са около 180 милиона евро. Министърът на транспорта обяви, че тези средства ще се използват за наземния транспорт. Акциите на \"Еър Франс\" и \"Луфтханза\" поевтиняха съответно с 4.5% и 2.5% веднага след обявяването на новината от Париж. Френският президент Еманюел Макрон обеща да затегне регулациите в сферата на защитата на околната среда. Той се реши да наложи самолетната еко такса, след като беше принуден да се откаже от идеята за повишаване налога върху дизеловото гориво заради бурните протести на жълтите жилетки в страната. Сега Франция се присъединява към Холандия, която също наложи подобна такса на самолетния транспорт, но целта на Макрон е да убеди повече страни в Евросъюза да го направят.", "date": "2019.07.10", "title": "Франция въвежда еко такса за самолетните полети"}
{"url": "https://www.monitor.bg:443/bg/a/view/prjak-sblysyk-djonsyn-hynt-170104", "text": "Борис Джонсън и Джереми Хънт, съперници за премиерския пост на Великобритания, влязоха в ожесточен словесен сблъсък кой заслужава по-голямо доверие, че ще изведе успешно страната от Европейския съюз. Това стана на телевизионни дебати снощи, организирани само две седмици преди единият от двамата да спечели поста, съобщава \"Ройтерс\". С повеждането на Джонсън в съревнованието за поста на Тереза ​​Мей двамата претенденти многократно бяха приканвани да докажат, че ще извадят Великобритания от ЕС на 31 октомври и ще защитят бизнеса от т.нар. \"Брекзит без сделка\". Повече от три години след като Великобритания гласува за напускане на Съюза, Брекзит остава водеща тема.", "date": "2019.07.10", "title": "Пряк сблъсък Джонсън - Хънт"}
{"url": "https://www.monitor.bg:443/bg/a/view/oranjen-kod-za-valeji-v-7-oblasti-dnes-170105", "text": "Обилни валежи и гръмотевични бури се очаква в цялата страна днес. В цяла Южна и част от Източна България е възможно валежите да достигнат до 80 л/м2. Обявен е оранжев код за областите Варна, Бургас, Ямбол, Хасково, Кърджали, Смолян и Благоевград. За днес има в сила жълт код за по-голямата част от страната и оранжев код за опасно време в Южна и по-голямата част от Източна България, заяви пред БНТ дежурният синоптик Мартин Стойчев. Днес ще преминава студен атмосферен фронт, ще има северозападен вятър, с него ще нахлува по-хладен въздух. На много места в страната около и следобед ще има валежи, в южните източните райони ще има и по-интензивна гръмотевична дейност. Там се очакват и повече валежи. На отделни места не са изключени и градушки. Валежите ще продължат и през нощта и срещу четвъртък. На морето времето няма да е подходящо за плаж. Поройни дъждове, придружени с бурен вятър, вече обхванаха по-голямата част от територията на Благоевградска област, предаде БНР. Задействан е планът за реакция при природни бедствия и аварии. Осигурено е денонощно дежурство в областния ситуационен център, в който се приемат сигнали от всички населени места. Силният вятър е прекършил дърво на една от улиците в централната част на Благоевград. Към момента няма данни за нанесени сериозни поражения от бурята или наводнени сгради.", "date": "2019.07.10", "title": "Оранжев код за валежи в 7 области днес"}
{"url": "https://www.monitor.bg:443/bg/a/view/zatvarjat-trybata-za-varna-na-tunel-echemishka-zaradi-uchenie-170106", "text": "Едната тръба на тунел „Ечемишка“ на магистрала „Хемус“ ще бъде затворена за движение в сряда, съобщиха от МВР. Полиция, пожарна, АПИ и други институции ще провеждат учение за реагиране при бедствия и извънредни ситуации. Ограничението ще е от 9 ч. до 15 ч. на 10 юли. Ще бъде затворена тръбата за Варна. По време на учението целият трафик по магистралата ще минава двупосочно през тръбата за София. Това със сигурност ще натовари допълнително движението, което и в момента е затруднено заради ремонтите по магистралата. „Учението се провежда в интерес на гражданите за безопасното им движение по автомагистрала „Хемус“ и преминаването през пътен тунел “Ечемишка”, обясняват от МВР.", "date": "2019.07.10", "title": "Затварят тръбата за Варна на тунел \"Ечемишка\", заради учение"}
