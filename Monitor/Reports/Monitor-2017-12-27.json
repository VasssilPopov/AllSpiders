{"url": "http://www.monitor.bg/a/view/58460-%D0%9D%D0%B0%D0%B4-73-000-%D0%B1%D1%8A%D0%BB%D0%B3%D0%B0%D1%80%D0%B8-%D1%81-%D0%BF%D0%B5%D0%BD%D1%81%D0%B8%D1%8F-%D0%BF%D1%80%D0%B5%D0%B4%D0%B8-%D0%B4%D0%B0-%D0%BE%D1%81%D1%82%D0%B0%D1%80%D0%B5%D1%8F%D1%82/", "text": "90% от тях не работят заради болести\n                    73 659 са българските пенсионери под 50-годишна възраст. Това показва справка на „Монитор“ в електронните регистри на Националния осигурителен институт (НОИ). В момента лични пенсии получават 2 061 684 души, което означава, че около 3% от тях са хора под 50-годишна възраст.6157 от младите пенсионери са излезли в заслужена почивка, защото са навършили нужните години и стаж за професията си. Близо 80% от тях или4807 души са бивши военни и полицаикоито до миналата година имаха право да се пенсионират независимо от навършената им възраст. Служителите в силовите министерства трябваше само да имат 27 г. осигурителен стаж, 18 г. от които в системата. Така до преди 2 години униформените можеха да излизат в заслужена почивка преди да навършат 40 г., при условие, че са сложили пагоните на 20-годишна възраст.Най-много обаче са младите пенсионери по болест. Към момента инвалидни суми за старини получават 66 764 нашенци, което е 90% от всички пенсионери под 50-годишна възраст. В това число обаче влизат и хората, родени с увреждания, които след навършване на пълнолетие до 20-ата си годишнина получават пенсия,независимо дали имат осигурителен стажСлед това, за да продължат да получават сума за старини, те трябва да имат между 1 и 5 години осигурителен стаж. Минималният размер на тази пенсия се определя от степента на увреждане и процент от минималната пенсия за осигурителен стаж. Така хората с неработоспособност между 50% и 70% получават поне 170 лв. пенсия. Тези с инвалидност между 71 и 90 на сто вземат минимум 210 лв., а на тези с над 90% инвалидност пенсията е минимум 230 лв.Заради трудови злополуки или професионална болест други 738 българи са излезли в пенсия преди да навършат 50 години.Както „Монитор“ писа, през тази годинав заслужен отдих са излезли 83 541 българиСтатистиката отчита спад на новите пенсионери с близо 7000 души за година. Броят на излизащите в заслужена почивка намалява заради увеличението с по 2 месеца на изискуемите възраст и стаж за пенсия, въведено през миналата година.Тройно са намалели пенсиониращите се военни и полицаи, показват данни на НОИ. През 2017 г. в заслужена почивка са излезли 1861 служители под пагон, докато година по-рано силовите ведомства са напуснали 6693 души, достигнали пенсионна възраст. Спадът се дължи на въвеждането на пенсионна възраст за служителите под пагон.Всеки трети пенсионирал се тази година е излязъл в пенсия заради болежки, показват данните на НОИ. Така тази година броят на инвалидните пенсии нарасна с 25 638.\n\n\n                    ", "date": "2017.12.27", "title": "Над 73 000 българи с  пенсия преди да остареят"}
{"url": "http://www.monitor.bg/a/view/15487-%D0%9A%D1%8A%D1%89%D0%B0%D1%82%D0%B0-%D0%BD%D0%B0-%D0%A0%D0%B0%D0%B9%D0%BD%D0%B0-%D0%9A%D0%BD%D1%8F%D0%B3%D0%B8%D0%BD%D1%8F-%D0%B2-%D0%A1%D0%BE%D1%84%D0%B8%D1%8F-%D1%81%D1%82%D0%B0%D0%B2%D0%B0-%D0%BC%D1%83%D0%B7%D0%B5%D0%B9/", "text": "Столичната община ще инициира поправки в Закона за културното наследство\n                    Къщата, в която е живяла през последните 8 години от живота си Райна Княгиня в София, ще бъде реставрирана и превърната в музей догодина. Това съобщи за „Монитор“ зам.-кметът Тодор Чобанов. Домът на жената, ушила знамето за Априлското въстание, се намира на ул. “Софроний Врачански“ в район „Сердика“. Емблематичната постройка тази година получи и статут на културно наследство. Кметът на района Тодор Кръстев има задачата да движи процедурата по ремонтиране на къщата. „Имаме договореност с наследници и с община Панагюрище за съвместни дейности за самата експозиция. Вероятно моделът ще бъде много подобен на този с къщата на художника Ненко Балкански. Първо ще я ремонтираме и след това ще разположим една подходяща тематична експозиция за тази забележителна българка, станала емблема на революционно-освободителните борби“, обясни Чобанов.\n\nОтносно рушащите се паметници на културата Чобанов обясни, че пълномощията са в ръцете на държавата и общината има много ограничения за въздействие върху собствениците им. Именно заради това Столичната община обмисля да внесе и поправки в Закона за културното наследство в частта му за поддръжка на културните обекти. „Искаме създаване на позитивни стимули за собствениците да поддържат сградите. Например с помощта на МРРБ да има специализирани възможности за саниране на исторически сгради, запазвайки техния оригинален вид и параметри“, каза Чобанов. Зам.-кметът обясни, че общината е натоварена с големи обществени очаквания да притиска собствениците по един или друг начин да поддържат в добро състояние своя обект. По думите му статистиката показвала, че проблемните обекти са много малко, но са знакови за историята на България. „Да, те са знакови, някои от тях са популярни и известни на обществото, но те са много малка част от броя на всички обекти. Именно в тези няколко случая са насочени нашите усилия към това да убедим собствениците да вземат мерки за съхраняване на тези знакови сгради и комплекси“, добави още той.\n\nОт „Московска“ 33 имат идеи за консервация и реставрация на още исторически обекти. „За някои ние абсолютно нищо не можем да направим, защото например когато държавата е свалила статута на културна ценност, каквито са няколко случая на знакови сгради, в това число и „Двойната къща“, ние вече нямаме никаква възможност освен да предлагаме връщане“, обясни зам.-кметът.\n                    ", "date": "2017.12.27", "title": "Къщата на Райна Княгиня  в София става музей"}
{"url": "http://www.monitor.bg/a/view/79380-%D0%A7%D0%B5%D1%81%D1%82%D0%B8%D1%82-%D0%A1%D1%82%D0%B5%D1%84%D0%B0%D0%BD%D0%BE%D0%B2-%D0%B4%D0%B5%D0%BD/", "text": "\n                    На третия ден от Коледа – 27 декември, Православната църква почита паметта на Свети Стефан - първия християнски мъченик и първи служител (архидякон) в устройващата се Йерусалимска община-църква. Честит Стефанов ден!Стефан е сред най-разпространените имена в България. Днес имен ден имат всички, които се казват Стефан, Стефана, Стефания, Стефи, Фани, Венцислав, Венцислава, Запрян, Стамен, Стамена, Станимир, Станимира, Стоил, Стоилка, Станка, Станчо, Стоян, Стоянка, Таня.От времето на апостол Павел насам всички наричат Свети Стефан първи мъченик, защото е една от първите жертви на християнската вяра. След Възнесението на Христос били избрани седмина души дякони /служители/, които да се грижат за домакинските работи на християнското общество, като пръв между тях е Стефан.етта на Свети Стефан - първия християнски мъченик и първи служител (архидякон) в устройващата се Йерусалимска община-църква.\n                    ", "date": "2017.12.27", "title": "Честит Стефанов ден!"}
{"url": "http://www.monitor.bg/a/view/45587-%D0%94%D0%B5%D0%B2%D0%B5%D1%82-%D0%BE%D0%B1%D1%89%D0%B8%D0%BD%D0%B8-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D1%88%D0%BA%D0%BE-%D0%BF%D1%80%D0%B5%D0%B4-%D0%BE%D0%B1%D1%8F%D0%B2%D1%8F%D0%B2%D0%B0%D0%BD%D0%B5-%D0%BD%D0%B0-%D0%B1%D0%B5%D0%B4%D1%81%D1%82%D0%B2%D0%B5%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B7%D0%B0%D1%80%D0%B0%D0%B4%D0%B8-%D0%B1%D0%BE%D0%BA%D0%BB%D1%83%D0%BA%D0%B0/", "text": "\n                    Девет общини от Пазарджишка област могат да обявят бедствено положение в началото на 2018 година, заради проблем със сметосъбирането и извозването на отпадъците. По закон общинските сметища трябва да бъдат закрити, а новото регионално депо в Пазарджик, е без оператор, поради обжалване на избора. Това положение поставя общините в региона в патова ситуация, каза за \"Хоризонт\" кметът на Пещера - Николай Зайчев: Поради тази причина взехме решение да поискаме от областния управител да обяви за 7 дни, а ако не е достатъчно и за още 1 месец, бедствено положение. Знаете, че има директива от ЕК, така че всички сметища в България се закриват от 1 януари. От 1 януари трябва нашето сметосъбиране и извозване да се извършва към регионалното депо. Искрено се надявам да няма да има обжалване, но ако това се случи, то трябва да бъде обявено бедствено положение за 1 месец напред.\n                    ", "date": "2017.12.27", "title": "Девет общини в Пазарджишко пред обявяване на бедствено положение, заради боклука"}
{"url": "http://www.monitor.bg/a/view/68129-%D0%A1%D0%BF%D0%B8%D1%80%D0%B0%D1%82-%D1%82%D0%B8%D1%80%D0%BE%D0%B2%D0%B5%D1%82%D0%B5-%D0%BF%D0%BE-%D0%B0%D0%B2%D1%82%D0%BE%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B8%D1%82%D0%B5-%D0%BE%D1%82-14-%D0%B4%D0%BE-20-%D1%87%D0%B0%D1%81%D0%B0/", "text": "\n                    Днес от 14 до 20 часа се ограничава движението на камионите над 12 тона по автомагистралите и най-натоваренитe пътища. Целта е повишаване на безопасността при пътуване и увеличаване на пропускателната способност на инфраструктурата в последния почивен ден за Коледа.Шофьорите трябва да тръгват на път с автомобили подготвени за зимни условия, да карат внимателно и със съобразена скорост, да не предприемат резки маневри и да спазват въведените ограничения, пътната сигнализация и указанията на \"Пътна полиция\", която следи и предприема необходимите действия за организацията на движението.Ограничено ще е преминаването на камионите над 12 тона освен по автомагистралите и по следните участъци от републиканската мрежа - път I-1 с. Ребърково - Ботевград, като движението се пренасочва по път II-16 Ребърково - Своге - София; път I-1 - етапна връзка на лот 2 на АМ \"Струма\" при Благоевград - ГКПП \"Кулата\"; път I-4 п. в. \"Коритна\" - Велико Търново - Шумен; път I-5 Русе - Велико Търново; път I-8 ГКПП \"Калотина\" - София;\nпът I-9 Варна - Бургас; път II-18 Околовръстен път на град София; път II-99 Бургас - Царево.\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).За улеснение на трафика през Владая днес - от 10 ч. до 20 ч., ще има две ленти за прибиращите се към София по път I-1 (Е-79). Временната организация е от км 278+910 до 282+038 и от пътен възел \"Даскалово\" до кръстовище \"Драгичево\". По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ \"Люлин\".\n                    ", "date": "2017.12.27", "title": "Спират тировете по автомагистралите от 14 до 20 часа"}
{"url": "http://www.monitor.bg/a/view/75108-%D0%A1%D0%B0%D0%BC%D0%BE%D0%BB%D0%B5%D1%82-%D0%BE%D1%82-%D0%A2%D0%B5%D0%BB-%D0%90%D0%B2%D0%B8%D0%B2-%D0%BA%D0%B0%D1%86%D0%BD%D0%B0-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%A1%D0%BE%D1%84%D0%B8%D1%8F/", "text": "\n                    Самолет кацна извънредно на летище \"София\" във вторник вечер. Пътниците са свалени на Терминал 2, съобщава \"Нова телевизия\", като се позова на свои източници.\n\nПо първоначална информация преждевременното приземяване се наложило, тъй като се задействала сигнализацията за дим на борда. Оказало се обаче, че пушек нямало. Eксперти обаче извършиха проверка на самолета, а като мярка за сигурност машината е спряна далеч от сградите на аерогарата.\n\nСамолетът е на \"Луфтханза\" и пътува от Тел Авив за Мюнхен.\n                    ", "date": "2017.12.27", "title": "Самолет от Тел Авив кацна извънредно в София"}
{"url": "http://www.monitor.bg/a/view/7596-%D0%94%D0%BE%D0%BC%D0%BE%D0%B2%D0%B5%D1%82%D0%B5-%D0%BD%D0%B0-12-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%B0-%D0%BE%D1%82-%D0%91%D0%BE%D0%B9%D1%87%D0%B8%D0%BD%D0%BE%D0%B2%D1%86%D0%B8-%D0%B8%D0%B7%D0%B3%D0%BE%D1%80%D1%8F%D1%85%D0%B0-%D0%B7%D0%B0-%D0%9A%D0%BE%D0%BB%D0%B5%D0%B4%D0%B0/", "text": "\n                    12 семейства от град Бойчиновци преживяха трудна Коледа. Те посрещнаха празника без покрив над главата си заради пожар. 4 апартамента бяха унищожени от огъня, а поне още толкова бяха наводнени след намесата на пожарникарите и така цял триетажен блок в града стана непригоден за живеене.\n\nХората предполагат, че огнената стихия е тръгнала от апартамента на възрастна жена.\n\nОгънят е възникнал на 24 декември по обяд, пожарната е дошла за около 40 минути. Това разказват собствениците на имотите в блока.\n\nТе обясниха още, че според тях складираните дърва до печката на възрастната жена са причината за пожара.\n\nКметът на община Бойчиновци Светлин Сретениев от своя страна обясни, че експерти ще посетят мястото утре, за да кажат дали може да се възстанови блокът и каква ще е стойността на ремонта.\n\n\"С новия бюджет на община Бойчиновци ще заделим средства да помогнем на хората\", заяви кметът на града за \"България сутрин\".\n\nТой призова също така всички хора и фирми, които могат да помогнат, да го направят. Сретениев обясни, че не трябват мебели, а средства.\n                    ", "date": "2017.12.27", "title": "Домовете на 12 семейства от Бойчиновци изгоряха за Коледа"}
{"url": "http://www.monitor.bg/a/view/58625-%D0%9F%D0%BE%D1%87%D0%B5%D1%82%D0%BE%D1%85%D0%B0-%D0%BF%D0%B0%D0%BC%D0%B5%D1%82%D1%82%D0%B0-%D0%BD%D0%B0-%D1%82%D1%80%D0%B0%D0%B3%D0%B8%D1%87%D0%BD%D0%BE-%D0%B7%D0%B0%D0%B3%D0%B8%D0%BD%D0%B0%D0%BB%D0%B8%D1%8F-%D0%B2-%D0%9A%D0%B5%D1%80%D0%B1%D0%B0%D0%BB%D0%B0-%D0%90%D0%BD%D1%82%D0%BE%D0%BD-%D0%9F%D0%B5%D1%82%D1%80%D0%BE%D0%B2/", "text": "\n                    С едноминутно мълчание и на колене близки, приятели и колеги почетоха днес в Русе паметта на трагично загиналия през 2003 г. при атаката на база „Индия” в Кербала Антон Петров. В гробищния парк „Чародейка” за поредна година от Пловдив дойдоха негови бойни другари от 68-а бригада „Специални сили”, водени от командира на поделението бригаден генерал Явор Матеев.\n\nПред гроба на рейнджъра бяха прочетени възпоменателни адреси от министъра на отбраната Красимир Каракачанов и от командира на Сухопътни войски генерал-майор Попов. Бригаден генерал Матеев каза в словото си, че на този ден се прекланят не само пред паметта на офицерски кандидат Антон Петров, а и на всички останали военнослужещи, които са отдали живота си за това днес да живеем в един по-спокоен и по-мирен свят.\n\n„Сигурен съм, че той и останалите момчета и всички, които са загивали за България, са били убедени, че го правят в името на своя командир, на своето семейство, на родината, независимо от това дали са се сражавали в пределите на страната или извън нея”, допълни бригаден генерал Матеев.\n\nСестрата на Антон – Петя, се обърна с прочувствени слова към колегите му. „Благодаря ви, че сте тук, благодаря ви, че помните! Вие вече сте мои братя, загубих един брат, но вече имам много”, каза тя.\n\nВенци и цветя военослужещите положиха на гроба и на другия загинал в Ирак русенец – офицерски кандидат Валентин Донев.\n\nАнтон Петров остана завинаги на 26 години. На 156-ия ден от началото на мисията им в Ирак, когато вече броят дните до завръщането в родината, се случва нападението над база „Индия”. На 27 декември към 12,45 часа местно време в района на базата се взривява кола бомба. Загиват Георги Качорин, Иван Инджов, Антон Петров и Свилен Киров. В болницата в Багдад умира и Николай Саръев.\n                    ", "date": "2017.12.27", "title": "Почетоха паметта на трагично  загиналия в Кербала Антон Петров"}
{"url": "http://www.monitor.bg/a/view/63250-%D0%9D%D0%B0%D0%B4-50-%D1%85%D0%B8%D0%BB-%D1%82-%D0%B0%D1%81%D1%84%D0%B0%D0%BB%D1%82-%D0%B2%D0%B5%D1%87%D0%B5-%D1%81%D0%B0-%D0%BF%D0%BE%D0%BB%D0%BE%D0%B6%D0%B5%D0%BD%D0%B8-%D0%B4%D0%BE%D1%81%D0%B5%D0%B3%D0%B0-%D0%BD%D0%B0-%D1%81%D1%82%D1%80%D0%BE%D0%B5%D0%B6%D0%B0-%D0%BD%D0%B0-%D0%A1%D1%82%D1%80%D1%83%D0%BC%D0%B0-%D0%BC%D0%B5%D0%B6%D0%B4%D1%83-%D0%9A%D1%80%D0%B5%D1%81%D0%BD%D0%B0-%D0%B8-%D0%A1%D0%B0%D0%BD%D0%B4%D0%B0%D0%BD%D1%81%D0%BA%D0%B8/", "text": "Очаква се отсечката да е готова предсрочно в края на 2018 г.\n                    Над 50 хил. тона асфалт са положени досега на АМ „Струма“ в участъка между Кресна и Сандански. Изпълнението на 24-километровия участък - лот 3.3, от автомагистралата върви с много добра организация на работата. Ако няма непредвидени метеорологични обстоятелства отсечката ще бъде завършена в края на 2018 г., което е половин година по-рано от срока по договор, съобщиха от Агенция „Пътна инфраструктура” (АПИ).\n\nНапредва работата по големите съоръжения. Готови са 90% от водостоците и 70 на сто от подпорните стени. В участъка между Кресна и Сандански има 2 пътни възела – при с. Струмяни  при град Сандански, 25 големи съоръжения - мостове над реките Струма, Злинска, Градешка, Потока, Речичка, Санданска Бистрица, Лешничка, надлез над ж. п. линията София – Кулата, 9 селскостопански подлези и надлези, 4 площадки за отдих, на които ще има и тоалетни, и т. н.\n\nЗа първи път в проект за строителството на автомагистрален участък е предвидено и изграждането на интелигентни транспортни системи. Те включват станции за броене и управление на трафика, видео контрол, за измерване на теглото на превозните средства и за метеорологично наблюдение.\n\nИзпълнител на лот 3.3 е Консорциум „Струма Лот 3.3“, в който участват: „ГБС инфраструктурно строителство“ АД, „Пътстрой 92“ АД, „Главболгарстрой“ АД и „Геострой“ АД. Строителният надзор осъществява „Пътинвестинженеринг“ АД.\n\nУчастъкът от Кресна до Сандански - лот 3.3 от км 397+000 до км 420+624, е част от проекта: АМ „Струма“ - лот 3.1, лот 3.3 и тунел „Железница“. Той се съфинансира от Кохезионния фонд на Европейския съюз и националния бюджет чрез Оперативна програма „Транспорт и транспортна инфраструктура“ 2014-2020 г.\n                    ", "date": "2017.12.27", "title": "Над 50 хил. т асфалт вече са положени на строежа на „Струма“ между Кресна и Сандански"}
{"url": "http://www.monitor.bg/a/view/9834-%D0%A2%D1%80%D0%B8%D0%BC%D0%B0-%D0%B4%D1%83%D1%88%D0%B8-%D1%81%D0%B0-%D0%BF%D1%80%D0%B8%D0%B5%D1%82%D0%B8-%D0%B2-%D0%9F%D0%B8%D1%80%D0%BE%D0%B3%D0%BE%D0%B2-%D0%BE%D0%B1%D1%8A%D1%80%D0%BA%D0%B0%D0%BB%D0%B8-%D1%80%D0%B0%D0%BA%D0%B8%D1%8F-%D1%81-%D0%B0%D0%BD%D1%82%D0%B8%D1%84%D1%80%D0%B8%D0%B7/", "text": "\n                    Трима души са приети в токскологията на Пирогов, след объркали шишето с ракия със съседното с антифриз. Още осем са препили като за световно и са настанени в болницата по Коледа, съобщиха от здравното заведение. 7 бебета родени в \"Св. Анна\" по Коледа, 10 преяли и препили в болницата, сочи статистикат оттам. В клиниката е постъпило и семейство, натровило се от отопление с въглища. През празничните дни през \"Пирогов\" са преминали 1900 пациенти, 300 са приети в болницата, извършени са 60 хирургични интервенции по спешност. Най-натоварено е било в токсикологията, където са постъпили над 40 души, 15 от които с тежки алергични реакции, уточниха специаелистите. 10 души са приети по спешност в отделението по гастроентерология на Университетската болница \"Света Анна\" в София след препиване и преяждане в празничните дни, съобщиха от пресцентъра на лечебното заведение вчера. \nПетима от приетите са с чернодробни проблеми предизвикани от препиване. Други петима от пациентите са със сериозни здравословни проблеми, предизвикани от преяждане. Това се случва всяка година на Коледа и Нова година въпреки предупрежденията на лекарите, коментират медиците.\n\n\n                    ", "date": "2017.12.27", "title": "Трима души са приети в Пирогов, объркали антифриз с ракия"}
{"url": "http://www.monitor.bg/a/view/3056-%D0%9F%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%B8-%D0%B2-%D0%B5%D0%B2%D1%80%D0%BE/", "text": "\n                    Само 4 дни ни делят от 11-ата годишнина от членството на България в ЕС. 11 години по-късно на изток от Калотина няма нищо ново. Продължаваме да бъдем страната с най-нещастно и най-ниско платено население в Евросъюза.\n\nЕ, не всичко е по старому – отварянето на трудовия пазар на Запад увеличи броя на трудовите мигранти и гастарбайтери. 11-те години членство в европейското семейство увеличиха три пъти и броя на щастливите български пенсионери. Да, има и такива. Това са онези близо 28 000 българи, които получават пенсии от чужбина. Щастливи са, защото са подсигурили старините си не в родината си, а зад граница. Защото у нас и в Гърция 20 години трудов стаж не се изчисляват еднакво. Трудът може да тежи еднакво, но не и заплащането му, независимо дали сега под формата на заплата или след 10 години отплащащ се като пенсия. Да, стандартът на живот е различен. Затова щом получат така желаната „европейска“ пенсия, нашенците бързат да се върнат в родината. Голяма част от тях бързат да се приберат не заради носталгия по татковината, а заради носталгия към онзи нисък стандарт на живот, от който преди години са бягали. В България е хубаво да остарееш, но само с европейска пенсия. В противен случай животът с 200 лв., колко е минималната пенсия у нас, получавана от почти половината възрастни, се превръща в оцеляване.\n\nНо кой е виновен за унизителните български пенсии? Нашата пенсионна система работи на същия принцип като тази в Германия – получаваш толкова, за колкото си допринесъл. С други думи колкото по-високи осигуровки внасяш, толкова по-голяма пенсия ще получиш. И тук идва малкото „но“ и голямата разлика между нас и развитите европейски страни. Всеки пети българин работи за минимална заплата, което означава, че след време тези хора ще получават най-ниската или близка до нея пенсия. Ефектът на доминото. Ниското заплащане обрича на ниски доходи и на старини. Ниските доходи обаче не могат да оправдаят всички беди на българският работник, който често сам избира да работи на черно. Вземайки пари в пликче той сам се обрича на ниска пенсия, защитавайки избора си с аргумента, че едва ли ще доживее за пенсия. За този избор днес, който ще има отражение утре, не са виновни нито работодателят, нито държавата. Иначе тя, държавата, трябва да гарантира, че служителят има право на избор т.е. да получава това, което му се полага. Иначе работната ръка ще продължава да изтича така, както изтичат „мозъците“.\n\nНо и в увеличаващия се брой гастарбайтери има нещо хубаво. След някое друго десетилетие тези хора ще се върнат като едни щастливи пенсионери, харчещи немските си пенсии у нас.\n                    ", "date": "2017.12.27", "title": "Пенсионери в евро"}
{"url": "http://www.monitor.bg/a/view/81497-%D0%9A%D0%BE%D1%80%D0%B0%D0%B1-%D1%81%D0%B5-%D0%B1%D0%BB%D1%8A%D1%81%D0%BD%D0%B0-%D0%B2-%D0%BF%D0%BE%D0%B4%D0%BF%D0%BE%D1%80%D0%B0-%D0%BD%D0%B0-%D0%BC%D0%BE%D1%81%D1%82-%D0%BD%D0%B0%D0%B4-%D0%A0%D0%B5%D0%B9%D0%BD-%D0%B4%D0%B2%D0%B5-%D0%B4%D1%83%D0%B7%D0%B8%D0%BD%D0%B8-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8/", "text": "\n                    Двадесет и пет души бяха ранени на швейцарски пътнически кораб, който се блъсна в носеща колона на мост на река Рейн, близо до германския град Дуисбург, предаде ДПА.\n\nКорабът \"Швейцарски кристал\" се блъсна в носеща колона на моста на магистрала А42 и от удара бе повреден корабният нос. В кораба за речни круизи е имало около 130 души. От 25-те ранени петима са пострадали сериозно, съобщи полицията.\n\nДруг кораб е помогнал за транспортиране на ранените, а на помощ на хората в швейцарския кораб са се притекли пожарникари с лодки.\n\nМагистралата, чиято колона бе ударена от кораба, няма да бъде отворена за движение днес, за да бъде проверена от строителни инженери, каза говорител на полицията, цитиран от ДПА.\n                    ", "date": "2017.12.27", "title": "Кораб се блъсна в подпора на мост над Рейн – две дузини пострадали"}
{"url": "http://www.monitor.bg/a/view/9208-%D0%91%D1%80%D0%B8%D0%B4%D0%B6%D0%B8%D1%82-%D0%91%D0%B0%D1%80%D0%B4%D0%BE-%D1%81%D1%8A%D0%B1%D0%B8%D1%80%D0%B0-%D0%BC%D0%B5%D0%BC%D0%BE%D0%B0%D1%80%D0%B8-%D0%B2-%D0%A1%D1%8A%D0%BB%D0%B7%D0%B8-%D0%B2-%D0%B1%D0%BE%D1%8F/", "text": "\n                    Френската актриса Бриджит Бардо ще издаде последната си книга, събираща вижданията на звездата за света и правата на животните. Томчето ще носи заглавието „Сълзи в боя“ и ще се появи на пазара на 25 януари. „Книгата ще обобщи моята дейност. Това ще е последната ми книга – нямам намерение да публикувам други“, обясни 83-годишната французойка.\n\nПредишния си том „Вик в тишина“ Бардо издаде през 2003 г. Тогава тя предизвика широка полемика, след като написа, че „ненавижда целия човешки род“ и презира „мюсюлманските окупатори“. Тогава актрисата разкритикува още младежта, безработните и нелегалните мигранти.\n                    ", "date": "2017.12.27", "title": "Бриджит Бардо събира мемоари в „Сълзи в боя“"}
{"url": "http://www.monitor.bg/a/view/40257-%D0%95%D1%81%D0%B8%D0%BB-%D0%94%D1%8E%D1%80%D0%B0%D0%BD-%D0%BF%D0%BE%D1%81%D1%80%D0%B5%D1%89%D0%B0-2018%D0%B0-%D1%81%D1%8A%D1%81-%D1%81%D0%B2%D0%B8%D0%BD%D1%81%D0%BA%D0%BE-%D0%BC%D0%B5%D1%81%D0%BE-%D0%B8-%D0%B1%D0%B0%D0%BA%D0%BB%D0%B0%D0%B2%D0%B0/", "text": "\n                    С традиционни рецепти за свинско месо с гъби и баклава Есил Дюран ще зарадва семейството си навръх Нова година. Изпълнителката на „Искам само теб“ признава, че държи на родните обичаи, а у сина си възпитава уважение едновременно към исляма и християнството. Той познава и Коледа и Байрям. У дома живеем в пълна хармония!”, категорична бе Дюран пред Code Fashion TV.\n\nНай-успешната дизайнерка сред фолкпевиците у нас неведнъж е заявявала, че единствено възпитаването на навици у детето и оформянето на характера му могат да я изкарат извън кожата й. „Аз съм по-строгата, а мъжът ми е много мек, което според мен не е много възпитателно и нямаме синхрон в това отношение. Слава богу, че Харис е интелигентно дете и си живеем щастливо“, споделя звездата.\n                    ", "date": "2017.12.27", "title": "Есил Дюран посреща 2018-а със свинско месо и баклава"}
{"url": "http://www.monitor.bg/a/view/46872-%D0%91%D0%B8%D0%B0%D1%82%D0%BB%D0%BE%D0%BD%D0%B8%D1%81%D1%82%D0%BA%D0%B0-%D1%81%D1%8A%D0%B1%D0%BB%D0%B5%D1%87%D0%B5-%D1%81%D0%BF%D0%BE%D1%80%D1%82%D0%B8%D1%81%D1%82%D0%B8-%D0%B7%D0%B0-%D0%BA%D0%B0%D0%BB%D0%B5%D0%BD%D0%B4%D0%B0%D1%80/", "text": "Приходите ще са за подпомагането на изгряващи таланти\n                    Известни спортисти от цял свят застанаха без абсолютно никакви дрехи пред обектива в специална фотосесия за благотворителен календар. Идеята и изпълнението бяха дело на бившата национална състезателка на Полша по биатлон Доминика Цуда, която в момента се е отдала на артфотографията и е основател и собственик на благотворителната фондация Оne Year Fund, съобщава в. „Дейли мейл”. Сега Цуда е една от най-търсените фотографки в Лондон.Сред участниците в проекта са състезатели по фитнес, ездачи, футболисти, баскетболисти, които демонстрират атлетичната си физика в студио, разположено в близост до полската столица Варшава.Представител на пуританска Великобритания в проекта например е професионалният войник ветеран Джейми Алдъртън, който сега е собственик на фитнес клуб и не спира да се занимава с благотворителност. Последно той пробяга 63 мили на заден ход, за да събере 12 хиляди паунда, които дари на хоспис за деца, страдащи от рак.Компания му прави бившият футболист на „Ипсуич” Рафал Гил. „Идеята на Доминика веднага ме грабна и се включих, без изобщо да се замисля\", казва той.„Задачата на проекта е да помогнем на изгряващите спортни таланти да развият заложбите си, да не се отказват от предизвикателствата и да стигнат мечтаните върхове, допълва самата Доминка Цуда. – Освен това съм убедена, че който помага на някого, стига по-лесно до самия себе си. Много съм щастлива, че успях да привлека за каузата действащи спортисти от цял свят. Например американската звезда на баскетбола Джеремая Уилсън…”Цената на луксозното издание е 32,84 щатски долара, а за ценителите на спорта към него за още толкова се предлага албум с обем от 300 страници, на който има кадри от работния процес по създаването на уникалния продукт.Всичките средства от продажбата ще бъдат предоставени за закупуване на пълна спортна екипировка на младите спортисти. \n\n\n                    ", "date": "2017.12.27", "title": "Биатлонистка съблече спортисти за календар"}
{"url": "http://www.monitor.bg/a/view/64529-%D0%A0%D1%83%D1%81%D0%BA%D0%B8-%D1%85%D0%BE%D0%BA%D0%B5%D0%B8%D1%81%D1%82%D0%BA%D0%B8-%D0%BF%D0%BE%D0%BA%D0%B0%D0%B7%D0%B0%D1%85%D0%B0-%D1%84%D0%BE%D1%80%D0%BC%D0%B8-%D0%BF%D0%BE%D0%B4-%D0%BC%D0%BE%D1%82%D0%BE%D1%82%D0%BE-%D0%94%D0%B0-%D1%80%D0%B0%D0%B7%D1%82%D0%BE%D0%BF%D0%B8%D0%BC-%D0%BB%D0%B5%D0%B4%D0%B0/", "text": "\n                    Хокеистките от Женската хокейна лига на Русия се снимаха в откровена фотосесия за олимпийския календар за 2018 година. В начинанието се включиха 12 спортистки от седем клуба на Лигата.\n\nМомичетата, които втора поредна година пускат свой календар, този път изразиха желанието тематиката да не се припокрива с миналогодишната. Тогава те се представиха в полуразсъблечен вид с елементи от хокейната екипировка, като календарът подчертаваше агресивността на техния спорт и силовата му природа.\n\nСега основната идея е противоположна – почти да няма намек за хокея, като момичетата са представени в еротично мокро бельо. Темата е илюстрирана повече от красноречиво от мотото на изданието – „Да разтопим леда”.\n\nИ за да не си помисли някой, че става въпрос за елементарни търсачки на слава, се налага уточнението, че повечето от „моделите” са постигнали доста в спорта си. Представителката на „Агидел” Мария Печникова, например, отдавна е в националния отбор заедно с колежката си Анна Пругова, която в кариерата си е играла на две олимпиади…\n                    ", "date": "2017.12.27", "title": "Руски хокеистки показаха форми под мотото \"Да разтопим леда\""}
{"url": "http://www.monitor.bg/a/view/73178-%D0%9D%D0%BE%D0%B2%D0%B8-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%86%D0%B8-%D1%81%D0%BA%D0%B0%D0%BD%D0%B4%D0%B0%D0%BB%D0%B8-%D1%83%D0%B2%D0%BE%D0%BB%D0%BD%D0%B5%D0%BD%D0%B8%D1%8F-%D0%B8-%D0%BF%D0%B0%D0%BA-%D0%A5%D0%B0%D0%BC%D0%B8%D0%BB%D1%82%D1%8A%D0%BD-%D0%BD%D0%B0-%D1%82%D1%80%D0%BE%D0%BD%D0%B0/", "text": "Себастиан Фетел сътвори катастрофата на годината\n                    Завършилият сезон във Формула 1 беше белязан на първо място от присъствието на новите собственици на спорта – американците от \"Либърти Медия\", които допринесоха за доста голям хаос в дебютната им година. Многото спорни решения, понякога скандални, обаче не помрачиха шоуто и в никакъв случай не омаловажават триумфа на Люис Хамилтън с тима на \"Мерцедес\".Въпреки това обаче трябва да започнем с изказването на годината, направено от 87-годишния Бърни Екълстоун, който беше начело на спорта в продължение на 45 години. „Продадох ви гурме ресторант, а вие го превърнахте в заведение за бързо хранене”, е оценката на британеца след изминалия сезон.Пилот на годината безспорно е ексцентричният британец Хамилтън, който със стартов номер 44 стана за четвърти път световен шампион и се изравни със Себастиан Фетел по титли – 4:4. С 62 победи в кариерата е „само” на 29 зад Михаел Шумахер, когото обаче изпревари по първи позиции – 72:68. Оценката на актьора с над 20 татуировки от страна на шефа му Ники Лауда е: „Без него нямаше да спечелим световната титла!” Дебютант на годината – Естебан Окон. Пилотът, който цяла година живя в каравана и търсеше работа в „Макдоналдс”, сега е сочен като наследник на Валтери Ботас в „Мерцедес” през 2019 г. 21-годишният французин от леката категория (64 кг) направи блестящ първи сезон за „Форс Индия Мерцедес”, завърши осми в шампионата с 87 т., като за целия сезон отпадна само веднъж – в Бразилия.Катастрофа на годината – Сингапур. Само седем секунди след старта състезанието вече е свършило за стартиралия от първа позиция с \"Ферари\" Себастиан Фетел, колегата му Райконен и Верстапен („Ред Бул”). Фетел искаше със своето „Ферари” да блокира атакуващия отляво Верстапен, но там вече беше Кими, който направи най-добрия старт в живота си. Летяха гуми и кори, а снимката остана като един от най-атрактивните спомени за сезона. В крайна сметка победи Люис Хамилтън. Раздяла на годината – „Макларън” и „Хонда”. След три години безуспешно сътрудничество историята най-сетне приключи. От „Макларън” не спираха да кълнат японските си партньори, които в хибридната ера, макар и с година закъснение, се надяваха да се върнат към славните времена на Сена, Прост и Пикет. Уви – максимумът бяха двете 5-и места на Алонсо през 2016 г. Сега ”Хонда” отива при „Торо Росо”, а „Макларън”- при „Рено”.Безумие на годината – наказанията с преместване в решетката. Тимовете са в постоянно неведение, феновете така и не могат да разберат какво се случва, а собствениците търсят решение. Защото квалификацията отдавна вече не определя кой от коя позиция ще стартира. Балансът след Абу Даби - за изминалата година е имало 740 (!) наказания с изместване на старта. Разпределението: „Хонда” – 380, „Рено” – 320, „Ферари” и „Мерцедес” по 20. При това над 30 неразрешени смени на скоростни кутии така и не са калкулирани.Най-бърз стоп в бокса – „Уилямс” на ”Силвърстоун” – екипът сменя гумите на Фелипе Маса за уникалните 2,02 секунди. Иначе като средно време най-бързи са в „Мерцедес”, откъдето признават, че по време на сезона са „тренирали” това упражнение 891 пъти!Боец на годината – Макс Верстапен. Пилотът на „Ред Бул” се намеси в борбата между Хамилтън и Фетел, независимо че в първите 14 състезания отпадна седем пъти заради повреди в мотора „Рено”, за които нямаше никаква вина. А спечелените от него 100 точки в последните шест състезания говорят ясно за шампионския му потенциал. Момиче на годината – Франческа от Монца. Оценката е на официалния фотограф на Ф1 Лукас Горис.Прощаване на годината – на 10 март от този свят на 83 години си отиде Джон Съртис, единственият световен шампион на две и на четири колела. Сега най-възрастният жив шампион е Джеки Стюарт – на 78. С мотор Съртис печели световните титли с MV Agusta седем пъти в класовете 350 и 500 куб. см, а във Ф1 взима титлата с „Ферари” през 1964 г. Светът за него се сгромолясва през 2009 г., когато на „Брандс Хедж” 19-годишният му син Хенри е убит от откачило се колело в състезание на F2.\n\n\n                    ", "date": "2017.12.27", "title": "Нови собственици, скандали, уволнения и пак Хамилтън на трона"}
{"url": "http://www.monitor.bg/a/view/34317-%D0%A1%D1%82%D1%83%D0%B4%D0%B5%D0%BD%D1%82%D0%B8%D1%82%D0%B5-%D0%BE%D1%81%D1%82%D0%B0%D0%BD%D0%B0%D1%85%D0%B0-%D1%81%D0%B0%D0%BC%D0%BE-%D1%81-%D1%82%D1%80%D0%B8%D0%BC%D0%B0-%D1%8F%D0%BD%D0%BA%D0%B8/", "text": "\n                    Американският гард Дъстин Уеър се раздели с „Лукойл Академик“ след само осем мача с клубния екип. Той пристигна при „студентите“ на мястото на Антъни Рафа, но остана само месец и половина в Правец. Уеър вече подписа с нов отбор в Гърция - „Колосос Родос“, съобщи Bgbasket.com.Така „Лукойл Академик“ остава с трима янки - Далтън Пепър, Джъстин Нокс и Кийт Клентън. Още не се знае дали \"студентите\" ще търсят нови попълнения за гардовата си линия.В същото време българският национал Дий Бост бе един от най-добрите на терена за своя „Страсбург“ във френското първенство. Той игра 30 мин. и се отчете с 21 точки, две борби и три асистенции за успеха над „Шалон“ с 91:78 в мач от 15-я кръг. „Страсбург“ се нуждаеше от победа, за да надигне глава след няколко поредни поражения. Тимът е четвърти в местното първенство и все още продължава битката в Шампионската лига. Бост от своя страна вече започва да оказва влияние в новия си отбор, след като се раздели с „Жалгирис“ преди няколко седмици и се завърна във Франция.\n \n\n\n                    ", "date": "2017.12.27", "title": "„Студентите“ останаха само с трима янки"}
{"url": "http://www.monitor.bg/a/view/28162-%D0%90%D0%B7%D0%B8%D0%BC%D1%83%D1%82-%D0%BD%D0%B0-%D0%A1%D1%82%D0%BE%D0%B9%D1%87%D0%B5%D0%B2-%D0%BF%D0%B0%D0%B4%D0%B0-%D0%B3%D0%BB%D0%BE%D0%B1%D0%B8%D1%85%D0%B0-%D0%AA%D1%80%D0%B2%D0%B8%D0%BD-%D0%9D%D0%B3%D0%B0%D0%BF%D0%B5%D1%82/", "text": "Йосифов с 8 точки при загуба на тима на Пиаченца\n                    Воденият от българския треньор Радостин Стойчев отбор на \"Азимут\" (Модена) допусна загуба с 1:3 (-21,-25, 21,-16) от гостуващия \"Киоене\" (Падуа) в 13-ия кръг на италианската волейболна Суперлига. В състава на домакините не игра френската звезда Ървин Нгапет, който, заедно с брат му Суон, е в тежък конфликт със селекционера Стойчев. Ървин ще бъде глобен, а по всяка вероятност и продаден, въпреки че договорите на братята са до 2020 г. За тима на Модена не игра и българският разпределител Чоно Пенчев, а най-резултатен беше Джулио Саби с 15 т. За гостите от Падуа с 23 т. се отличи Габриеле Нели. Въпреки загубата \"Азимут\" остава трети в класирането с 30 точки.Нашият национал Цветан Соколов пък пропусна мача на шампионите от \"Кучина Лубе\" като гост срещу \"Кастелана Гроте\", загубен от тима му с 2:3 (15,-21, 23,-17,-10). В отсъствието на Соколов най-силно игра Османи Хуанторена, завършил с 24 т. За победителите пък Джалма Морейра направи 22. \"Лубе\" е втори с 32 т., а начело е \"Сър Сейфти\" (Перуджа), разгромил с 3:0 (22, 16, 18) като гост \"Бундже\" (Равена). За домакините Красимир Георгиев започна като титуляр и записа 2 точки.Капитанът на националите ни Виктор Йосифов се отличи с 8 точки (2 блока) за ЛПР (Пиаченца) при загубата с 2:3 (22,-16,-21, 25,-8) от гостуващия \"Калцедония\" (Верона). Разпределителят Георги Сеганов същи се отчете с 2 т. за \"Биози Индекса\" (Сора) при победата с 3:0 (21, 19, 20) като гост на \"Тоно Калипо\" (Вибо Валентия).\n \n\n\n                    ", "date": "2017.12.27", "title": "\"Азимут\" на Стойчев пада, глобиха Ървин Нгапет"}
{"url": "http://www.monitor.bg/a/view/77489-%D0%9B%D0%B5%D0%B2%D1%81%D0%BA%D0%B8-%D0%BF%D0%B0%D0%BA-%D1%81%D0%B5-%D0%BF%D1%80%D0%BE%D0%B1%D0%B2%D0%B0-%D0%B7%D0%B0-%D0%B1%D1%80%D0%B0%D0%B7%D0%B8%D0%BB%D0%B5%D1%86-%D0%BE%D1%82-%D0%90%D0%95%D0%9A/", "text": "Турски слабак си хареса Жуниор Мапуку\n                    „Левски“ прави нов опит да вземе Винисиус Фрейтас, твърдят гръцките медии. Бразилецът, който в момента е резерва в АЕК, бе спряган за „сините“ по едно и също време с Антон Тинерхолм. Шведът обаче не хареса София при посещението си в столицата и предпочете да продължи кариерата си в „Ню Йорк Сити“ от МЛС.На „Герена“ имат нужда от качествен бек, след като Мики Орачев беше освободен, а Иван Горанов постоянно е преследван от контузии. На този пост може да бъде пробван и Аймен Белаид. Няма обаче гаранция, че завърналият се в „Левски“ тунизиец ще успее да се справи с това предизвикателство, като за Делио Роси подобен ход е резервна опция.В същото време втородивизионният турски „Елязъгспор“ е хвърлил око на нападателя на „Левски“ Жуниор Мапуку. Черната сила е сред четирите трансферни цели на треньора Хюсеин Калпар. Специалистът държи да подсили нападателната мощ на отбора си, който в 17 мача е вкарал 24 гола. „Елязъгспор“ изпитва трудности в офанзивен план и затова ръководството започна работа по привличането на нападател, като номер 1 в списъка е Жуниор Мапуку от „Левски“, пише elazighaberkent.com.Тимът в момента се намира на девето място в турската Втора дивизия, като изостава на 11 точки от върха, но само на една от позициите, даващи право на участие на бараж за промоция в елита.„Елязъгспор“ ще трябва да плати трансферна сума на „Левски“, ако иска да привлече Жуниор Мапуку. Конгоанецът има договор със „сините“ до лятото на 2019 година. Той пристигна на „Герена“ преди началото на сезона като свободен агент, като през есента се отличи с 6 гола в 19 мача.\n \n\n\n                    ", "date": "2017.12.27", "title": "„Левски“ пак се пробва за бразилец от АЕК"}
{"url": "http://www.monitor.bg/a/view/70594-%D0%95%D1%82%D1%8A%D1%80-%D0%B8%D0%B7%D0%B3%D0%BE%D0%BD%D0%B8-%D1%82%D1%80%D0%B8%D0%BC%D0%B0-%D1%81%D0%BF%D0%B5%D1%88%D0%BD%D0%B0-%D1%81%D1%80%D0%B5%D1%89%D0%B0-%D0%B7%D0%B0-%D1%82%D1%80%D0%B5%D0%BD%D1%8C%D0%BE%D1%80%D0%B0/", "text": "\n                    Шампионът на България за 1991 година „Етър“ се разделя по взаимно съгласие с трима досегашни свои футболисти. Александър Александров, Джихат Кямил и Цветомир Тодоров вече разтрогнаха договорите си с клуба, след като се разбраха с ръководството, съобщава официалният сайт на \"болярите\". Кямил ще премине в третодивизионния „Арда“, към Цветомир Тодоров има интерес от водача в Северозападната Трета лига „Кариана“ (Ерден), а Сашо Александров е искан от столичния „Славия“.Любопитното е, че съдбата на тримата натирени може да последва и треньорът Станислав Генчев. Неговото бъдеще трябваше да бъде разгледано на среща преди Коледа, но сбирката бе отложена. Днес предстои събрание на управителния съвет на клуба, на което ще се разискват ключови въпроси, сред които и треньорският пост на първия отбор. \"Болярите\" завършиха годината в серия от слаби резултати, което поразклати доверието в треньорския щаб на Генчев. По всеобщо мнение обаче отборът играе добър футбол, но колебливите резултати може да доведат до треньорска рокада. Малшанс за Генчев бе, че цяла есен „Етър“ бе преследван от травми, като спецът се надява да получи вот на доверие и да остане начело на търновци и през пролетта.\n\n\n                    ", "date": "2017.12.27", "title": "„Етър“ изгони трима, спешна среща за треньора"}
{"url": "http://www.monitor.bg/a/view/30363-%D0%91%D0%B5%D1%81%D0%BD%D0%B8%D1%8F%D1%82-%D0%9C%D0%BE%D1%83%D1%80%D0%B8%D0%BD%D1%8C%D0%BE-%D0%B2%D0%B7%D1%80%D0%B8%D0%B2%D0%B8-%D0%BC%D0%B8%D1%80%D0%B0-%D0%B2-%D0%90%D0%BD%D0%B3%D0%BB%D0%B8%D1%8F-%D0%BD%D0%B0%D0%B2%D1%80%D1%8A%D1%85-%D0%9A%D0%BE%D0%BB%D0%B5%D0%B4%D0%B0/", "text": "Клоп върна „Ливърпул“ в топ 4, но загуби Хендерсън и Морено\n                    Голямата уста на Жозе Моуриньо отново се превърна в централна тема в Англия. Португалецът бе бесен от равенството 2:2 срещу „Бърнли“ в празничния коледен кръг и изстреля мощен залп по конкурентите. Специалния се изцепи, че „Манчестър Сити“, „Тотнъм“, „Челси“ и „Арсенал“ не са големи клубове, а градският съперник убива футбола с пръскане на огромни суми за трансфери.“Манчестър Сити“ купува крайни защитници на цената на нападатели, възмути се Моуриньо, визирайки дадените от Пеп Гуардиола 102 млн. паунда за Кайл Уокър и Бенжамен Менди. „Когато говорите за голям клуб, имате предвид историята на съответния клуб. Едно е да си голям клуб, друго е да си голям отбор. Например „Тотнъм“ не е клуб с история като нашата. Същото важи за „Арсенал“ и „Челси“, те също не са големи клубове. Момчетата ми правят всичко по силите си, но не се получава. За последните две срещи имахме 15 положения за гол и в същото време допуснахме 3 лайняни попадения”, бесен бе Моуриньо. Интересното е, че веднага след тирадата репортерът на „Скай Спортс“ му припомни, че „Юнайтед“ е похарчил 286 милиона паунда за нови играчи, а „Сити“ - 360 милиона. „Това не е достатъчно за титлата, очевидно не е“, измъкна се Моуриньо.Думите на Специалния веднага предизвикаха отговор от страна на Арсен Венгер. Мениджърът на „Арсенал“ заяви, че е свикнал с голямата уста на Моуриньо и не му обръща внимание на приказките, че „артилеристите“ не са голям клуб. „Вижте, аз съм от 21 години на този пост и няма да се оплаквам, че други клубове харчат повече от нас. Винаги ще има някой, който да е по-богат, а понякога става въпрос за 4-5 клуба. На Моуриньо парите за трансфери никога не му достигат, но това си е негов проблем“, отсече Венгер.В спора се намеси и Антонио Конте, според когото „Челси“ също отстъпва финансово на „Сити“, но не се оплаква. „Може много да се говори по темата, но аз предпочитам да си гледам работата, а не да мрънкам пред микрофоните“, заяви Конте.И докато между мениджърите прехвърчаха искри, Юрген Клоп успя да върне „Ливърпул“ в топ 4 след впечатляваща победа с 5:0 над „Суонзи“. Лоша новина за спеца обаче са контузиите на капитана Джордан Хендерсън и на Алберто Морено, които са аут поне за следващите два мача. „Нашата цел е да се класираме за Шампионската лига догодина, защото е очевидно, че титлата вече е капарирана от „Сити“, лаконичен бе Клоп след успеха.\nЛивърпул - Суонси Сити 5:0, Тотнъм - Саутхемптън 5:2, Борнемут - Уест Хем 3:3, Челси - Брайтън 2:0, Хъдърсфийлд - Стоук Сити 1:1, Манчестър Юнайтед - Бърнли 2:2, Уотфорд - Лестър Сити 2:1, Уест Бромич - Евертън 0:0.\nДнес: Някасъл - Манчестър Сити\nУтре: Кристъл Палас - Арсенал\n1. Манчестър Сити 19 18 1 0 60:12 55 точки\n2. Манчестър Юнайтед 20 13 4 3 43:16 43\n3. Челси 20 13 3 4 34:14 42\n4. Ливърпул 20 10 8 2 46:23 38\n5. Тотнъм 20 11 4 5 39:20 37\n6. Арсенал 19 10 4 5 34:23 34\n7. Бърнли 20 9 6 5 18:17 33\n8. Лестър Сити 20 7 6 7 30:30 27\n9. Евертън 20 7 6 7 24:30 27\n10. Уотфорд 20 7 4 9 29:35 25\n11. Хъдърсфийлд 20 6 5 9 18:32 23\n12. Брайтън 20 5 6 9 15:25 21\n13. Стоук Сити 20 5 5 10 23:41 20\n14. Саутхемптън 20 4 7 9 20:30 19\n15. Нюкасъл 19 5 3 11 19:29 18\n16. Кристъл Палас 19 4 6 9 16:29 18\n17. Уест Хем 20 4 6 10 22:38 18\n18. Борнемут 20 4 5 11 18:31 17\n19. Уест Бромич 20 2 9 9 14:27 15\n20. Суонси Сити 20 3 4 13 11:31 13 \n\n\n                    ", "date": "2017.12.27", "title": "Бесният Моуриньо взриви мира в Англия навръх Коледа"}
{"url": "http://www.monitor.bg/a/view/39174-%D0%9E%D1%80%D0%B5%D0%BD%D0%B1%D1%83%D1%80%D0%B3-%D0%B8%D0%B7%D0%B3%D0%BE%D0%BD%D0%B8-%D0%91%D0%BB%D0%B0%D0%B3%D0%BE-%D0%94%D0%B6%D0%B8%D0%B7%D1%8A%D1%81%D0%B0/", "text": "\n                    \n                                        Бившият национал Благой Георгиев-Джизъса беше изненадан неприятно за Коледа. 36-годишният полузащитник остана без отбор, след като е един от играчите, с които „Оренбург“ се раздели. Каращият ваканцията си в София Георгиев повече няма да играе за втородивизионния руски клуб. В Русия информираха, че договорът му е разтрогнат по взаимно съгласие. „Оренбург“ се разделя още с Дмитрий Абакумов, Евгений Осипов, Давид Дзахов, Тараз Царикаев и Инал Гекигежев. Навършилият преди дни 36 години Благо Георгиев изигра едва 7 мача за тима, тъй като беше контузен. През октомври българинът претърпя операция на лявото коляно и още се възстановява. За момента бъдещето му е неясно, като не е изключено той да се завърне в „Славия“ при Венци Стефанов или да прекрати кариерата си.\n                    \n                                    ", "date": "2017.12.27", "title": "“Оренбург“ изгони Благо Джизъса"}
{"url": "http://www.monitor.bg/a/view/44980-%D0%9D%D0%B8%D0%BD%D0%B0-%D0%94%D0%BE%D0%B1%D1%80%D0%B5%D0%B2-%D1%80%D0%B5%D0%B4%D0%B8-%D0%B1%D0%B0%D0%BD%D0%B8%D1%86%D0%B0-%D0%B2-%D0%A2%D0%BE%D1%80%D0%BE%D0%BD%D1%82%D0%BE/", "text": "\n                    Канадската актриса с български корени Нина Добрев отпразнува Коледа с баница в компанията на семейството си в Торонто. „Весела Коледа от моето семейство на вашето! Пожелаваме на всички любов, здраве и щастие. Това са най-важните неща в живота и единствените подаръци, които искам тази година. Надявам се 2018 г. да донесе на всички ви много радост и късмет“, написа звездата от „Дневниците на вампира“ в социалните мрежи.Въпреки че семейството й заминава зад граница, когато е едва 2-годишна, Нина ежегодно гостува на баба си у нас. „От най-ранна възраст се прибирам почти всяка година, за да виждам баба, дядо и роднините. България много се промени през годините. Също както Торонто, но още повече, тъй като през 90-те години страната трябваше да се изгради наново. Тя се преобразява и променя по много красив начин. Има много талантливи българи, но аз съм една от малкото в световния шоубизнес с български корени. Усещам много национална гордост, любов и подкрепа, когато съм там\", признава актрисата, сред чиито любими места в София попада е градинката „Кристал”.\n\n\n                    ", "date": "2017.12.27", "title": "Нина Добрев реди баница в Торонто"}
{"url": "http://www.monitor.bg/a/view/18500-%D0%90%D0%B7%D0%B8%D1%81-%D0%BF%D1%80%D0%B0%D1%89%D0%B0-%D1%86%D0%B8%D0%B3%D0%B0%D0%BD%D1%87%D0%B5%D1%82%D0%B0-%D0%BD%D0%B0-%D1%83%D1%87%D0%B8%D0%BB%D0%B8%D1%89%D0%B5/", "text": "\n                    Повече деца от ромските малцинства да посещават училище – това си пожела Азис за коледните празници. „Тъпчем на едно място. Циганчетата трябва да се образоват и да се интегрират в училищата. Знаете ли, че сега в техните училища се говори само на цигански“, коментира изпълнителят на „Мотел“ пред Нова. Самият той признава, че изпитва и до днес комплекс от по-тъмния си цвят на кожата, заради което не носи бели дрехи. „Когато бях малък майка ми ме водеше на музикални конкурси, облечен в бял пуловер. Искала е да покаже, че съм чист, но отсреща са ни затваряли много врати. Обясняваха, че нямам никакъв певчески талант“, спомня си Васко.\n\nВъпреки това е категоричен, че човек не трябва да изневерява на себе си. „Аз се върнах към циганския си натюрел. Аз съм циганин и това никога няма да се промени. Именно защото спрях да се изрусявам и да залъгвам публиката, че съм бял и рус, феновете ме обикнаха още повече. И ако доскоро си мислех, че навън ме ценят повече, сега усещам, че в България се чувствам най-добре“, обясни още ромският славей.\n                    ", "date": "2017.12.27", "title": "Азис праща циганчета на училище"}
{"url": "http://www.monitor.bg/a/view/75643-%D0%A7%D1%83%D0%B4%D0%BE%D0%B2%D0%B8%D1%89%D0%B5%D1%82%D0%BE-%D0%9C%D0%BE%D0%B7-%D0%BF%D1%80%D0%BE%D0%B4%D0%B0%D0%B2%D0%B0-%D0%9A%D0%BE%D0%BB%D0%B5%D0%B4%D0%B0-%D0%B7%D0%B0-7-%D0%BC%D0%B8%D0%BB%D0%B8%D0%BE%D0%BD%D0%B0/", "text": "Танцова битка с гравитацията в снежен Ню Йорк вдъхновява феновете на Apple, бг мол облече Добрия старец с народна носия   \n                    Декември – периодът, в който празничните звънчета и изстреляното с тютюнджийски тембър „Хо-хо-хо!“ изпълват рекламните паузи в бг ефира с торнадо от цифри под формата на промоции, пуфтенето на влакчета с играчки и еуфорията на розовобузи домакини, мерещи тави с джинджифилови сладки през таблетите си във Фейс тайм режим. Ако човек задържи дистанционното за повече от два часа време ще се убеди, че надеждата за светли, изпълнени с взаимопомощ и аромат на греяно вино дни на нашенеца, се върти около Светата троица на супер маркетите: лотарийни билетчета, бахур и лютеници. Или поне това внушават 80 % от компаниите, опитващи се да бръкнат в джоба на потребителя в най-истеричното време от годината. Онова, в което равносметките ни се случват само под формата на касови бележки и процентите с намаления в джунглата на моловете. Разбира се, светлина в рекламния тунел Made in Bulgaria има, и тя не е от задващия се насреща влак. Вместо около нуждите на дебелото черво и суетата сюжетът на тези спотове се върти около добре прекараното време с близките ни хора, които в инфарктното си ежедневие пренебрегваме по един или друг начин през останалото време от годината. Такъв е актуалният клип на Coca Cola, гигантът, създал образа на Дядо Коледа такъв, какъвто го познаваме днес, за своя кампания още през 1931 г. Проследяващ деня на момче, раздаващо бутилки от въпросното безалкохолно като надежда и сантиментален повод за усмивки навсякъде в квартала си, клипът създава чувство за уют и те кара да прегърнеш някого със затихването на финалните акорди от добре познатата песен на бранда Taste the Feeling. Изработката на мини филмчето в чужбина – като криейтив, заснемане и т.н, струва около 60-70 000 евро. Тази цифра влиза в графата „джобни пари“ в сравнение с 1 милион паунда, които британската верига John Lewis инвестират в своята история за чудовището Моз. От 2011-та насам универсалните магазини бетонират имиджа си на факир в създаването на бестселър реклами за Коледа и решението да набутат един пухкав гигант с добри кавяви очи под леглото на 7-годишно момченце се оказва повече от печелившо за финал на търговската 2017-та. Приятелството между Джо и въображаемият му проятел Моз, което прераства в забавни игри през нощта и проспиване на мачове и писма към Дядо Коледа през деня, е осребрено с още 6 милиона за закупуване на ефирно време, маркетинг и т.н. Ден след премиерата си на Острова рекламата с Моз генерира по 246 споменавания на John Lewis в минута в социалните мрежи, като съотношението на позитивни отзиви към негативни е 86 към 14, показва проучване на Brandwatch.200 000 паунда печалба от пордажбите на 90 тематични артикула очакват Marks & Spenser с втория фаворит за празнична реклама на британците „Падингтън и Коледният посетител“. Сюжетът й показва как иконичното мече от филмчето хваща крадец на покрива, под който спи. В имената върху присвоените подаръци разпознава съседи, близки и приятели, и, типично в неговия наивно авантюристичен стил, решава да помогне на натрапника да раздаде всички пакетчета до точния адрес в квартала. На финала на цялото приключение трансформацията на мъжа от червендалест пияница с брада и агресивен блясък в очите до усмихнат, бял и добър, е завършена с прословутия сандвич с портокалово сладко, скрит под шапката на Падингтън. Само в първата седмица след излизането на рекламата магазините са продали 50 000 броя плюшени играчки с лика на мечето. Историята по създаването на самата реклама, която като въздействие и мащаб е един мини кино шедьовър, е описана в книжка. Тя се предлага във всеки от магазините за конфекция на цена от 3 паунда, а приходите от продажбите й ще отидат за Childline – организация, помагаща на деца в нужда до 19 години.Проучване на Рекламната асоциация сред британците показва, че 500 от всеки 1000 се просълзява от вълнение от коледните клипчетаЕдин от шест пък признава, че променя плановете си за деня заради премиерата на любимата си реклама (компаниите винаги избират за целта супер престижно спортно, социално или светско събитие в телевизионния прайм тайм).„В борбата за най-добра коледна реклама основен фактор е и бюджетът.“, споделя Петър Лозанов, партньор в Symbol Media Group и видео продуцентска компания Screen Mixer. Специално за „Монитор“ той направи кратка, но съдържателна и лишена от претенцията да е представителна селекция на най-въздействащите празнични реклами по света и унас. „ Говорим за проекти в ценови диапазон от няколко хиляди лева до няколко стотин хиляди евро. Сигурен съм, че някои от рекламите са и седем цифрени суми - бюджет, който се равнява на годишните инвестиции в реклама на повечето от топ рекламодателите в България. Най-добрите клипове и кампании са тези, които не следват правилата. Това важи с пълна сила за коледните реклами – колкото по-нестандартен сюжет и послание успяват да създадат рекламистите, толкова по-ефективна е съответната кампания. И все пак, всяка една реклама с празнична тематика би трябвало да отговаря на няколко основни криетерия. Първо – да пробужда коледния дух и настроение с вдъхновяващи образи, история, послание или мелодия. Второ – да носи емоцията и пулсът на времето, в което всички ние живеем. Защото светът се променя, а с него се променя и Коледа. И на трето място, но не и по важност – брандовете трябва да кажат нещо повече от очакваното, нещо различно, нещо смело. Защото за да изпъкнеш с Коледна реклама си е предизвикателство, а конкуренцията - жестока.“, обяснява Лозанов.Ето и подборът му специално за читателите на „Монитор“.Технологичният гигант вижда мини филмчето колкото като реклама на новите си безжични слушалки, толкова и като поздравителна картичка, надявайки се да окуражи хората да се събират, да се грижат един за друг, и да напомни, че в единството има разнообразие. Видеото показва млада жена, бродеща по улиците на заснежен Ню Йорк, която избира за саундтрак на разходката си изключително нежната Palace на Сам Смит. Сякаш откъсната от реалността започва да танцува сред хората, докато не се блъска в млад мъж. Те срещат погледите си и в този кратък момент тя споделя емоцията си, давайки му едната си слушалка. Двамата се понасят в любовна хореография на ръба на битка с гравитацията, а на финала пътищата им се разделят с игра на думи Move someone this holiday – послание, което има много пластове и в същото време просто тълкувание – по време на празниците докосни някого, общувай с някого, въздействай на някого.Герои във видеото са Лорън Ятанго-Грант и Кристофър Грант, балетисти, запозпали се на прослушване, които сега са семейство в реалния живот.Audi са известни със забавните си реклами, които показват характера на марката, но и на съвременния таргет потребител. В коледната кампания двама собственици на коли от бранда влизат едновременно в мол, като още на входната бариера виждат, че има само 1 свободно място за паркиране. Те започват състезание из паркинга в търсене на това свободно място. Видеото завършва с пробив на вече разярените шофьори в магазина, където отново са изправени пред изпитание – кой ще стигне първи до последната останала играчка в магазина. „Сцената до някъде напомня за филма с Арнолд Шварценегер „Коледата Невъзможна“.“, коментира с усмивка Лозанов. „Най-трудното при изработката на подобен тип реклама несъмнено са екшън сцените в движение. За подобни кадри се изисква доста голяма прецизност на шофиране, както на автомобила в кадър, така и на колата, която вози камерата. Такива сцени изискват много точна координация и контролирана среда. Обикновено се използват мощни джипове или рали автомобили с висока проходимост, върху които се закачат механични стрели със стабилизиращи системи. Заснемането на такъв кадър обикновено се осъществява от поне 4 души, само в едната кола.“, добавя той.В тазгодишното коледно видео на Macy’s момче, живеещо в къща на плажа, вижда момиче, което стои някак самотно на върха на морски фар в близост до дома му. Момчето получава интересен подарък – лампа с формата на бейзболна топка. В следващите секунди виждаме как двамата започват да комуникират, използвайки морзов код с присветвания от лампата и морския фар. Така момчето кани момичето на коледна вечеря. Рекламата завършва с кадри на семейната вечеря и слоганът „Най-добрите подаръци са тези, които събират хората“. „Рекламата е изключително въздействаща и с финал носещ основният Коледен мотив – по време на празниците хората намират време за общуване, за семейството, приятелите и любими хора.“, казва Лозанов.„Бонбоните M&M`s изпъкват с най-добрата – по мое мнение- реклама за тази година. В нея Yellow – жълтото драже, опитва да „спаси Коледа“ и да раздаде подаръците вместо Добрия старец, който се още в началото на клипчето припада при вида на M&M`s героите.“, казва Лозанов. Сценарият повелява подаръците да отидат в ръцете на грешни получатели. Това провокира хората да излязат от дома си, за да потърсят и предадат подаръците на правилните получатели – говорейки си, разменяйки получените пакети и прегръщайки се. Посланието на рекламата е Bring everyone together with M&M`s или нека сме заедно по празниците.С рекламата си магазини Jumbo за пореден път показват огромното значение на подходящата мелодия. Коледната им песничка отново пленява, а във видеото се показва влакът Jumbo Express, носещ подаръците за малчуганите. Рекламата на Picantina показва подготовката за коледната нощ – украсата на елхата, приготвянето на вечерята и естествено – подаръците. От бранда показват, че истинският Дядо Коледа са нашите родители и близки хора. Именно те са тези, които заслужават са чуят „Благодаря“ и да усетят любовта ни по време на празниците. „Носейки леко минорно настроение, рекламата се отличава основно с кинематография и с цветови корекции. Екипът ни се постара максимално да визуализира тази емоция, използвайки добре построено осветление, а специално композираната музика добавя и финалната щипка, която кара зрителят да се замисли над посланието.“, разказва Лозанов.Рекламата на Telenor е в характерния за последните години новаторски стил на бранда. Видеото започва с българската песничка „Мила моя мамо“ и продължава с различни образи, пожелаващи честита Коледа. Клипът е част от кампанията на оператора „Хубавото трябва да се споделя на висок глас“, като идеята е хората да качват видеа с пожелания в специално създаден за целта портал.„Българският онлайн магазин mymall за втора година развива образа на Дядо ти Кольо или българският еквивалент на Дядо Коледа. Героят е по къси панталонки, червени кецове и яке, кара скейтборд и е по-забавен от всякога. Въздействаща е играта с познати за българина мотиви като народната носия. Като част от кампанията през 2016-та компанията проведе редица кампании в социалните мрежи, включително „Попитай дядо ти Кольо“, където феновете задаваха въпроси към героя, свързани с Коледа.“, обяснява Лозанов.\n\n\n                    ", "date": "2017.12.27", "title": "Чудовището Моз продава Коледа за 7 милиона "}
{"url": "http://www.monitor.bg/a/view/4133-%D0%9A%D0%BE%D0%BC%D0%B0%D0%BD%D0%B4%D0%B0%D1%80%D0%B5%D0%B2-%D0%BF%D0%BE%D0%BB%D1%83%D1%87%D0%B8-%D0%97%D0%BB%D0%B0%D1%82%D0%BD%D0%B0-%D0%BF%D0%B0%D0%BB%D0%BC%D0%B0-%D0%BE%D1%82-%D0%B4%D0%B5%D1%86%D0%B0%D1%82%D0%B0-%D1%81%D0%B8/", "text": "\n                    След като очарова Ума Търман с новия си филм „Посоки“ в Кан, макар и без да получи заветното отличие, Стефан Командарев все пак се прибра у дома със „Златна палма“ под ръка. Не става въпрос за измъкване на статуетка под носа на някой победител по време на престижния кино фестивал, който се проведе през май, а за сантиментален подарък, измайсторен ръчно от двете деца на режисьора. „Това е най-голямата награда, която получих. Ани и Петьо ме чакаха още на летището с тяхната златна палма“, сподели Командарев пред bTV. Въпреки че и двамата наследници на режисьора участват в „Посоки“, баща им е категоричен, че не би ги тласнал към актьорската професия. „Снимките с дъщеря ми особено се случиха заради мързел. Тя имаше сцени – с нея започва и завършва филмът, заедно със Зуека, който ни е кръстник и много добър семеен приятел, така че за нея не беше трудно да си партнира с него. Не исках да си причинявам организирането на кастинги за ролята на дете, ако трябва да бъда честен. Все пак заедно с децата идват и техните родители и винаги ще се намери поне един такъв, който да е на мнение, че отрочето му е следващият Робърт де Ниро“, намигна още авторът на „Съдилището“.\n\nКъм момента той е зает с работата по следващия си филм, който ще носи заглавието „Патрулки“. За него режисьорът си партнира с най-големия полицейски синдикат у нас, а сюжетът ще се завърти около три двойки патрулиращи ченгета. Своеобразната му трилогия след „Посоки“ ще завърши с лента, посветена на линейките. „Това бяха трите вида коли, които видяхме в нощна София, докато снимахме „Посоки“. След като направим и последния филм, ще затворим кръга и към медицинската тематика“, обясни Командарев, чиято биография крие и ценз по психология.\n                    ", "date": "2017.12.27", "title": "Командарев получи „Златна палма“ от децата си"}
{"url": "http://www.monitor.bg/a/view/82101-%D0%A2%D1%80%D0%B8-%D0%BC%D0%B5%D0%B3%D0%B0%D0%BF%D0%BE%D0%BB%D0%B8%D1%81%D0%B0-%D0%B2-%D0%A1%D0%90%D0%A9-%D1%81%D1%8A%D0%B4%D1%8F%D1%82-%D0%9F%D0%B5%D0%BD%D1%82%D0%B0%D0%B3%D0%BE%D0%BD%D0%B0-%D0%B7%D0%B0-%D0%BC%D0%B0%D1%81%D0%BE%D0%B2-%D1%80%D0%B0%D0%B7%D1%81%D1%82%D1%80%D0%B5%D0%BB/", "text": "\n                    Три големи американски града - Ню Йорк, Сан Франциско и Филаделфия, внесоха иск срещу Пентагона във федерален съд във Вирджиния.\n\nТехните претенции са свързани с факта, че много военнослужещи, на които е било забранено да притежават оръжие, не са включени в националната система на инспекциите на ФБР. Това позволило на бивш служител на Военновъздушните сили да купи мощна пушка и да убие 26 души в църква в Тексас.\n\n\"Тази грешка от страна на Пентагона доведе до невинни жертви\", казва кметът на Ню Йорк Бил де Бласио.\n\nИнцидентът стана на 5 ноември, когато Девин Кели откри огън по енориаши в баптистка църква в Съдърланд Спрингс близо до Сан Антонио. След преследване с кола и престрелка с местни жители той се самоуби.\n\nСпоред разследването Кели купил полуавтоматична пушка през 2016 г. в Тексас. По това време той бил уволнен от ВВС и предаден на трибунал по обвинение в насилие срещу съпругата му и невръстното й дете.\n                    ", "date": "2017.12.27", "title": "Три мегаполиса в САЩ съдят Пентагона за масов разстрел"}
{"url": "http://www.monitor.bg/a/view/13218-%D0%95%D0%BA%D1%81%D1%85%D0%B8%D0%B1%D0%B8%D1%86%D0%B8%D0%BE%D0%BD%D0%B8%D1%81%D1%82%D0%BA%D0%B0-%D1%81%D0%B5-%D0%B7%D0%B0%D1%81%D1%82%D1%8A%D0%BF%D0%B8-%D0%B7%D0%B0-%D0%B5%D0%BB%D1%85%D0%B8%D1%82%D0%B5-%D0%BA%D0%B0%D0%BA%D1%82%D0%BE-%D0%BC%D0%B0%D0%B9%D0%BA%D0%B0-%D1%8F-%D0%B5-%D1%80%D0%BE%D0%B4%D0%B8%D0%BB%D0%B0/", "text": "\n                    Вече прочута руска ексхибиционистка протестира по необичаен (вече традиционен за нея) начин срещу изсичането на елхи за новогодишните празници. Лиана Клевцова от Иркутск си направи фотосесия пред коледни елхи, позирайки гола. Относно тази първосигнална форма на протест с основно оръжие голо тяло, тя зауявява: „За да създадете новогодишно настроение, не е задължително да режете дърветата. По-добре украсете жива елха. А за вкъщи, пазарът е пълен с изкуствени красавици за всеки вкус и джоб”, написа Клевцова на своята страница в социалната мрежа „ВКонтакте”.21-годишната Лиана добави, че в Иркутска област е имало големи горски пожари и всяка година хиляди дървета умират, поради което не е нужно и хората да убиват природата.Това не е първото подобно публично разсъбличане на Лиана Клевцова. Тя вече е протестирала по този начин пред бензиностанция срещу цените на бензина, в градския транспорт – срещу цените на билетите, подкрепяла е така студентите в един университет, тираджиите в Русия, а освен това се опитваше да се противопостави на убийствата на животни заради ценните им кожи.\n\n\n                    ", "date": "2017.12.27", "title": "Ексхибиционистка се застъпи за елхите както майка я е родила"}
{"url": "http://www.monitor.bg/a/view/24011-%D0%95%D0%BA%D1%88%D1%8A%D0%BD-%D1%81%D1%8A%D1%81-%D1%81%D1%82%D1%80%D0%B5%D0%BB%D0%B1%D0%B0-%D0%B2-%D0%9C%D0%BE%D1%81%D0%BA%D0%B2%D0%B0-%D1%84%D0%B0%D0%B1%D1%80%D0%B8%D0%BA%D0%B0%D0%BD%D1%82-%D1%83%D0%B1%D0%B8-1-%D1%87%D0%BE%D0%B2%D0%B5%D0%BA-%D0%B8-%D1%80%D0%B0%D0%BD%D0%B8-%D1%82%D1%80%D0%B8%D0%BC%D0%B0/", "text": "\n                    Истински екшън се разигра в Москва в сряда преди обяд. В югоизточната част на руската столица в сладкарската фабрика „Меншевик“ бившият й собственик Илия Аверианов откри стрелба по хора, след което се барикадира в зданието. Според полицията един човек е загинал, трима са ранени, информира Газета.ру. По непотвърдени данни жертвата е охранител на фабриката, който се опитал да спре престъпника. Лента.ру пише, че Аверианов е стрелял с ловно оръжие.\n\n          Според Столичното управление на Следствения комитет стрелбата е започнала след конфликт между сегашното ръководство на фабриката и бившия й собственик. Интерфакс посочва, че през декември т.г. Арбитражният съд на Москва е приел за разглеждане иск за обявяване на фалит на предприятието. Заседанието по делото е назначено за 18 януари, допълват агенциите. По-рано бе съобщено, че в сряда сутринта във фабриката са дошли съдебни изпълнители с акт за опис на имущество заради 3 млн. рубли или близо 44 000 евро дългове, натрупани от Аверианов. От Федералната служба на съдебните изпълнители обаче опровергаха тази информация и заявиха, че нейни служители не са посещавали „Меншевик“ в злощастната сутрин.  \n\n          Според самия Аверианов става дума за незаконно превземане на бизнеса му. По телефона пред радио „Бизнес ФМ“ стрелецът заяви, че борбата между икономическите субекти продължава вече 4 години. „Те всичко изкупуват, фалшифицират документи и по тях се съдят. Днес сутринта дойдох на работа, където започнаха да ме щурмуват с пистолети. Аз си имам щатно оръжие, с което се отбранявах. Застрелях един човек. Според мен е мъртъв, за съжаление“, звучи версията на Аверианов. Той допълни, че има 8 деца и ако остане жив, „ще се бори до края“. По думите на бившия собственик на фабриката „предприятието му било отнето от кавказка /осетинска/ банда, възглавявана от двама прокурори“. „Тези прокурори отговарят за недвижимостта и по фалшиви документи ме отнеха фабриката и ме разориха“, оплака се Аверианов пред „Бизнес ФМ“. След съобщенията в медиите за екшъна в „Меншевик“, интернет форумите се изпълниха с гневни коментари от бивши подчинени на Аверианов, които твърдят, че той не изплащал изрядно заплатите на работниците и е бил лош ръководител. А ексначалникът на службата за сигурност на предприятието, чието име не се съобщава, обяви пред RT, че преди време разореният бизнесмен е приемал психотропни таблетки.\n\n          След началото на стрелбата полицията веднага отцепи района и евакуира всички хора и автомобили, паркирани около фабриката. Към обяд служителите на реда започната щурм на зданието. Малко след това в. „Известия“ съобщи, че от фабриката са изведени двама души, които по думите на представител на полицията не са били заложници, а просто останали в сградата служители на предприятието. До ранния следобед на сряда полицаите още не бяха открили къде точно във фабриката се укрива стрелецът, предаде Интерфакс.   \n                    ", "date": "2017.12.27", "title": "Екшън със стрелба в Москва, фабрикант уби 1 човек и рани трима  "}
{"url": "http://www.monitor.bg/a/view/89892-%D0%9F%D1%8A%D0%BB%D0%BD%D0%B8%D1%82%D0%B5-%D1%85%D0%BE%D1%80%D0%B0-%D1%81%D0%B0-%D0%BF%D0%BE%D1%89%D0%B0%D1%81%D1%82%D0%BB%D0%B8%D0%B2%D0%B8/", "text": "\n                    Британско изследване установи, че има известна полза от затлъстяването - хората с наднормено тегло са по-щастливи, въпреки рисковете за здравето им, пише в. \"Индипендънт\".\n\nСпециалистите са използвали базата данни на \"Биобанк Ю Кей\", където се съхраняват сведения за генотипа на половин милион мъже и жени на възраст от 40 до 70 години. Те са участвали в мащабни изследвания, започнали през 2007 година. Анализирайки данните, учените са открили връзка между индекса на телесната маса (ИТМ) и физическото и психичното здраве на участниците.\n\nРезултатите от проучването потвърждават, че хората с по-висок индекс ИТМ по-често страдат от високо кръвно налягане и диабет, а половото им съзряване настъпва по-рано. Индивидите с наднормено тегло обаче съобщават, че по-рядко страдат от стрес и като цяло са доволни от живота си. Според специалистите тези хора получават достатъчно хранителни вещества и витамини, за да устояват по-успешно на проблемите, пред които ги изправя животът, в сравнение с индивидите с по-ниско тегло.\n                    ", "date": "2017.12.27", "title": "Пълните хора са по-щастливи"}
{"url": "http://www.monitor.bg/a/view/52302-%D0%9D%D0%B5%D1%80%D0%B0%D0%B7%D0%B1%D1%80%D0%B0%D0%BD-%D1%85%D1%83%D0%B4%D0%BE%D0%B6%D0%BD%D0%B8%D0%BA-%D1%80%D0%B0%D0%B7%D0%BF%D1%8A%D0%BD%D0%B0-%D0%94%D1%8F%D0%B4%D0%BE-%D0%9A%D0%BE%D0%BB%D0%B5%D0%B4%D0%B0-%D0%B2-%D0%9D%D1%8E-%D0%99%D0%BE%D1%80%D0%BA/", "text": "\n                    Художник показа картина на изобразяваща разпнатия Дядо Коледа пред катедралата \"Св. Патрик\" в Ню Йорк, навръх Бъдни вечер - проект, който е изтъкан от жестокост според минувачите. Картината на Роберт Кенедела, която изобразява Дядо Коледа, висящ от кръст над купчина коледни подаръци, е извадена от галерия в Манхатън, след като там получили много оплаквания. Така че художникът я занесъл право пред катедралата в сърцето на Ню Йорк в неделя вечер - за ужас на празнуващите. \"Трябва да бъдете наистина глупак, за да се опитате да съсипете така Коледа за деца и семейства, които идват на литургията\", каза съветникът на града Джо Борели. Хората, които се разхождат по Пето авеню на Бъдни вечер, също изразяват възмущение от картината. На много родители се налага да обяснят на децата си, че Дядо Коледа е добре. Според Кенедела картината се смята за противоречива от самото начало, но по погрешни причини.\n\n\"Поставих творбата си точно пред Св. Патрик, защото винаги съм мислил, че ако картината е там на Бъдни вечер и хората я видят по време на службата ще разберат какво се е случило - как комерсиализмът наистина е изместил това, което е едно от най-религиозните събития в историята. Това беше цялата идея\".\n                    ", "date": "2017.12.27", "title": "Неразбран художник разпна Дядо Коледа в Ню Йорк"}
{"url": "http://www.monitor.bg/a/view/81325-%D0%9E%D0%B1%D0%B0%D0%BC%D0%B0-%D1%80%D0%B0%D0%B7%D0%BA%D1%80%D0%B8-%D0%BF%D1%80%D0%B5%D0%B4-%D0%BF%D1%80%D0%B8%D0%BD%D1%86-%D0%A5%D0%B0%D1%80%D0%B8-%D1%81%D0%B2%D0%BE%D0%B8%D1%82%D0%B5-%D0%BF%D1%80%D0%B5%D0%B4%D0%BF%D0%BE%D1%87%D0%B8%D1%82%D0%B0%D0%BD%D0%B8%D1%8F/", "text": "\n                     \n\n \n\nБившият президент на САЩ Барак Обама е споделил с британския принц Хари, че е почувствал \"спокойствие\" в деня, след като е напуснал Белия дом в интервю, излъчено по радио на Би Би Си. По думите му Обама е изпитал \"огромно облекчение\", че след като вече не е президент, може сам да планира деня си и разполага с време да се разходи със съпругата си Мишел.\n\nИзявявайки се като гостуващ редактор на радиопрограмата, принц Хари е интервюирал Барак Обама през септември в Торонто, Канада.\n\nВ разговора си с по-малкия син на британския престолонаследник принц Чарлз Обама не споменава настоящия президент Доналд Тръмп, но казва, че държавниците трябва да бъдат по-внимателни в използването на социалните медии.\n\nВъзползвайки се от възможността да зададе \"по-лежерни въпроси\", каквито по-често се отправят към знаменитости от шоубизнеса, отколкото към политици, принц Хари не е успял да научи дали Барак Обама предпочита боксерки или слипове.\n\nЗа сметка на това той е получил отговор на питанията си за музикалните и спортните предпочитания на бившия държавен глава. Обама е споделил, че предпочита Кралицата на соул музиката Арета Франклин пред Тина Търнър. Сред баскетболните си любимци Барак Обама е откроил бившето величие Майкъл Джордан пред настоящата звезда Леброн Джеймс.\n\nБившият президент на САЩ признава също, че по отношение на бъдещите си планове е \"обсебен\" от идеята за подготовка на следващото поколение лидери. Според Обама светът понастоящем по редица начини е по-здрав и богат, отколкото е бил някога.\n\nПринц Хари е интервюирал и баща си принц Чарлз, чиито оценка на действителността е доста по-мрачна. Според британския престолонаследник човечеството не се справя с климатичните промени, въпреки че те причиняват сериозни поражения на много места по света.\n\nСамият принц Хари, запитан дали ще покани семейство Обама на сватбата си с актрисата Меган Маркъл догодина, е отговорил, че списъкът с гостите все още не е изготвен.\n\nСпоред в. \"Сън\" правителствени представители са отправили призив към бъдещия младоженец да не кани бившия президент на САЩ, за да не разгневи настоящия.\n                    ", "date": "2017.12.27", "title": " Обама разкри пред принц Хари  своите предпочитания"}
{"url": "http://www.monitor.bg/a/view/38012-%D0%94%D0%BE%D0%BA%D1%83%D0%BC%D0%B5%D0%BD%D1%82%D0%B8-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%93%D0%B5%D0%BE%D1%80%D0%B3%D0%B8-%D0%9C%D0%B0%D1%80%D0%BA%D0%BE%D0%B2-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B8-%D0%BE%D1%82-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B5%D0%BD-%D0%B0%D1%80%D1%85%D0%B8%D0%B2/", "text": "\n                     \n\nХиляди правителствени документи, съдържащи подробности за някои от най-спорните моменти от британската история от 20 век, са изчезнали, след като държавни служители са ги взели от националните архиви и след това са ги обявили за изгубени, съобщи в. \"Гардиън\".\n\nОт архивите са изчезнали документи, свързани с войната между Великобритания и Аржентина за контрол над Фолклендските острови през 1982 г., за етнополитическия конфликт в Северна Ирландия, за изпробването на ваксини срещу полиомиелит и британското колониално управление в Палестина.\n\nБлизо 1000 папки, за всяка от които се смята, че е съдържала десетки документи, са изчезнали безследно, след като били взети от архивите и отнесени в Уайтхол.\n\nВ някои случаи става дума за целите папки, а в други са били подбрани много внимателно конкретни документи и отнесени неясно къде. Така служители на Форин офис са отнесли малък брой документи през 2015 г. от папка, свързана с убийството през 1978 г. на българския журналист и дисидент Георги Марков, който умира, след като е улучен в крака със сачма с рицин, докато пресичал моста \"Ватерло\" в центъра на Лондон.\n\nБританското външно министерство след това казало на националния архив, че не може да намери липсващите документи. След запитване на \"Гардиън\" служителите на дипломатическото ведомство отговорили, че са успели да намерят и да върнат в архива част от тях.\n                    ", "date": "2017.12.27", "title": "Документи за убийството на Георги Марков изчезнали от британския национален архив"}
{"url": "http://www.monitor.bg/a/view/12333-%D0%9C%D0%B5%D0%BB%D0%B0%D0%BD%D0%B8%D1%8F-%D0%A2%D1%80%D1%8A%D0%BC%D0%BF-%D0%BE%D1%82%D1%80%D1%8F%D0%B7%D0%B0-200%D0%B3%D0%BE%D0%B4%D0%B8%D1%88%D0%BD%D0%B0-%D0%BC%D0%B0%D0%B3%D0%BD%D0%BE%D0%BB%D0%B8%D1%8F-%D0%BF%D1%80%D0%B5%D0%B4-%D0%91%D0%B5%D0%BB%D0%B8%D1%8F-%D0%B4%D0%BE%D0%BC/", "text": "\n                    Първата дама на САЩ Мелания Тръмп е разпоредила прочутата близо 200-годишна магнолия на поляната пред Белия дом да бъде отстранена, съобщи АП.Съпругата на президента е взела решението да се \"избави\" от знаковото дърво - най-старото пред Белия дом, от съображения за безопасността на посетителите и представителите на медиите, които по правило застават точно под него.Мелания Тръмп е решила съдбата на магнолията, след като се е запознала обстойно с доклад на специалисти от Националния дендрариум на САЩ и с исторически документи, водила е дълги разговори с екипа си и е проучила всяка една възможност.Дървото ще бъде отрязано по-късно през тази седмица, докато президентското семейство се намира в имението си във Флорида за празниците.От доклада на специалистите става ясно, че \"цялостната архитектура и структура на дървото е сериозно компрометирана\", както и че магнолията е \"напълно зависима от поддържащата я изкуствена конструкция\", без която е щяла да падне още преди години.Хората, които се грижат за поддръжката на градините на Белия дом, са подготвени за \"гибелта\" на магнолията. Наблизо се отглеждат издънки от оригиналното дърво, чиято височина вече е между 2,4 и 3 метра. Впоследствие те ще бъдат засадени на мястото на оригиналната магнолия.Историята разказва, че първото дърво е засадено по поръчка на седмия президент на САЩ Андрю Джаксън в памет на покойната му съпруга Рейчъл.\n\n\n                    ", "date": "2017.12.27", "title": "Мелания Тръмп реже 200-годишна магнолия пред Белия дом"}
{"url": "http://www.monitor.bg/a/view/10804-%D0%91%D0%B8%D0%B2%D1%88%D0%B8%D1%8F%D1%82-%D1%88%D0%B5%D1%84-%D0%BD%D0%B0-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%B0%D1%82%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%BD%D0%B0-%D0%A2%D1%80%D1%8A%D0%BC%D0%BF-%D0%B2-%D1%81%D0%B5%D0%BA%D1%81%D1%81%D0%BA%D0%B0%D0%BD%D0%B4%D0%B0%D0%BB/", "text": "\n                    Американската певица Джой Вила обвини бившия ръководител на предизборната кампания Доналд Тръмп – Кори Левандовски в сексуален тормоз, съобщи Фокс нюз. 31-годишната Вила, която е известна привърженичка на сегашния президент на САЩ, е подала жалба в полицията, в която се посочва, че Левандовски злоупотребил с нея по време на частно парти през ноември в хотел на Тръмп във Вашингтон. Според певицата Левандовски, с когото същия ден я запознал техен общ приятел, я плеснал по задника против волята й. Според Вила, това се случило, след като позирали за обща снимка. Певицата предупредила Левандовски, че може да го обвини в сексуален тормоз. Той обаче й се изсмял и повторил неприличното действие. Вила решила да се обърне към полицията един месец след случката. Левандовски подаде оставка като ръководител на кампанията на Тръмп през юни 2016 г., преди края на президентската надпревара. Както писа в. „Ню Йорк Таймс“, причината е, че има твърде лоши отношения с много представители на американските медии.\n                    ", "date": "2017.12.27", "title": "Бившият шеф на предизборната кампания на Тръмп в сексскандал"}
{"url": "http://www.monitor.bg/a/view/41778-%D0%A1%D0%B5%D0%B2%D0%B5%D1%80%D0%BD%D0%B0-%D0%9A%D0%BE%D1%80%D0%B5%D1%8F-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D0%B0%D1%82%D0%B0%D0%BA%D0%B0-%D1%81-%D0%B1%D0%B8%D0%BE%D0%BB%D0%BE%D0%B3%D0%B8%D1%87%D0%BD%D0%BE-%D0%BE%D1%80%D1%8A%D0%B6%D0%B8%D0%B5/", "text": "\n                    Резултатите от кръвна проба на севернокорейски войник породиха съмнения, че режимът на Ким Чен Ун може да използва антракс като оръжие срещу враговете си, съобщава Sky news.\n\nВ пробата на войник от Северна Корея, който по-рано през тази година избяга в Южна Корея, са намерени кръвни антитела антракс, което може да е индикация за мрачен сценарий – въоръжените сили на Пхенян възнамеряват да използват заразното заболяване като оръжие.\n\nВластите в Южна Корея потвърдиха, че войникът – чието име се пази в тайна – може да е бил ваксиниран срещу антракс. Международната общност подозира Северна Корея, че разработва биологични оръжия. По-рано през този месец японски медии съобщиха, че режимът на Ким Чен Ун е започнал изпитания за натоварване на антракс на междуконтинентални балистични ракети.\n\nНапрежението на Корейския полуостров остава високо. През изминалите месеци Северна Корея извърши няколко ракетни и ядрени изпитания, които накараха Съединените американски щати да заплашат азиатската страна с пълно унищожение. Пхенян също отправи подобни заплахи към Вашингтон.\n\n \n                    ", "date": "2017.12.27", "title": "Северна Корея подготвя атака с биологично оръжие"}
{"url": "http://www.monitor.bg/a/view/9411-%D0%93%D0%BE%D0%BB%D1%8F%D0%BC%D0%BE%D1%82%D0%BE-%D0%BE%D1%81%D0%B2%D0%B8%D0%BD%D0%B2%D0%B0%D0%BD%D0%B5/", "text": "\n                    Казват, че ние, българите, сме хора на традициите. И това го потвърждават няколко неща – на Бъдни вечер непременно слагаме 7 броя постни ястия, на Коледа – прасенце или пуйка, и поливаме обилно с алкохол. След това, пак по традиция, някои ги реанимират в токсикологията. Като се тегли чертата под празничните запои, резултатът е показателен. 3 почерпени с антифриз загубени души са в „Пирогов“, други 13 препили с ракия ги детоксикират в токсикологията на две болници, петима едва оцеляха от преяждане. Така от години се празнува у нас. Ако масата не бъде отрупана с ястия, половината от които после ще изхвърлиш, ако не се натряскаш до козирката, все едно Коледа те е подминала. Което идва да покаже, че ни липсва култура на празнуването.\n\nВ деня, когато се е родил Спасителят, този, който е Пътят, Истината и Животът, не са малко тези, които в Рождественската нощ нямаха не само изобилни трапези, но и нищо, което да засити глада им. За отбрани вина не говорим. Колко от тези, които направиха главите още преди полунощ, а на сутринта закусиха с остатъците от печеното прасенце, се замислиха дали не могат да подпомогнат с малко храна или плащане на сметката за електричество или вода на някой пенсионер, самотна майка или многодетно семейство? Безспорно има и такива, които оказаха милост на ближния така, както ни е завещал Христос. Но все още благотворителността липсва като компонент от нашето, лично празненство на духа. Дали пък в делник някои ще се сетят да помогнат на хора в нужда?\n                    ", "date": "2017.12.27", "title": "Голямото освинване"}
{"url": "http://www.monitor.bg/a/view/5106-%D0%A5%D1%80%D0%B8%D1%81%D1%82%D0%BE%D1%81-%D0%B2-%D1%87%D0%B8%D0%BD%D0%B8%D1%8F-%D0%BD%D0%BE%D0%BD%D1%81%D0%B5%D0%BD%D1%81/", "text": "\n                    Решил някой, че ще усъвършенства с нови теореми математиката. Да изпльоскаш Сина Божи в „чинията“ на един от символите на оня държавен режим, свързан с антирелигиозност и ментето на Дядо Мраз, което така и не се отбиваше у дома на Коледа, е не просто липса на лош вкус. Не повод за присмех, а по-скоро за отчаяно разочарование е и доводът, че окичим ли връх Бузлуджа с Исус Христос не само ще настигнем, а и ще надминем бразилците. Подобна идея е равносилна на нонсенс. Да ни извинят привържениците на идеята за забраняване на чуждиците!\n\nТази безумица дори не е неадекватен опит за сбор и нерешимо уравнение с неизвестно. Тя е кичозен и нескопосан напън ала „Ванко 1“ да блеснем пред чужденците с нещо, което не притежава никакъв блясък. И напомня за едни времена, в които екстравагантни министри с носталгия към годините, в които властта правеше каквото си поиска безнаказано, боядисваха в розово гари и лимузини, за да угодят на прищявките и екстравагантните приумици на току що навършилите им пълнолетие щерки.\n\nСамо че онези време отминаха. Сега и у нас реалността е друга. И, щат-не щат, тези носталгици трябва да се съобразяват с отдавна доказаните теореми в математиката.\n                    ", "date": "2017.12.27", "title": "Христос в чиния = нонсенс"}
{"url": "http://www.monitor.bg/a/view/87481-%D0%97%D0%B0%D0%BC%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D0%A1%D0%BE%D1%84%D0%B8%D1%8F-%D0%B4%D0%BE%D1%86-%D0%A2%D0%BE%D0%B4%D0%BE%D1%80-%D0%A7%D0%BE%D0%B1%D0%B0%D0%BD%D0%BE%D0%B2%D0%9D%D0%BE%D0%B2%D0%B8%D1%82%D0%B5-%D0%BF%D1%80%D0%B0%D0%B2%D0%B8%D0%BB%D0%B0-%D0%B7%D0%B0-%D0%BF%D1%80%D0%B8%D0%B5%D0%BC-%D0%B2-1%D0%B2%D0%B8-%D0%BA%D0%BB%D0%B0%D1%81-%D1%81%D0%BF%D0%B8%D1%80%D0%B0%D1%82-%D1%84%D0%B8%D0%BA%D1%82%D0%B8%D0%B2%D0%BD%D0%B0%D1%82%D0%B0-%D0%BC%D0%B8%D0%B3%D1%80%D0%B0%D1%86%D0%B8%D1%8F/", "text": "\n                     \n \n\nТова е той\n\n", "date": "2017.12.27", "title": "Зам.-кметът на София доц. Тодор Чобанов:Новите правила за прием в 1-ви клас спират фиктивната миграция"}
{"url": "http://www.monitor.bg/a/view/6747-%D0%9E%D1%81%D1%8A%D0%B4%D0%B8%D1%85%D0%B0-%D0%92%D0%A2%D1%8A%D1%80%D0%BD%D0%BE%D0%B2%D0%BE-%D0%B4%D0%B0-%D0%BF%D0%BB%D0%B0%D1%82%D0%B8-%D0%B7%D0%B0-%D0%B4%D0%B5%D1%82%D0%B5-%D1%83%D1%85%D0%B0%D0%BF%D0%B0%D0%BD%D0%BE-%D0%BE%D1%82-%D0%B1%D0%B5%D0%B7%D0%B4%D0%BE%D0%BC%D0%BD%D0%BE-%D0%BA%D1%83%D1%87%D0%B5/", "text": "\n                    Общината във Велико Търново ще трябва да заплати 4550 лв. на дете ухапано от бездомно куче, решиха търновските магистрати в дните преди Коледните празници. На 30 юли 2016 г. малкият Виктор бил нападнат на улицата в град Дебелец от агресивно улично псе, което зверски го нахапало. За щастие не се наложило момчето да бъде приемано за болнично лечение, но вследствие нападението то развило страх от кучета и отказвало да ходи само на училище и дори да излиза на улицата пред дома си. А освен това в резултат от раните претърпяло и силни болки и страдания. Родителите на Виктор завеждат дело срещу общината във Велико Търново с иск за 5750 лв. за причинените на сина им щети. Година и половина по-късно печелят делото, като съдът само намалява размера на предявения иск.\n                    ", "date": "2017.12.27", "title": "Осъдиха В.Търново да плати за дете ухапано от бездомно куче"}
{"url": "http://www.monitor.bg/a/view/49936-%D0%9A%D0%BE%D0%BB%D0%B0-%D1%81%D0%B5-%D0%B7%D0%B0%D0%BF%D0%B0%D0%BB%D0%B8-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%A2%D1%8A%D1%80%D0%BD%D0%BE%D0%B2%D0%BE/", "text": "\n                    Лек автомобил се запали в центъра на Велико Търново и изплаши ранобудните минувачи, излезли в последния почивен ден от Коледните празници. Около 10,00 часа една от паркираните на ул. Мармарлийска на метри от читалище Искра, коли внезапно бе обзета от пламъци. Очевидци разказаха, че преди пламъците да обхванат возилото се чул гръм като от пушка или от силна пиратка. След това видели и огъня и подали сигнал на тел. 112. Минути по-късно на мястото вече беше екип от пожарната със специализиран автомобил, който бързо успя да овладее ситуацията и да изгаси огъня, преди да е обхванал паркираните от двете страни на горящия автомобил цяла редица други. \"Добре, че не беше на газ, защото тогава щяха да хвърчат кои във въздуха чак до третия етаж\", коментира възрастен мъж от съседната жилищна кооперация \n                    ", "date": "2017.12.27", "title": "Кола се запали в  центъра на Търново"}
{"url": "http://www.monitor.bg/a/view/23748-%D0%A1%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%B8-%D0%9E%D0%90%D0%95-%D0%BF%D0%BB%D0%B0%D0%BD%D0%B8%D1%80%D0%B0%D1%82-%D0%B2%D1%8A%D0%B2%D0%B5%D0%B6%D0%B4%D0%B0%D0%BD%D0%B5-%D0%BD%D0%B0-%D0%94%D0%94%D0%A1/", "text": "\n                    Дълго време Саудитска Арабия и Обединените арабски емирства (ОАЕ) примамваха чуждестранните работници с обещанието да живеят без данъци. Сега те планират да въведат от догодина ДДС от 5 на сто върху повечето стоки и услуги, за да увеличат постъпленията след срива на цените на петрола преди три години, съобщава АП.\n\nНякои местни жители изразяват безпокойство, че цената на живота и без това е висока и че въвеждането на ДДС от 1 януари може да предизвика масово пазаруване до края на годината, предава БТА.\n\nПредвиждат се някои изключения за големи разходи, като наеми, продажби на недвижими имоти, лечение, самолетни билети и такси за обучение.\n\nВсе пак ДДС ставката е доста под средната за повечето европейски страни, която достига 20 на сто, отбелязва информационната агенция. Други страни от Персийския залив също се очаква да въведат свои схеми за ДДС през следващите години.\n                    ", "date": "2017.12.27", "title": "Саудитска арабия и ОАЕ планират въвеждане на ДДС"}
{"url": "http://www.monitor.bg/a/view/15899-%D0%9A%D0%B8%D1%82%D0%B0%D0%B9-%D1%83%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0%D0%BD%D1%8A%D1%87%D0%BD%D0%B0%D1%82%D0%B0-%D0%BE%D1%82%D1%81%D1%82%D1%8A%D0%BF%D0%BA%D0%B0-%D0%B7%D0%B0-%D0%B5%D0%BB%D0%B5%D0%BA%D1%82%D1%80%D0%BE%D0%BC%D0%BE%D0%B1%D0%B8%D0%BB%D0%B8/", "text": "\n                    Китай ще удължи данъчната отстъпка за закупуване на електромобили до края на 2020 г., като целта е да се увеличи производството им, съобщи Reuters. Мярката и за хибридни коли, както и за возила с водородни горивни клетки.\n\nРешението идва на фона на засилващите се опити на автомобилните производители в Китай да отговорят на строгите квоти за новите енергийни превозни средства, които се въвеждат от 2019 г. и се очаква да предизвикат вълна от сделки с електрически автомобили.\n\nСпоред китайското министерство на финансите удължаването на схемата за данъчни облекчения ще помогне „да се увеличи подкрепата за иновациите и развитието на нови енергийни превозни средства“.\n\nКитайският автомобилен пазар – най-големият в света, рязко се забави през тази година, но новите енергийни превозни средства са изключение от тенденцията. Продажбите в тази категория нарастват с 51,4% за периода януари - ноември и вероятно ще достигнат целта от 700 хил. реализирани единици през тази година.\n                    ", "date": "2017.12.27", "title": "Китай удължава данъчната отстъпка за електромобили"}
{"url": "http://www.monitor.bg/a/view/14044-%D0%9D%D0%B0%D0%B9%D0%B1%D0%BE%D0%B3%D0%B0%D1%82%D0%B8%D1%82%D0%B5-%D1%85%D0%BE%D1%80%D0%B0-%D0%B2-%D1%81%D0%B2%D0%B5%D1%82%D0%B0-%D0%B4%D0%BE%D0%B1%D0%B0%D0%B2%D0%B8%D0%BB%D0%B8-1-%D1%82%D1%80%D0%BB%D0%BD-%D0%BA%D1%8A%D0%BC-%D1%81%D0%BC%D0%B5%D1%82%D0%BA%D0%B8%D1%82%D0%B5-%D1%81%D0%B8/", "text": "\n                    Най-богатите хора в света са добави $1 трлн. към нетното си състояние през 2017 г., достигайки равнище четири пъти по-високо като стойност в сравнение с резултата от 2016 г., пише Bloomberg.\n\nСъстоянието на основателя на Amazon Джеф Безос нараства най-много през тази година, а повишението е от 34,2 млрд. долара. По този начин той измества съоснователя на Microsoft Бил Гейтс от първото място в класацията за най-богатите хора в света.\n\n62-годишният бизнесмен Бил Гейтс държеше челната позиция от май 2013 г. През тази година милиардерът направи най-голямото си дарение от началото на века, дарявайки 64 млн. долара от акциите на софтуерния разработчик на Фондация Bill & Melinda Gates. \n\nБезос, чието нетно състояние достигна 100 млрд. долара в края на ноември, към момента разполага с 99,6 млрд. долара в сравнение с Бил Гейтс, чието нетно състояние възлиза на 91,3 млрд. долара. \n\nДо края на търговския ден на 26 декември 500-те милиардери разполагат с 5,3 трлн. долара в сравнение с общата сума от 4,4 трлн. долара към 27 декември 2016 г.\n                    ", "date": "2017.12.27", "title": "Най-богатите хора в света добавили $1 трлн. към сметките си"}
{"url": "http://www.monitor.bg/a/view/29258-%D0%9C%D0%BB%D0%B0%D0%B4%D0%B5%D0%B6%D0%B8-%D0%B4%D0%B0%D1%80%D0%B8%D1%85%D0%B0-%D1%85%D1%80%D0%B0%D0%BD%D0%B8-%D0%BD%D0%B0-160-%D1%81%D0%BE%D1%86%D0%B8%D0%B0%D0%BB%D0%BD%D0%BE-%D1%81%D0%BB%D0%B0%D0%B1%D0%B8/", "text": "\n                    Млади доброволци от каузата „Бъди човек - Кюстендил, подари Коледна вечеря на пенсионер в нужда“ подпомогнаха с хранителни продукти над 160 възрастни хора. В кампанията, която се провежда за четвърта поредна година, участие взеха общо 25 човека, а събраната сума бе в размер на 3 хил. лв. „Благодарим на всички, които се включиха по един или друг начин - средства, пазаруване, опаковане, поставяне на кутии...всичко! Заедно успяхме да зарадваме около 160 семейства в нужда – пенсионери, военно пострадали, както и инвалиди. Средствата, които се събраха бяха малко над 3 хиляди лева, което е огромен успех за нашата инициатива. Досега най-много бяха събирани 1500 лева преди 2 години за Коледа. Промяната е възможна, само трябва да действаме“, коментираха младите ентусиасти от кампанията.\n\nХората, които са подпомогнат с хранителни продукти са подбрани от списъци на Агенция „Социално подпомагане“. За намирането им по селата пък съдействие са оказали и кметовете на населените места.\n\n \n                    ", "date": "2017.12.27", "title": "Младежи дариха храни на 160 социално слаби"}
{"url": "http://www.monitor.bg/a/view/18017-%D0%94%D0%B0%D1%80%D0%B8%D1%85%D0%B0-%D1%81%D0%BF%D0%B5%D1%86%D0%B8%D0%B0%D0%BB%D0%B8%D0%B7%D0%B8%D1%80%D0%B0%D0%BD%D0%B0-%D0%BB%D0%B8%D0%BD%D0%B5%D0%B9%D0%BA%D0%B0-%D0%B7%D0%B0-%D1%81%D1%8A%D0%BD%D0%B0%D1%80%D0%BE%D0%B4%D0%BD%D0%B8%D1%86%D0%B8%D1%82%D0%B5-%D0%BD%D0%B8-%D0%B2-%D0%91%D0%BE%D1%81%D0%B8%D0%BB%D0%B5%D0%B3%D1%80%D0%B0%D0%B4/", "text": "\n                    Специализирана линейка за спешни случаи дариха на здравния дом в Босилеград. „Тя е оборудвана със съвременна апаратура за оказване на медицинска помощ. Дарението идва от ООН и Международната организация на мигрантите“, обявиха дейци от Босилеград. Те уточняват, че дарителите на този модерен медицински бус ще посетят Босилеград в началото на Новата година, когато ще се срещнат с екипа на здравния дом.\n\n„Както знаете темата със здравеопазването при нас стана твърде актуална особено след скандала, който се разрази през месец ноември. Тогава бяха задържани четирима български лекари, които посетиха Западните покрайнини, за да окажат безплатна медицинска помощ на населението тук. След това се прокара и идея пациентите от Босилеградско да се поемат от болницата в Кюстендил, за това обаче ще е необходимо решение на здравното ни министерство, съгласуване със здравните служби в Сърбия и най-вече финансиране“, обявиха наши сънародници от Босилеград.\n                    ", "date": "2017.12.27", "title": "Дариха специализирана линейка за сънародниците ни в Босилеград"}
{"url": "http://www.monitor.bg/a/view/87449-%D0%A2%D1%8A%D1%80%D1%81%D1%8F%D1%82-%D0%BF%D0%BE%D0%BB%D0%BE%D0%B2%D0%B8%D0%BD-%D0%BC%D0%B8%D0%BB%D0%B8%D0%BE%D0%BD-%D0%B7%D0%B0-%D1%80%D0%B5%D0%BC%D0%BE%D0%BD%D1%82-%D0%BD%D0%B0-%D0%BF%D0%BE%D0%BA%D1%80%D0%B8%D0%B2%D0%B0-%D0%BD%D0%B0-%D0%9A%D0%B0%D1%82%D0%B5%D0%B4%D1%80%D0%B0%D0%BB%D0%B0%D1%82%D0%B0-%D0%B2%D1%8A%D0%B2-%D0%92%D0%B0%D1%80%D0%BD%D0%B0/", "text": "\n                    През месец декември Негово Високопреосвещенство Варненският и Великопреславски митрополит Йоан стартира кампания за набиране на дарителски средства за възстановяване на покрива на катедралния храм „Успение Богородично“. През миналата година се наложиха спешни ремонтни и реставрационни дейности. Приключилата реставрацията на купола на храма, защитава само тази част от покрива. Оказа се, че цялата покривна конструкция на храма се нуждае от основен ремонт. Покривните ламарини са изгнили и не спират дъждовната вода. Тя се просмуква в стените и унищожава стенописите на храма. Събраните средства през годината се оказаха недостатъчни за цялостния ремонт. Затова ръководството на Варненска и Великопреславска света митрополия призова всички християни и всички варненци, тъй като Катедралният храм е емблема на града, да се включат в дарителската кампания.\n\n„Православните храмове са строени най-вече с дарения и доброволен труд на народа Божий. Ако ние не успяваме да построим такива величествени православни храмове днес, то поне имаме синовния дълг към нашите предци, да ги поддържаме и опазваме от разрухата на времето“, коментира ситуацията Варненският и Великопреславски митрополит Йоан. Той отбеляза, че успешно е приключило обновяването на стенописите в храма. В момента се работи по изготвянето на документацията за реставрацията на покрива, чийто последен ремонт е правен през 1943 година. „С благоволението на блажено почиващия митрополит Кирил преди 20 години са успяли само да сложат ламаринена обшивка, която е силно компрометирана и днес смяната на покрива е наложителна. Това е вторият по големина храм в България и площта, която трябва да се обнови е над 1700 кв.м. Необходими за това са половин милион лева“, каза още владиката. Миналата година кампанията за ремонта на катедралата стартира с Рождественски концерт в Градската художествена галерия „Борис Георгиев“, посветен на 60-годишнината от създаването на мъжкия църковен хор при Катедрален храм „Успение Богородично”.\n                    ", "date": "2017.12.27", "title": "Търсят половин милион за ремонт на покрива на Катедралата във Варна"}
{"url": "http://www.monitor.bg/a/view/46625-%D0%9F%D1%80%D0%B5%D0%B4%D0%BB%D0%B0%D0%B3%D0%B0%D1%82-%D0%BF%D0%B8%D0%BB%D0%BE%D0%BD%D0%B0-%D0%BD%D0%B0-%D0%91%D1%83%D0%B7%D0%BB%D1%83%D0%B4%D0%B6%D0%B0-%D0%B4%D0%B0-%D1%81%D1%82%D0%B0%D0%BD%D0%B5-%D1%81%D1%82%D0%B0%D1%82%D1%83%D1%8F-%D0%BD%D0%B0-%D0%A1%D0%BF%D0%B0%D1%81%D0%B8%D1%82%D0%B5%D0%BB%D1%8F/", "text": " Нашественици пробвали да нахлуят в монумента с флекс\n                    70-метровият пилон на Чинията на връх Бузлуджа да бъде превърнат във величествена статуя на Исус Христос, предлага старозагорец в официално писмо до областния управител Гергана Микова, която като представител на държавната власт е прекият стопанин на някогашния емблематичен за БКП монумент. Това е едно от най-дръзките предложения за бъдещето на уникалното съоръжение, чакащо реда си за проучване от комисията, която ще трябва в скоро време да вземе решение как сградата да бъде санирана и запазена.Авторът на предложението напомня, ченай-яркият символ на Рио де Женейромонтираната върху 709-метровия хълм Корковадо през 1931 година статуя на Спасителя е само 39,6 м висока, а нашата щяла да стане допълнителен магнит за туристи и поклонници със 70-те си метра.И в момента не липсват туристи, които искат непременно да влязат в рушащите се лабиринти на Чинията, признава старозагорската губернаторка, като последният случай бил в самото навечерие на коледните празници. След воя на монтираната там сирена охранителите от СОТ спипали трима души, които пробвали с флекс да разрежат заварките по стоманената портална врата. На „планинарите“ бил съставен акт, а техниката им е иззета.Микова се надява подобни опити да намалеят, след като в дните преди Нова година на върха отвори врати изнесен полицейски пункт, където на смени ще дежурят шестима униформени служители на МВР-Казанлък.От областната управа напомниха, че след построяването й Чинията, за която имаше идея да бъде прехвърлена от държавата на БСП, но поради финансови проблеми червените отказаха да я стопанисват, е била част от националния парк-музей „Шипка-Бузлуджа“, чиито паметници са били охранявани от МВР. За кратко време, поради липса на достатъчно средства, полицията прибрала своите хора от района, но няколко месеца по-късно се върнала обратно край Паметника на Свободата.„Просто възстановяваме нещо, което е било, освен живата сила ще бъде запазена и сигналната техника, за да не допуснемнерегламентирано влизане в монументаи не дай боже трагичен инцидент с мераклии за селфита от площадката на пилона“, коментира Микова.\n                    ", "date": "2017.12.27", "title": " Предлагат 70-метров Христос да краси Чинията на Бузлуджа "}
{"url": "http://www.monitor.bg/a/view/46818-%D0%A3%D1%87%D0%B8%D1%82%D0%B5%D0%BB%D0%BA%D0%B0-%D1%81%D0%B5-%D0%B3%D1%80%D0%B8%D0%B6%D0%B8-%D0%B7%D0%B0-10-%D0%B1%D0%B5%D0%B4%D0%BD%D0%B8-%D0%B4%D0%B5%D1%86%D0%B0/", "text": " Повече от 4 г. Марияна Пенчева е втора майка за малчуганите\n                    Повече от четири години една млада жена е посветила живота си на отглеждане и възпитаване на чужди деца. Мариана Пенчева завършва „Социална философия” във ВТУ “Кирил и Методий“ и през 2010 г. дори получава Академичната награда на община Велико Търново. След като завършва следването си, започва работа в училището с пансион в дряновското село Гостилица.Там се сблъсква със съдбите на десет деца от крайно бедни семействакоито са оставени в пансиона от родителите си за седмична грижа. Младата жена бързо се превръща в любимата учителка на децата, които започват да гледат на нея като на своя втора майка. Тя не само ги учи, но ги и възпитава и им дава пример как да живеят като достойни българи. През 2014 г. училището и пансионът са затворени и децата трябва да се върнат при семействата си, които нямат средства да и отглеждат. 28-годишната учителка обаче решава, че ще се бори със зъби и нокти, за да си ги запази и да не допусне изграденото с толкова труд и търпение да пропадне. „Реших, че не може и не бива да бъдат оставени тези умни и талантливи деца да пропаднат и да живеят с ограбено детство и да останат на улицата, където животът им ще бъде провален.Не исках те да се чувстват като втора ръка хораРеших, че ще ги взема при себе си и ще се боря за тях, за правото те да имат нормално и щастливо детство, да живеят при нормални семейни условия да се изучат, да си поемат всяко по своя собствен път в живота и да се реализират успешно”, споделя днес Мариана. Вдъхновени от куража и ентусиазма и, нейните приятели също заявяват, че ще бъдат до нея и ще и помагат с каквото могат за да отгледа и възпита тя десетте деца. Майките на малчуганите също помагат с каквото могат. Марияна казва още, че е решила и приела да отглежда бившите си ученици като свое семейство, а не да създава център, дом или нещо подобно за да почувстват те най-пълно топлината на семейното щастие, което до този момент не са имали.Днес в апартамента си във Велико Търново, Мариана Пенчева отглежда девет деца: пет момчета и четири момичета на възраст от 11 до 17 години. Отначало те са били десет, но на едно от момичетата се наложило внезапно да се прибере вкъщи за да гледа сестра си, която е с тежка форма на диабет. През тези четири години децата на Мариана се виждат и със своите биологични родители, които от време на време идват да ги посетят в Търново, а и децата се прибират при тях. празнуват заедно всички празници и рождени дни, а когато си гостуват, настава истинска веселба. Извън това десетимата си живеят като едно истинско и сплотено семейство – с много топлина, обич и щастие.Мариана ги учи как да бъдат достойни българии да живеят така, че да бъдат за пример на останалите. Да бъдат добри и позитивно настроени, да правят добрини без да чакат отплата за това. А децата от своя страна също дават много ценни уроци на своята „майка”. „Не само те се учат от мене, но и аз от тях. Учат ме на много неща. На толерантност, търпение, разбирателство, на обич и щедрост. Учат ме на това, че в сърцето си имам място и за още като тях. Те ме мотивират и ме зареждат с позитивна енергия всеки нов ден и благодарение на тях по-лесно преодолявам трудностите и предизвикателствата. И бих искала да кажа на всички, че децата не са загубена кауза, защото те са нашето бъдеще. Всяко дете заслужава да расте в топлина и уют, в щастливо семейство и да бъде много обичано. В детските домове, където постъпват повечето от децата без родители, има служители, които гледат на работата си с децата именно единствено и само като на работа. А с децата трябва да се отнасяш с обич и със сърце”, твърди Мариана. Тя признава, че една от мечтите е да има свое училище за социално слаби деца, в което да се развива индивидуалността на всяко дете, а не то да бъде сведено просто до бройкаЖивотът на Мариана и деветте и деца определено не е скучен и безинтересен. Те имат създадени своя театрална група и фолклорен танцов състав, с който участват редовно на фестивалите у нас. Още от малки питомците на младата жена са свикнали да работят и да се забавляват заедно. А поводи и за едното, и за другото има достатъчно. Тяхната „майка” с усмивка споделя, че в жилището си има двама учители, една фризьорка, готвачки, специалист по коли, военен, медицинска сестра и дори един художник. Всяко едно от момчетата и момичетата вече си е избрало подарък, който да получи от Дядо Коледа. Като се почне от комплект с костенурките нинджа за най-малкия 11-годишен и се стигне до комплект с истински инструменти за ремонти в дома за един от батковците.В дните около Коледните и Новогодишните празници момчетата и момичетатапомагат на своята „майка” и в благотворителната кампаниякоято тя инициира. Със съдействиeто на операция „Плюшено мече” и на кампанията „Подарък от сърце”, 150 деца от неравностойно положение, част от които ученици от бившето училище в Гостилица, получиха неочаквани коледни подаръци: топло обувки и зимни якета.За дейността си и голямото си сърце през 2015 г. Мариана Пенчева е избрана за една от Достойните българи. За този момент от живота си тя разказва с голямо вълнение. „Там бяха събрани хора, направили нещо добро. А аз правя нещо толкова малко, което не приемам като героизъм. Просто съм помогнала на тези деца и искам да ги направя добри хора, които да помагат на другите, а не да бъдат егоисти и да живеят само за себе си. Да се научат да правят компромиси”, обяснява Мариана Пенчева.За нейните десет деца обаче тя ще си остане най-голямата героинячиято постъпка не може да се сравни и с най-големия подвиг. Защото да спасиш десет деца и да им върнеш отново вярата в доброто и в живота - какво всъщност по-голямо геройство и пример за подражание от това могат да съществуват. \n\n\n                    ", "date": "2017.12.27", "title": " Учителка се грижи  за 10 бедни деца"}
