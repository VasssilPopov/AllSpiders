{"url": "https://www.monitor.bg/bg/a/view/svetovnoto-vdigna-oborota-na-bg-krychmite-s-25-na-sto-tema-105615", "text": "Завършилото в неделя световно първенство по футбол в Русия е вдигнало оборота на кръчмите у нас с около една четвърт, научи „Монитор“. Основният дял на немалкия ръст се пада на масовите заведения бирариите и малките квартални кръчми, които винаги имат по-голяма клиентела. Според дългогодишен управител на заведения по време на подобни спортни прояви в по-скъпите заведения, които са основно за хранене, оборотът не се увеличава. Там клиентите предпочитат спокойствието. По думите му, масовите кръчми, където се събират и повече млади хора, спечелиха от световното, в рамките на поне десетина процента, пресметна той. Друг негов колега от столична бирария сподели, че мондиалът в Русия е увеличил хората, които са посетили заведенията, с 20-30%. Собственик на друго подобно заведение в периферен квартал на София каза, че най-често клиентите, дошли заради мачовете в заведението, са си поръчвали бира, картофки, дробчета, сърчица. „Някои изкарваха по време на целия мач на една бира, други изпиваха по 6-7. Всичко си зависи от човека“, уточни той. В една от пицариите в столицата управителят каза, че по време на мач средно на човек се поръчвали по 2-3 бири. По думите му, по-голяма клиентела е имало по време на мачовете с най-известните отбори, смятани за основни претенденти за световната титла, и най вече за по-интересните двубои - четвъртфиналите и тези за определяне на финалистите, и, разбира се, за последния двубой в неделя, определил шампиона.  ", "date": "2018.07.16", "title": "Световното вдигна оборота на Бг кръчмите с 25 на сто (ТЕМАТА)"}
{"url": "https://www.monitor.bg/bg/a/view/dushata-na-dyrvoto-105617", "text": "„На Изток съзерцават гората. На Запад броят дърветата.“ Ако ние, българите, поискаме да се самокласифицираме, водейки се от тази мисъл на известния философ, писател и лектор в областта на самоусъвършенстването Уейн Дайър, ще ни бъде изключително трудно. Дори невъзможно. От една страна, географски сме страна от източната част на континента. От друга, откакто сме членове на Европейския съюз, се имаме за хора със западно, сиреч европейско мислене. На практика истината обаче е, че нито съзерцаваме гората, нито броим дърветата. Къде сме тогава по душевност? Сами трудно можем да се определим. Но при всички случаи не сме от нациите, носители на култура по отношение на природата и общественото. Те се смятат за безстопанствени, от тях всеки може да си вземе каквото му трябва, а каквото не му е потребно, просто може да го унищожи. Нагледен пример от последните дни - нечии нефели ръчички отсекли короните на фиданките, засадени в зелената ивица по Околовръстното шосе само преди седмица. Да, точно отрязаха. Не ги изскубнаха, за да си ги засадят в дворовете на село, не ги нарязаха за огрев, за какъвто не стават. Просто ги отрязаха, колкото нефелите ръчички да не стоят спокойни. Едва ли тези ръчички са усещали работата на лесовъда, на овощаря, на селския човек или на служителя и работника в града. Със сигурност в делника те не държат нещо по-тежко от чаша и от време на време трион, нож, каквото там е потребно, за да бастисат обществената собственост. Впрочем със сигурност такива ръчички не посягат само към общото, към това, което е направено с парите на данъкоплатците за всеобщото ни благо, но посягат и към чуждата частна собственост. Да се каже, че това са вандали, е малко. Това са дребни отрепки с огромни комплекси, които могат да бъдат удовлетворени само ако посегнат на беззащитното от живата, че и неживата природа. Спомнете си само извергите, които отсичат крачета на кучета, боядисват котки с блажна боя и режат седалките в автобусите. Това са същите нищожества, които поругават чужди гробове, защото в бездуховността си те измерват ценността само според цената на ракията. По ръчичките на такива нищожества преди близо век и половина Старозагорският митрополит Методий Кусев е опирал острието на ножа. Когато по негова инициатива и дори с немалка сума от бившия комита е засаден парк „Аязмото“, също из младата гора са шетали скучаещи хаймани. При една от разходките си владиката среща група точно такива отрепки, които кършат клони. Привиква един от тях и с благ глас го приканва да протегне ръката си. После изважда джобното ножче от расото си и с обратната страна на острието започва да натиска и трие върху пръстите на поразника. На охканията „боли, боли, владико“, митрополитът отвръща без никаква жал: „А дръвчето не го ли болеше, когато го кършеше, чедо?“ Методий Кусев, бивш комита, рязал глави и стрелял на месо, станал впоследствие владика, е бил страшилището за хайманите в Стара Загора по онова време. Необходимо ли е дружинки яки доброволци да завардват парковете, градинките и да се возят под прикритие срещу сегашните хулигани? Пределно ясно е, че връщането на някогашните отряди за реда в една европейска страна е нещо твърде унизително. Което обаче не означава поразниците да остават ненаказани. Затова, видите ли ги, не се страхувайте, обадете се на полицията. Друг начин няма за справяне с хулиганщината.            ", "date": "2018.07.16", "title": "Душата на дървото"}
{"url": "https://www.monitor.bg/bg/a/view/ivet-lalova-propusna-balkaniadata-v-stara-zagora-105620", "text": "Най-добрата българска спринтьорка Ивет Лалова-Колио ще пропусне балканиадата по лека атлетика в Стара Загора в петък и събота. 34-годишната атлетка е с мускулно разтежение. Тя е решила да не рискува, тъй като най-важно е участието й на европейското първенство в Берлин през август. Ивет обяви новината в своя Фейсбук профил. \"С нетърпение очаквах да бягам отново пред родна публика и да се видя с много от вас на стадион \"Берое\", където имам прекрасни спомени. Благодаря за вашата подкрепа и желая от сърце успех на целия отбор”, пише в съобщението. Друга наша спринтьорка - Карин Околие, завърши пък 4-та на 200 метра на турнира в Колтрейк (Бел). Тя обаче подобри най-доброто си лично постижение в тази дисциплина, като записа 23,89 сек (-0,4 сек.). Турнирът беше спечелен от Кимбърли Дънкан (САЩ) с 22,92 сек., а тройката допълниха Манюн Депют (Бел) с 23,58 и Аминату Сеини (Фр) с 23,75 сек. Юношата Слави Мутафов направи 10,77 сек. (+1,3) на 100 м на 4-тата купа по щафети и спринтове в Ерзурум (Тур), като се доближи плътно до личния си рекорд от 10,73, за да заеме 14-а позиция в общото класиране. Патрис Еге с 10,93 (-0.6) и Николай Тодоров с 10,94 (-0.6) са съответно 17-и и 18-и. Милена Миткова пък би на скок дължина в Абила (Исп) с 6,93 м от втория опит.", "date": "2018.07.16", "title": "Ивет Лалова пропусна балканиадата в Стара Загора"}
{"url": "https://www.monitor.bg/bg/a/view/pss-zove-pravete-si-zastrahovki-spasitelnata-operacija-e-500-evro-105625", "text": "Нова спасителна операция бе извършена вчера в Пирин. Жена от Враца контузи тежко крака си в района на Самодивските езера над хижа Безбог, съобщи „Здравей, България“ по Нова телевизия.. Ивайло Валелов от ПСС разказа в сутрешния блок, че вчера жената е била част от група от млади хора. Те са били с нормална екипировка. Около пет часа е продължила цялата спасителна операция. Жената е носена на носилка. Тя е била без застраховка и сега ще плати сама всички разходи.   Затова Валелов посъветва всички туристи, които отиват в планината да си правят застраховки. Той отправи и призив към туристите винаги да имат заредени телефони и по – топли дрехи, независимо, че е лято. Една спасителна операция, подобна на тази до хижа Безбог, струва около 500 евро.", "date": "2018.07.16", "title": "ПСС зове: Правете си застраховки, спасителната операция е 500 евро"}
{"url": "https://www.monitor.bg/bg/a/view/trymp-sreshtata-s-putin-beshe-istoricheska-105624", "text": "Русия не се е намесвала в американския изборен процес и е готова да работи в рамките на съвместна група за кибербезопасност. Това заяви по време на пресконференция в Хелзинки руският президент Владимир Путин след срещата с американския си колега Доналд Тръмп, предадоха световните агенции. От своя страна Тръмп отбеляза, че отношенията между Русия и САЩ никога не са били толкова лоши, както сега, но ситуацията радикално ще се промени след тази историческа среща. Темата \"Сирия\" Русия и САЩ трябва да поемат лидерската позиция за установяване на мира в Сирия и хуманитарното сътрудничество в тази страна, посочи още стопанинът на Кремъл пред журналисти. Стана ясно, че Путин е предал на Тръмп записка с предложения за неразпространение на ядреното оръжие. „Като най-големи ядрени държави ние носим особена отговорност за международната сигурност. Смятам за важно – и ние говорихме за това – да започнем диалог по проблема на стратегическата стабилност и неразпространението на оръжията за масово унищожение“, отбеляза още Путиk. Ситуацията на Корейския полуостров Руският президент оцени високо приноса на САЩ за урегулиране на проблемите на Корейския полуостров. „Хубаво, че проблемите на Корейския полуостров започнаха постепенно да се разрешават“, каза Путин. „До голяма степен това стана възможно благодарение на това, че лично президентът Тръмп се зае с тази задача, започвайки диалог в духа на сътрудничеството, а не на конфронтацията“, добави още руският държавен глава. По време на преговорите на четири очи стана ясно, че двамата лидери са се договорили за създаването на работна група с участието на водещи бизнесмени за развитие на икономическото сътрудничество. „За да съдействаме за развитието на взаимната търговия и инвестициите, ние с президента Тръмп се договорихме за създаването на група на високо равнище, която да обедини капитаните на руския и американски бизнес. Предприемачите по-добре знаят, как да създават взаимноизгодно сътрудничество. Нека помислят, какво могат да направят и да дадат своите предложения за това“, заяви Путин. „Преговорите с президента на САЩ Доналд Тръмп преминаха в откровена и делова атмосфера. Смятам ги за много успешни и полезни“, каза руският държавен глава. Дипломацията и сътрудничеството са за предпочитане пред конфликта и враждебността. Диалогът между Русия и САЩ отговаря на интересите на света, категоричен бе и Тръмп. Преговорите преминаха по най-хубавия начин, отбеляза от своя страна пред репортери руският външен министър Сергей Лавров. Отговаряйки на въпрос как са преминали преговорите, ръководителят на руската дипломация заяви „сега ще ви разкажат“. Когато журналистите продължиха да настояват да получат отговор, Лавров каза, както и няколко години назад на минските преговори - „по най-хубавия начин“.  ", "date": "2018.07.16", "title": "Тръмп: Срещата с Путин беше историческа "}
{"url": "https://www.monitor.bg/bg/a/view/levski-se-podsili-s-trima-igrachi-105622", "text": "Мъжкият отбор на „Левски София” се подсили с трима волейболисти за новия сезон в Суперлигата и евротурнирите. Договори с клуба подписаха посрещачът Трифон Лапков, разпределителят Делчо Раев и либерото Ивайло Лалов. През миналия сезон Лапков постигна златен дубъл в холандското първенство с „Абиант” (Грьонинген). 22-годишният пловдивчанин има мачове и за националния ни отбор, а през кариерата си е играл още за „Добруджа 07”, „Монтана” и „Виктория Волей”. Разпределителят Раев идва от „Монтана”, където през миналия сезон записа силни мачове в конкуренцията на руснака Константин Абаев. Досега е носил екипите на „Арда” и на „Тетевен Волей”. Лалов се завръща в „Левски” за трети път. За последно той игра за \"сините\" през 2016/2017 г., а през миналата беше титулярен либеро в „Хебър” (Пазарджик). Зад гърба си има и два сезона с „Монтана”. В тима, воден от треньора Владимир Николов, остават Смилен Мляков, Теодор Богданов, Гордан Люцканов, Милослав Димов и др.", "date": "2018.07.16", "title": "\"Левски\" се подсили с трима играчи"}
{"url": "https://www.monitor.bg:443/bg/a/view/otlichavat-speshni-lekari-i-medsestri-vyv-varna-105611", "text": "Лекари и медицински сестри от сферата на спешната помощ, хирургията и трансплантацията ще бъдат отличени на 17 юли във Варна. Това съобщиха от Пациентски организации „Заедно с теб“, които са организатори на инициативата „Спешните медици, с които се гордеем“. Тя се осъществява с подкрепата и на Медицинският университет - Варна „Проф. Параскев Стоянов“, както и от „Сдружение за развитие на българското здравеопазване“. Самото събитие ще се състои утре в зала 1, от 11.00 часа. Медицинският университет във Варна ще бъде удостоен със специална грамота за успешното второ издание на варненско лятно училище „Въведение в спешната помощ“ за студенти от 5 и 6 курс. Като спешен лекар с принос в донорството и трансплантациите ще бъде отличен проф. Вилиян Платиканов, който е регионален координатор по донорство и ръководител на Клиника по анестезиология и интензивно лечение в Университетската болница \"Св. Марина\". За спешни лекари с призвание ще бъдат наградени д-р Станислав Морфов от спешния център в града, д-р Шабан Хаджиев също от болницата, председателят на Национална асоциация на работещите в спешна медицинска помощ д-р Десислава Кателиева и шефът на спешното отделение в „Св. Марина“ д-р Елена Шейтанова, както и медицинската сестра Неджмие Ибрахимова – Исмайлова от Спешно отделение на болница „Св. Анна”. Отличен ще бъде още спешният реанимационен екип д-р Пенка Чалъкова, фелдшерът Димитър Лефтеров и шофьорът Росен Люцканов, който е с над 20-годишен трудов стаж в спешната помощ. Грамота ще получат още проф. Стоян Миланов, преподавател в Мединиския университет във Варна и национален консултант по спешна медицина и доайенът в спешната медицина проф. Милан Миланов за приноса му за въвеждането и развитието на тази специалност.", "date": "2018.07.16", "title": "Отличават спешни лекари и медсестри във Варна "}
{"url": "https://www.monitor.bg:443/bg/a/view/mihaela-fileva-iska-duet-s-leni-kravic-105609", "text": "Лятото на Михаела Филева преминава ако не на музикалната сцена, то пред нея. Певицата отделя всяко свободно от професионалните си ангажименти време, за да аплодира от една ръка разстояние своите любими изпълнители. разказа 27-годишната красавица пред „Монитор“. С идването на горещите дни Михаела вече е припявала сред тълпите от фенове на Бионсе и Джей Зи, Стинг, Лени Кравиц, Depeche Mode и други. Що се отнася до най-големите й фаворити, изпълнителката на „Опасно близки“ сподели, че: Ако един ден има шанса да разпъне вокалния си потенциал рамо до рамо със световен музикант обаче, то това би бил Лени Кравиц. Верен спътник на отличничката на X Factor в музикалните й пътешествия е нейна близка приятелка, която има предварителна стратегия и винаги успява да намери най-хубавите места. До края на септември ги очакват срещи с Джъстин Тимбрълейк, Ед Шийрън, U2 и отново Depeche Mode. Понякога преходите на Филева между нейните изяви и тези, които посещава, са много динамични. Тя успява за 30 часа да обиколи маршрута След успеха на парчето „Играем за победа“ в дует с Искрата, което стана хит за по-малко от месец, Михаела успя да заснеме и видео за нова песен към втория си самостоятелен албум „Нова страница“. Проектът ще излезе през септември, а дотогава тя предпочита да запази подробностите около него в тайна. намигна още пред „Монитор“ Филева.  ", "date": "2018.07.16", "title": "Михаела Филева иска дует с Лени Кравиц  "}
{"url": "https://www.monitor.bg:443/bg/a/view/institut-izdava-bg-diplomi-na-uchenicite-ni-zad-granica-obzor-105621", "text": "Български културен институт ще издава дипломи на българските деца, които завършват в чужбина, но желаят да продължат образованието си в българските висши учебни заведения. Това обяви вицепрезидентът Илияна Йотова във Велико Търново. „Работи се за създаването на Български културен институт като „Гьоте” и „Сервантес”. Той ще бъде едно много сериозно и мощно оръжие за културна дипломация и културно влияние. В никакъв случай не влиза в конфликт с официалните ни дипломатически мисии, а ще бъде едно тяхно прекрасно допълнение”, каза Йотова. Вицепрезидентът обясни, че културният институт ще бъде институцията, която ще има възможност да издава документ за познание по български език. За тази цел ще се полага изпит, който ще се провежда от компетентни преподаватели. Според Йотова въпреки че ЕК е чула искането българският език да стане матуритетен и обръща внимание за възможността за изучаване на чуждия език в съответната европейска държава, остава проблемът какъв документ ще има за децата, които искат да дойдат да учат в нашите университети. „Това е добре да се регулира, защото ние искаме в нашите университети да идват да се учат децата, които са от български семейства и са учили в чужбина“, обясни Йотова. В момента българите, кои са изучавали родния език като втори чужд в неделните училища по света, които са над 330, могат да положат изпит, с който да сертифицират знанията си. След това те могат да кандидатстват в университети в България, които са признали този изпит. Единствено Департаментът по езиково обучение към СУ „Свети Климент Охридски“ има право да издава сертификати за владеене на български език. След сключено споразумение през 2017 година между МОН и департамента той извършва сертифицирането на знанията по български език за учениците от неделните училища в чужбина, обясни доц. Светлозара Халачева, директор на учебното звено. Всеки, който иска да сертифицира владеенето си на българския език, трябва да положи дистанционно писмен и устен изпит. Преди това всеки избира за какво ниво ще се явява – А1, А2, В1, В2, С1, С2. С изпита се проверяват 4 основни компетентности – четене, слушане, писане и говорене. След успешно положен изпит явилият се получава сертификат, в който е описано какви оценки е получил на писмената и устната част. Същият документ е признат и включен в програмата \"Сертификат за двуезичност\" (Seal of Biliteracy) на 7 американски щата. Така Минесота, Северна Каролина, Колумбия, Вирджиния, Мериленд, Илинойс, Мичигън са включили българския като чужд език в дипломите за средно образование. Според доц. Халачева обаче създаването на подобен български културен институт е необосновано, а и признаването му би отнело десетина години. Това било така, защото за да станеш пълноправен член на ALTE, първо трябвало да си асоцииран и да преминеш одит, което отнемало време.", "date": "2018.07.16", "title": "Институт ще издава БГ дипломи на учениците ни зад граница (ОБЗОР)"}
{"url": "https://www.monitor.bg:443/bg/a/view/evropejska-diktatura-i-obyrkani-smetki-na-mondial-2018-105619", "text": "Мондиал 2018 спокойно може да бъде определен като шампионата на крайностите и разбитите очаквания. Прогнозите преди световното първенство за това как ще бъдат разпределени картите във финалните двубои бяха разбити, а предвижданията в течение на първенството също се преобърнаха на обратно. По терените на Русия обаче се очерта ясно едно. Тотална доминация на европейския футбол. Тя намери най-категоричното си изражение в полуфиналната фаза на световното първенство, въпреки фиаското на големия фаворит Германия, който изхвърча по шокиращ начин още в групите, и отпадането на Испания от домакина Русия едва на 1/8-финалите. Освен това от терените на мондиал 2018 си тръгна и винаги попадащият в графата на възможните шампиони – Португалия, а дори не видяхме Италия и Холандия, които не достигнаха до шампионата. И на пук на всички тези обстоятелства, старият континент ликува като първенец в световната футболна надпревара. В Русия изгряха звездите на Франция, мощта на Белгия, ентусиазма и колектива на Англия и горещият балкански характер на Хърватия, който не отстъпи до самия край, за да се превърнат балканците в любимците на шампионата. Европейските отбори бяха категорични и не оставиха нито един тим извън стария континент да си проправи път сред четирите най-добри в Русия, което се случва за пети път в историята на мондиалите. Първият полуфинал противопостави двете най-талантливи генерации в европейския футбол - Франция и Белгия. Двата отбора изиграха изключително оспорван двубой с поделено надмощие, от който краен победител излезе селекцията на Дидие Дешан, която остана най-стабилно представящата се до края на шампионата. Франция достигна до финалната четворка за пръв път от 2006 г. и общо за пети в историята си, като любопитното е, че през 1998 година, французите победиха Хърватия с 2:1 на полуфинала, а впоследствие вдигнаха първата си световна титла след успех с 3:0 срещу Бразилия. На финала в Русия отново успехът над хърватите отвори пътя към златото. Въобще тимът на Дидие Дешан показа онова, което другите големи отбори не успяха – прагматизъм, изключителна тактическа дисциплина и умение да оползотворяваш шансовете си. Направиха го и в груповата и в елиминационната фаза, а на финала взеха своето срещу донякъде изненадващ съперник в лицето на Хърватия. С показаното в Русия обаче със сигурност „шахматистите“ са пленили сърцата на милиони. Техниката на Модрич и Ракитич, борбеността и головия инстинкт на Манджукич и Перишич, рутината и спокойствието на Ханданович и емоционалността на Върсалко и Вида, примесени с тактическите решения на Златко Далич, изведоха хърватите до най-големия успех във футболната история на страната. И понеже блясъкът на един шампионат не се окончава само до финала, няма как да не споменем бронзовите медалисти от Белгия, които изиграха едва втория си полуфинал на световно първенство. След нереализираните големи очаквания на мондиал 2014 и евро 2016, този път пълният със звезди тим на „червените дяволи“ се представи на високо ниво и завърши на трето място. Водени от испанско-френския тандем Роберто Маринес/Тиери Анри, белгийците показаха най-атрактивния футбол и записаха пет поредни победи, включително над големия фаворит Бразилия, преди да бъдат спрени от шампиона Франция. Еден Азар, Кевин де Бройне и Ромелу Лукаку обаче тепърва навлизат в най-силните си години и няма никакво съмнение, че на евро 2020 и мондиал 2022 пред отбора ще има една-единствена цел – шампионския трофей. Четвъртите в света Англия, които объркаха сметките на всички, вещаеещи ранното им отпадане, за първи път от много време насам накараха на Острова да вярват и да се гордеят. След много години на разочарования, поднасяни от „златното поколение“ на Бекъм, Лампард, Джерард, Рууни, Фърдинанд и много други звезди, сега непретенциозният, но сплотен отбор на симпатичния Гарет Саутгейт надмина всички очаквания, което със сигурност дава заявка за много нови изненади.", "date": "2018.07.16", "title": "Европейска диктатура и объркани сметки на Мондиал 2018"}
{"url": "https://www.monitor.bg:443/bg/a/view/menteta-za-nad-chetvyrt-milion-konfiskuvani-na-zlatnite-105605", "text": "Стоки-менте за над 285 000 лв. бяха конфискувани при специализирана акция в магазини за дрехи и аксесоари в курорта „Златни пясъци”, съобщиха от варненската полиция. Спецакцията за установяване и документиране на престъпления против интелектуалната собственост е била проведена на 13 юли от отдел Икономическа полиция при ОД на МВР-Варна. В хода й е бил проверен търговски обект, където са установени различни стоки (часовници, очила, сувенири) на различни търговски марки, без необходимата документация за изрично съгласие от страна на притежателя на съответните световни марки. Иззетите стоки са на обща стойност от около 285 000 лв. Образувано е досъдебно производство срещу 46-годишна варненка, неизвестна досега на МВР. За случая е уведомена Районна прокуратура-Варна.", "date": "2018.07.16", "title": "Ментета за над четвърт милион конфискувани на Златните"}
{"url": "https://www.monitor.bg:443/bg/a/view/greta-gancheva-s-novi-pesni-i-tancovo-shou-na-ubileen-koncert-v-kamchija-105608", "text": "С две нови песни и танцово шоу зарадва многобройните си почитатели известната българска певица и актриса Грета Ганчева на юбилейния концерт за 75-годишнината си, проведен в Амфитеатъра на Санаторно-оздравителния комплекс „Камчия“. Той бе в деня, в който Слънчевата жена навършва 75 години, 58 от които са на сцената. Специални гости на празника бяха генералният консул на Руската федерация във Варна, Владимир Климанов, Павел Журавльов – представител на Россътрудничество за България и ръководител на Руския културно-информационен център в София и Владимир Лопатин – директор на Републиканския научно-изследователски институт по интелектуална собственост в Москва. За своя празник Грета Ганчева получи много поздравителни адреси и цветя от държавни и обществени организации, от дипломати и гости. С много енергия и настроение тя представи вечните хитове, сред които „Моя страна, моя България“, „Шипка“ и „Слънчева жена“. Ганчева изпя и новите си песни, вдъхновени от любовта към България и към Русия – „България, ще те обичам до сетния си дъх“ и „Россия – ты моя любовь без границ“. На сцената специален танц имаха и участниците в детския танцов лагер „Тодес“ на „Галактика на спорта“. Момичетата и момчетата от групата бяха създали този танц специално за песента на Грета, посветена на Русия. Откриващите се в \"Камчия\" творческа среща и фестивал „Заедно в 21 век“ също получиха музикален поздрав с едноименната песен, която събра на сцената деца и възрастни от различни държави.", "date": "2018.07.16", "title": "Грета Ганчева с нови песни и танцово шоу на юбилеен концерт в Камчия"}
{"url": "https://www.monitor.bg:443/bg/a/view/tomova-s-rekordno-klasirane-sled-uimbyldyn-105618", "text": "Първата тенис ракета на България Виктория Томова постигна своето рекордно класиране в световната ранглиста на женската тенис асоциация (WTA) след края на \"Уимбълдън\". На турнира от Големия шлем тя премина квалификациите и записа първа победа в основната схема, след което отпадна във втория от финалистката Серена Уилямс, бивша №1 в света. 23-годишната софиянка Томова скочи със 7 места и е вече 128-а в света с 472 точки. Втора ракета остава Елица Костова с 300 т., 186-а в ранглистата, а трета е Сесил Каратанчева с 263 - 207-а в света. Лидер в класацията си остана Симона Халеп (Рум) със 7571 т., следвана от Каролине Вознячки (Дан) с 6910 и Слоун Стивънс (САЩ) - 5463. Новата шампионка на \"Уимбълдън\" Ангелик Кербер (Гер) е 4-та с 5305 т. Начело в ранглистата на двойки пък за първи път излезе унгарката Тимеа Бабош със 7700 т., въпреки че отпадна на 1/4-финалите. Григор Димитров пък запази 6-ата си позиция в ранглистата на АТР, макар че напусна \"Уимбълдън\" още в първия кръг след загуба от Станислас Вавринка (Швейц). Той загуби 160 т. с това, но остава близо до 5-ото място със своите 4610, на което се изкачи финалистът в Лондон Кевин Андерсон с 4655 т. Шампионът от \"Уимбълдън\" Новак Джоковеч (Сър) се завърна в топ 10, зае 10-ата позиция с 3355 т. Лидер остана Рафаел Надал (Исп) с 9310 т., с 2230 пред втория - Роже Федерер (Швейц), който има 7080. Трети продължава да е Александър Зверев (Гер) с 5665.", "date": "2018.07.16", "title": "Томова с рекордно класиране след \"Уимбълдън\""}
{"url": "https://www.monitor.bg:443/bg/a/view/pylen-lazaret-mychi-rosi-predi-vaduc-105616", "text": "Сериозни проблеми налегнаха треньора на „Левски“ Делио Роси преди важния реванш с „Вадуц“ от първи предварителен кръг на Лига Европа. „Сините“ загубиха гостуването в Лихтенщайн с 0:1, а днес на „Герена“ се нуждаят от задължителна победа с два гола разлика. За нещастие на италианеца обаче контузените титуляри няма да са на негово разположение. Това важи за ключовите играчи Хали Тиам и Паулиньо, а в лазарета са още Филипе Нашименто и Ривалдиньо. Италианецът обаче е оптимист, че Холмар Ейолфсон може да заеме обичайното си място в защитата на „Левски“ и лекарският щаб ще форсира неговото завръщане. „Холмар се възползва от правото си на 15 дни почивка след световното първенство и от момента, в който се върна, участва в тренировките. Трябва му време, за да влезе в ритъм. Иначе е готов за игра и това решение ще вземем заедно с него преди мача“, заяви Роси на пресконференцията си преди двубоя. Специалистът определи двубоя с тима от Лихтенщайн като особен и важен, въпреки че идва в период преди официалните срещи. „Ще направим всичко по силите си, за да преодолеем този кръг. Смятам, че можем да го направим. Резултатът от първия мач е неприятен и ни влияе, но аз смятам, че вече сме показали, че можем да победим, но и да загубим от всеки“, продължи треньорът. По думите му и в първия мач не е липсвало желание в играчите, но това не е било показано на терена. „Загубата можеше да бъде и равен, но не успяхме. В края на миналия шампионат този отбор показа, че може да играе добър футбол и да се представя добре. Сега сме в началото на новия сезон и ни трябва една победа, за да повярваме отново в качествата си. Вече сме доказали, че можем да играем добър футбол\", сподели Роси. На въпрос за бъдещето му в „Левски“, той отговори: „От първия ми ден в този занаят знам, че бъдещето ми винаги е свързано с резултатите. След първия мач имах среща с президента на клуба, но не сме говорили за моето бъдеще. В тази връзка трябва да кажа, че за да работи един човек, треньор или футболист, трябва да се вярва в неговата работа. Всеки един мач е сам за себе си. Първият мина и не можем да направим каквото и да било за него. Ще видим какво ще се случи сега“, завърши италианецът.", "date": "2018.07.16", "title": "Пълен лазарет мъчи Роси преди „Вадуц“"}
{"url": "https://www.monitor.bg:443/bg/a/view/cine-libri-chestva-100-godishninata-na-ingmar-bergman-105602", "text": "Честването на 100-годишнината от рождението на един от най-великите филмови стилисти на всички времена – Ингмар Бергман, която светът отбеляза на 14 юли, ще е сред акцентите и в програмата на кино-литературния фестивал CineLibri, чието четвърто издание предстои наесен. В знак на почит към личността на твореца фестивалът ще предложи кинопанорама с негови филми, увенчана с изискана галавечер в зала „България” на 13 октомври. В рамките на галасъбитието ще бъде излъчен документален филм за Бергман, съпроводен с видео поздрав към зрителите от страна на норвежката звезда Лив Улман, муза на прочутия режисьор. на Бергман, изпълнена на живо от оркестъра на Софийската филхармония, която ще ни пренесе на снимачната площадка, възкресявайки сцени с любимите му актьори. Във връзка с годишнината преди броени дни „Колибри” пусна ново издание на „Латерна магика” – удивително визуална автобиография, открехваща завесата към чудото Бергман. Тя проследява живота на режисьора от детските години в шведската провинция, през работата му в театъра, до триумфите в киното и бурните му романтични истории. Бергман си спомня свои преживявания и състояния чрез поредица от разтърсващи ретроспекции, които документират някои от най-важните моменти в историята на киното на XX век. Ингмар Бергман (1918-2007) е един от гениите в киното – режисьор, сценарист и продуцент с над 60 филма в творческата си биография. Също толкова ценен и като драматург, той режисира над 170 театрални постановки. Шедьоври като „Есенна соната”, „Сарабанда”, „Шепот и викове”, „Сцени от един семеен живот”, „Фани и Александър”, „Поляната с дивите ягоди” налагат нов кинематографичен език и резонират дълбоко у милиони зрители по света. Най-големи поклонници на неговата работа са самите създатели на филми – режисьори, сценаристи, актьори, оператори и монтажисти. Характерен за оригиналното му кинотворчество е театралният подход, но произведенията му черпят вдъхновение и от живописта, музиката, литературата и философията. По думите на Уди Алън, друг голям съвременен режисьор, написал послеслова към „Латерна магика“, в работата си Бергман изследва създавайки проникновена филмова поезия: смъртната природа на човека, любовта, изкуството, религиозните съмнения, предизвикателствата на брачния живот, неспособността да общуваме пълноценно... По време на фестивала ще бъдат показани два от най-забележителните филми на Бергман с участието на Лив Улман (\"Персона\" и \"Есенна соната\"), която през последните години нашумя и с постиженията си като режисьор. Българската публика я познава и чрез изповедната книга „Промяна”, писана в годините, когато Улман е на върха на славата си. Тазгодишното издание на международния кино-литературен фестивал ще се проведе между 11 и 24 октомври в София, Пловдив, Варна, Бургас, Стара Загора, Благоевград, Русе, Велико Търново, Търговище, Видин, Враца, Ловеч и други областни центрове. Програмата включва над 40 филма с национални премиери, гости със световно признание, много галасъбития и изненади. Тематичен фокус е любовта във всичките й форми и превъплъщения, а мотото е „Любов между редовете“. За официалното откриване на 10 октомври в зала 1 на НДК у нас пристига големият британски писател Иън Макюън. Билетите скоро ще бъдат пуснати в продажба.    ", "date": "2018.07.16", "title": "CineLibri чества 100-годишнината на Ингмар Бергман"}
{"url": "https://www.monitor.bg:443/bg/a/view/ek-poiska-airbnb-da-raboti-po-evropejskite-pravila-105612", "text": "Европейската комисия и органите за защита на потребителите от ЕС призовават Airbnb да приведе общите си условия в съответствие с правилата на ЕС за защита на потребителите и да осигури прозрачност при представянето на цените, съобщиха от ЕК. Вера Йоурова, комисар по въпросите на правосъдието, потребителите и равнопоставеността между половете, заяви: „Все повече потребители резервират ваканционно настаняване онлайн, като този сектор създаде много нови възможности за туристите. Популярността обаче не може да е оправдание за неспазването на правилата на ЕС за защита на потребителите. Потребителите трябва да могат да разбират лесно за какво заплащат и колко се очаква да заплатят за услугите, както и да се ползват от справедливи правила, например във връзка с анулирането на настаняване от страна на собственика. Очаквам Airbnb бързо да предприеме действия и да намери подходящите решения.“ Настоящото представяне на цените на Airbnb, както и редица клаузи от общите условия не са в съответствие с Директивата за нелоялните търговски практики, Директивата относно неравноправните клаузи в потребителските договори и Регламента относно компетентността по граждански и търговски дела. Ето защо европейските органи за защита на потребителите и Комисията поискаха от Airbnb да направи редица промени. Дружеството разполага със срок до края на август, за да представи предложенията си. След като Airbnb предложи решения за осигуряване на съответствието с правилата, Комисията и органите за защита на потребителите от ЕС ще анализират предложените промени. Ако те не бъдат счетени за задоволителни, спрямо Airbnb може да бъдат предприети действия за налагане на спазването на законодателството. Прозрачност на цените и други нелоялни търговски практики Понастоящем представянето на цените от страна на Airbnb, както и разграничението между домакините, които са частни лица, и професионалистите, не отговарят на изискванията на правото на ЕС, и по-специално на Директивата за нелоялните търговски практики. Airbnb трябва: да промени начина, по който представя информацията за цените, като се започне от началното търсене на уебсайта, за да гарантира, че винаги когато се предлагат места за настаняване, на потребителя се представя крайната цена, в която са включени всички приложими задължителни такси, като например за обслужване и почистване, или ако не евъзможно да се изчисли крайната цена предварително - ясно да информира потребителя, че може да се начислят допълнителни такси; да посочи ясно дали офертата е от домакин, който е частно лице, или от професионалист, тъй като правилата за защита на потребителите са различни в двата случая; Условията за ползване на услугите на Airbnb следва да бъдат приведени в съответствие с европейското законодателство за защита на потребителите. Съгласно Директивата относно неравноправните клаузи в потребителските договори стандартните условия не следва да създават значителна неравнопоставеност между правата и задълженията на страните в ущърб на потребителя. В директивата се изисква също така условията да са съставени на ясен и разбираем език, така че потребителите да бъдат информирани по ясен и разбираем начин за своите права. Що се отнася до Airbnb, това означава например следното: Дружеството не следва да заблуждава потребителите, като ги насочва към юрисдикция, намираща се в държава, различна от тяхната държава членка на пребиваване; Airbnb не може да решава едностранно и без да посочи съответната обосновка кои клаузи могат да останат в сила в случай на прекратяване на договора; Airbnb не може да лишава потребителите от техните основни права за предявяване на иск срещу домакина, в случай че пострадат или претърпят други вреди; Airbnb не може да променя едностранно общите условия, без предварително и ясно да информира потребителите за това и без да им даде възможност да анулират договора; Условията за ползване на услугата не могат да предоставят на Airbnb неограничени дискреционни правомощия относно премахването на съдържание; Прекратяването или спирането на действието на договор от страна на Airbnb следва да бъде обяснено на потребителите, да се урежда от ясни правила и да не лишава потребителя от правото на адекватно обезщетение или на обжалване; Политиката на Airbnb за възстановяването на средства, компенсациите и събирането на искове за вреди и на дължимите средства по тях следва да е ясно определена и да не лишава потребителите от правото им да се ползват от наличните правни средства за защита. И на последно място, Airbnb следва да осигури на своя уебсайт лесно достъпна връзка към платформата за онлайн решаване на спорове (ОРС), както и цялата необходима информация относно решаването на спорове съгласно Регламента за ОРС. Сега Airbnb разполага със срок до края на август, за да предложи подробни решения за привеждането на практиките си в съответствие със законодателството на ЕС за защита на потребителите. Ако е необходимо, Комисията и органите за защита на потребителите ще проведат среща с представители на Airbnb през септември, за да намерят решение на евентуални проблеми, които продължават да са налице. Ако предложенията на дружеството не бъдат счетени за задоволителни, органите за защита на потребителите могат да решат да прибегнат до мерки за налагане на спазването на законодателството. Регламентът за сътрудничество в областта на защитата на потребителите (СЗОП) в ЕС свързва националните органи за защита на потребителите в общоевропейска мрежа за правоприлагане. Въз основа на тази рамка национален орган в една държава от ЕС може да поиска съдействие от такъв орган в друга държава от ЕС, за да се сложи край на трансгранично нарушение на законодателството на ЕС за защита на потребителите. Сътрудничеството може да бъде задействано за изпълнението на различни законови актове на ЕС в областта на защитата на потребителите, като например Директивата за нелоялните търговски практики, Директивата относно правата на потребителите или Директивата относно неравноправните клаузи в потребителските договори. През юни 2018 г. мрежата за сътрудничество в областта на защитата на потребителите извърши съвместна оценка (обща позиция) на бизнес практиките на Airbnb, координирана от норвежкия орган за защита на потребителите (Forbrukertilsynet). Европейската комисия спомогна за извършването на тази оценка.", "date": "2018.07.16", "title": "ЕК поиска Airbnb да работи по европейските правила"}
{"url": "https://www.monitor.bg:443/bg/a/view/sinyt-na-ivan-byrnev-debutira-v-serial-105597", "text": "Синът на известните актьори Иван Бърнев и Маргарита Гошева – 12-годишният Матей, спечели труден кастинг и вече снима първата си главна роля за малкия екран. Днес в курортния комплекс „Русалка“ камерата се завъртя за 8-серийната продукция на БНТ „Островът на сините птици“, която ще реализира творческият тандем Кристина Грозева и Петър Вълчанов – авторите на нашумелите бг филми от последните години „Урок“ и „Слава“, донесли куп награди от престижни международни фестивали. Екипът на детския сериал, изпълнен със забавни ваканционни приключения, ще остане край Птичия залив на северното Черноморие до 9 септември, когато снимките трябва да приключат. Предвидено е „Островът на сините птици“ да излезе на екран идното лято. Маргита Гошева и Иван Бърнев доскоро водеха двегодишно детско в „Сфумато“ и синът им Матей почти винаги придружавал родителите си. Той нямало как да устои да не се пробва също в заниманията на курсистите, намерил си приятели сред тях и дори се включил достойно в ролята на Чир в заключителната им продукция „Ние, врабчетата“ по Йордан Радичков, разказа пред „Монитор“ майка му Маргита Гошева. Досега бъдещият шестокласник се дърпал да се явява по кастинги, макар че колеги на родителите му често го викали. В този случай обаче за пръв път се навил, разбирайки, че филмът ще е детски и ще се запознае с нови другарчета. Той и партньорката му в главния момичешки образ вече са направили първи тренировки по Иван и Маргита трябвало да придружават Матей в амплоато си на настойници, но – логично – получили и роли при режисьорите Вълчанов и Грозева. Маргита Гошева е звезда и в двете им нашумели заглавия – „Урок“ и „Слава“, а Бърнев участва само в „Урок“. Повечето изпълнители в „Островът...“ са хлапета, а сред останалите възрастни актьори ще видим аса на Варненския театър Михаил Мутафов, познатия от филма „Безбог“ Венцислав Константинов, Иван Савов, Ива Огнянова и др. В кадър ще се появят и...двама кинорежисьори – Милко Лазаров и Николай Тодоров. В навечерието на снимките, на 15 юли, Иван Бърнев отпразнува край морето 45-ия си рожден. Веднага след края им известният актьор започва репетиции в Народния театър – в спектакъла „Дивата патица“ по Ибсен под режисурата на талантливия Крис Шарков.  ", "date": "2018.07.16", "title": "Синът на Иван Бърнев дебютира в сериал"}
{"url": "https://www.monitor.bg:443/bg/a/view/shofior-na-kamion-blysna-ot-kabinata-59-godishna-jena-tja-se-potroshi-105593", "text": "59-годишна жена е в болницата в Добрич с контузия на гръбначния мозък и парализа на крайници, след като падна от кабина на камион. Според информация от полицията, на 14 юли, около 22:30 часа в град Каварна е получено съобщение, че до паркиран товарен автомобил „Даф”, със софийска регистрация, е открита жена в безпомощно състояние. По данни на шофьора на камиона, жената се е подхлъзнала и паднала от кабината. Водачът на товарния автомобил е задържан за 24 часа. Материалите по случая са докладвани в прокуратурата. По случая е образувано досъдебно производство. Разследващите работят по три версии, научи „Монитор”. Едната е, че това, което казва шофьорът, е истина. Другата е, че той я е ударил на пътя и лъже. Третата е най-страшна – че шофьорът е блъснал жената от кабината по време на движение и тя е паднала. Според експерти, малко вероятно е при падане от кабина на спрял камион да се пречупи гръбначен стълб. Лошото е, че по време на инцидента е нямало очевидци. В района на местопроизшествието няма и камери. Пострадалата жена е в много тежко състояние и лекарите забраняват на разследващите да я разпитват. Двамата участници в инцидента са от района на София. Изяснява се дали са се познавали.", "date": "2018.07.16", "title": "Шофьор на камион блъсна от кабината 59-годишна жена, тя се потроши"}
{"url": "https://www.monitor.bg:443/bg/a/view/otpadat-oshte-shest-udostoverenija-na-hartija-105592", "text": "Общо шест от най-масово издаваните хартиени удостоверения вече не се изискват от гражданите и бизнеса, а данните за тях ще се проверяват служебно от чиновниците.  Така занапред ще се преустанови изискването на хартия на удостоверение за семейно положение, издавано от общинските администрации, както и такова за сключен граждански брак за лица, родени след януари 1984 година. Сред другите удостоверения, които няма да се искат на хартия са тези за задължения за публични държавни вземания, издавано от Агенция „Митници“, за вписванията или заличаванията по партида в имотния регистър, както и образец за доход от пенсия или добавка, които се издава от НОИ. Мерките са част от приоритетите на властта за облекчаване на бизнеса и гражданите. След оплаквания, че чиновниците в страната продължават да изискват отпаднали удостоверения и свидетелства, по идея на вицепремиера Томислав Дончев бе създаден специален мейл, където гражданите да дава сигнали за неправомерно изисквани от тях документи.", "date": "2018.07.16", "title": "Отпадат още шест удостоверения на хартия"}
{"url": "https://www.monitor.bg:443/bg/a/view/zatvarjat-10-kilometrovata-zona-okolo-ognishtata-105599", "text": "10-километровата зона около огнищата с чума по животните ще бъде затворена. Там няма да се допускат масови прояви, а Агенция „Пътна инфраструктура“ ще почиства шосетата. Това решение беше взето в понеделник на съвещания в МВР, където участваха представители на всички институции, сред които дори ДАНС.  По време на срещата бе направен анализ на ситуацията до момента, бе изразена загриженост към стопаните на животните, както и отчетени пропуски в комуникацията.  Бяха обсъдени и допълнителни стъпки с цел ограничаване на опасните заболявания по животните. Първата от тях е ограничаване на големи обществени прояви със струпвания на хора в 10-километровата зона около огнищата на опасните болести. Втората мярка е свързана със засилване на контрола по ГКПП-тата на товарите за пренос на месни храни. По думите на вътрешния министър „реално това означава засилване на проверките на превозните средства, като целта е да не се допусне месо, което е заразено“. Третата препоръка е към МРРБ и по-специално към АПИ – ежедневно почистване на 10-километровата зона преди местата за граничен контрол.    ", "date": "2018.07.16", "title": "Затварят 10-километровата зона около огнищата на чума"}
{"url": "https://www.monitor.bg:443/bg/a/view/srybskijat-blic-bg-madof-izpolzval-ruskite-si-vryzki-da-se-ukrie-v-belgrad-105607", "text": "Банкерът беглец Цветан Василев е използвал руските си връзки, за да получи убежище в Белград, където вече четвърта година се крие от възмездието за престъпленията си и от българското правосъдие. Банкерът беглец Цветан Василев е използвал руските си връзки, за да получи убежище в Белград, където вече четвърта година се крие от възмездието за престъпленията си и от българското правосъдие. Това става ясно от най-новата статия от поредицата разкрития за Българския Мадоф на сръбския в. „Блиц“. През последната седмица изданието направи серия от статии, позовавайки се на сръбски разследващи, както и на близък сътрудник на Василев, именно въпросният източник разкри, че докато се укрива в Сърбия, Василев се пробвал да фалира с фиктивен дълг от 47 млн. евро фабриката за стъкло в Парачин. Целта - да открадне активите й по подобие на вторичния грабеж на КТБ, с който сложи ръка заедно с ортаците си на част от финансираните от фалирания трезор активи. Заради аферата с фабриката в Парачин в момента сръбската прокуратура води разследване срещу банкера беглец за участие в организирана престъпна група, като се очаква всеки миг да му бъде повдигнато и обвинение за умишления фалит на завода. Позовавайки се на същия източник, сега „Блиц“ разкрива, че банкерът е задействал през 2014 г. руските си връзки, за да намери удобен пристан в Сърбия, а българското правителство е било подложено на силен натиск от руска страна, за да отпаднат обвиненията към него. От натиска обаче нямало ефект в България и виждайки това, БГ Мадоф се устроил в Белград, разчитайки на руската протекция и влиянието, което Москва има върху „близки политически структури“ в Сърбия. Източникът визира тогавашния сръбски президент Томислав Николич и съветника му Предраг Микич, с които и самият Василев е изключително близък и дори прави дарения за фондацията на съпругата на Николич – Драгица. Сръбският „Блиц“ посочва, че сега Василев е задействал процедурата по закона „Магнитски“, опитвайки се да покрие близките си връзки с Кремъл, за да се пробва чрез американски скъпоплатени лобисти да намери пак подкрепа, но този път в другия геополитически спектър. Причината за този му отчаян ход пък явно се крие във факта, че след загубата на политическите си протекции в Белград (б.р. - малко след приключването на президентския мандат на Николич стартира разследването срещу него от страна на сръбската прокуратура), очевидно е загубил спокойствието, на което се радваше до миналата година в Сърбия. Още повече че се оказа, че освен българското правосъдие и сръбската прокуратура разследване срещу него води и австрийската. Както неведнъж сме разкривали, Василев е ортак на приближения до Кремъл олигарх Константин Малофеев, чието име е в забранителните списъци на ЕС и САЩ. На два пъти след фалита на КТБ банкерът беглец се опита да прехвърли активи за над 1 млрд. евро на руските си приятели. Първо партньорът на Малофеев – Пиер Луврие, представяйки се за „инвеститор“, получи от Василев накуп БТК, „Дунарит“, „Авионамс“, ТВ 7, НУРТС и „Фърст Диджитъл“ срещу скандалната цена от 1 евро. След като аферата беше разкрита и лъсна, че Луврие дори е близък с командира на руските сепаратисти в Украйна – Игор Гиркин, на сцената излезе друг служител на Малофеев – Дмитрий Косарев. С него Василев беше сключил договор за разделяне на парите от откраднатите активи в съотношение 80 към 20 след тяхната продажба. Самият Малофеев лично посети Василев в Белград, опита се да направи с негово съдействие руска телевизия в България, а дебелите връзки на Василев с Москва и контактите му с генерал Леонид Решетников - бивш шеф на руската резидентура в България, станаха достояние и от записките в личния му бележник, публикувани наскоро.", "date": "2018.07.16", "title": "Сръбският Блиц: БГ Мадоф използвал руските си  връзки да се укрие в Белград  "}
{"url": "https://www.monitor.bg:443/bg/a/view/deveta-ostavka-v-pravitelstvoto-na-mej-105601", "text": "Британският премиер Тереза Мей претърпя нов удар с девета поред оставка в консервативното й правителство заради несъгласие с предложенията й във връзка с излизането от Европейския съюз, предаде ДПА. През уикенда Мей предупреди партията, че е възможно \"изобщо да няма Брекзит\", ако съпартийците й застрашат плановете й за напускане на блока. Най-новата оставка е на парламентариста консерватор от Корнуол (Югозападна Англия) Скот Ман, който се присъедини към евроскептичните бунтари, оттегляйки се от поста на парламентарен личен секретар в министерството на финансите. В мотивите за оставката си Ман изразява опасения, че някои от предложенията на Мей го поставят в директен конфликт с вижданията, изразени от голяма част от хората в избирателния му район. \"Не съм готов да правя компромис с желанията им заради смекчен Брекзит\", допълва той. Преди него вчера оставка подаде друг парламентарен личен секретар - Робърт Кортс.  Вълната от оставки започна с тази на вече бившия министър за Брекзита Дейвид Дейвис миналата седмица, малко след когото обяви оттеглянето си и външният министър Борис Джонсън. Междувременно самият Борис Джонсън в публикация във в. \"Дейли мейл\" подкрепи идеята за една \"глобална Великобритания\" и заяви, че иска британците да бъдат \"радетели и катализатори за отворени пазари и непрестанно да се борят за свободни търговски сделки\". В писмото, в което обяви оставката си, Джонсън отбеляза, че мечтата за Брекзит умира, задушена от ненужни съмнения и неувереност и че с плана на Мей Великобритания \"върви към статут на колония\".", "date": "2018.07.16", "title": "Девета оставка в правителството на Мей"}
{"url": "https://www.monitor.bg:443/bg/a/view/francija-poludja-po-svetovnite-si-shampioni-105610", "text": "Франция не спа цяла нощ, а по-късно днес ще срещне с почести световните си шампиони. Ден след националния празник селекцията на Дидие Дешан спечели Мондиал 2018 с победа на финала с 4:2 над Хърватия. Това бе втора титла за страната след 1998 г., с което „петлите“ изравниха Уругвай (1930, 1950) и Аржентина (1978, 1986). Пред Франция останаха само петкратният шампион Бразилия, както Италия и Германия, които имат по четири трофея. Новите световни шампиони ще си поделят премия от $38 млн., която се дава от ФИФА за титлата. Хърватите ще разделят с 10 млн. по-малко, а за бронзовите медалисти от Белгия бонусът е $ 24 млн. Заради младата си звезда Килиан Мбапе, който на 19 г. влезе в историята на мондиалите, във Франция се размечтаха за нови титли. \"Той може да ни донесе трета звезда през 2022-а, 2026-а или 2030-а\", написа „Паризиен“. 23-имата френски герои ще се приберат днес в родината си и ще дефилираха със Златната Нике из улиците на Париж. Те ще направят почетна обиколка на \"Шан-з-Елизе\", Триумфалната арка и редица други забележителности във френската столица с автобус с отворен покрив, като се очаква да бъдат аплодирани от милиони свои почитатели. След това играчите ще бъдат приети в Елисейския дворец лично от президента Еманюел Макрон, който ще им връчи държавни почести. Празненствата след спечелената купа започнаха още с последния съдийски сигнал в Москва в неделя вечер. Айфеловата кула беше украсена в цветовете на френския трикольор. В синьо, бяло и червено грейнаха още Триумфалната арка и Бурбонският дворец, в който заседават депутатите от Националното събрание. Над милион фенове пък изпълниха емблематичният булевард „Шан-з-Елизе“. От страната на Елисейските полета пък бяха прожектирани с холограми лицата футболните герои. В „Лувъра“ отпразнуваха световната титла, като в страницата си в Туитър публикуваха снимка как Мона Лиза от най-известния портрет в света е облечена във фланелка на \"петлите\". Метрото в Париж сложи нови табели на спирките си в чест на героите от „Лужники“. Спирката „Шан-з-Елизе Клемансо“ беше прекръстена на „Дешан-Елизе Клемансо“, „Виктор Юго“ вече се нарича „Виктор Юго Лорис“. Станцията на зала „Берси“ е с името „Берси льо блю“ заради близостта с израза „Мерси льо блю“ (Благодаря, „сини“). Намиращата се до Триумфалната арка станция „Етоал“ (Звезда) става „On a 2 Étoiles“ (С две звезди). Лудите празненства обаче завършиха фатално за двама от феновете на „петлите“, които загинаха в радостта си. Единият си счупи врата в Анеси, а в Сен Феликс друг загина в автомобилна катастрофа, забивайки колата си в дърво, след като се разсеял заради празненствата. Полицията задържа 292 души за безредици в цяла Франция по време на тържествата, като само в столицата са арестувани 95 души. Общо около 70 души са били приети в болница.  ", "date": "2018.07.16", "title": "Франция полудя по световните си шампиони"}
{"url": "https://www.monitor.bg:443/bg/a/view/dokumentalni-filmi-osmisljat-soca-i-prehoda-105595", "text": "Тридневен мини фестивал за документално-художествени филми „Лято с документално кино” се провежда утре, на 18 и 19 юли в Бургас при вход свободен. Това е първото издание на събитието с новаторска концепция. То включва прожекции на 3 филма на млади съвременни български режисьори в КЦ „Морско казино”, зала „Петя Дубарова”. Заглавията в афиша са „Червено, твърде червено” (2018) с режисьор Божина Панайотова (17 юли), „Звярът е още жив” (2016) на Весела Казакова и Мина Милева (18 юли) и „Всяка стена е врата” (2017) на режисьорката Елица Георгиева (19 юли). Те са участвали в много европейски фестивали, като са отличени с редица награди. Тема на проявата в морския град са демократичните промени от 1989 г., преходът в България и постсоциалистическото минало през погледа на творците Божина Панайотова, Весела Казакова, Мина Милева и Елица Георгиева. Елица и Божина, които живеят дълги години във Франция, са част от новата вълна и на френското документално кино. Тематиката за постсоциалистическото минало, видяно от различни ъгли, в момента е изключително популярна в Европа. Фестивала ще открие д-р Красимир Кастелов, преподавател по история на бългаското кино в НАТФИЗ „Кръстю Сарафов” и по кино и медии във Факултета по журналистика и масова комуникация на СУ „Св. Климент Охридски”. „Лято с документално кино“ се откроява като значимо събитие в културния живот на Бургас, защото, от една страна, е абсолютно безплатно за зрителите и ще бъде подарък за тях, а от друга – в града няма киносалон, в който да бъде прожектирано подобен тип авторско и арт кино. Реализацията на тази позитивна кауза ще зарадва голям кръг от зрители. Целите на фестивала са културна и образователна. Те са в унисон с мисията на СУ „Св. Климент Охридски” да „изнася“ образование в страната, защото университетът винаги е участвал в културния живот на България. Автор, инициатор, съорганизатор и изпълнител на идеята е Ирина Тодорова, докторант по телевизионна журналистика, заедно с Община Бургас, Културен център „Морско казино”, Студентски съвет на СУ „Св. Климент Охридски”.  ", "date": "2018.07.16", "title": "Документални филми осмислят соца и прехода   "}
{"url": "https://www.monitor.bg:443/bg/a/view/hudojnici-vyzstanoviha-kilijno-uchilishte-do-skrivalishte-na-levski-105586", "text": "Художници, членове на сдружение „Творецъ“ в планинското градче Мъглиж възстановиха съществувалото в средата на ХІХ в килийно училище на територията на девическия манастир „Свети Николай Мирликийски“.   Художници, членове на сдружение „Творецъ“ в планинското градче Мъглиж възстановиха съществувалото в средата на ХІХ в килийно училище на територията на девическия манастир „Свети Николай Мирликийски“. Повече от година е продължило набирането на средства, използвани са били приходите и от благотворителен търг на картини, коментира председателят на сдружението Диана Иванова. При почистването на една от килиите, където е школото художниците се натъкнали на четири маслени платна голям формат , на които са нарисувани сцени от историята на манастира. Оказало се че те са излезли изпод четката на проф.Борис Данков /1906-1997 г./, някогашен зам. ректор на националната художествена академия. Платната били поръчани от бившия старозагорски митрополит Панкратий през 60-те години на миналия ХХ в и десетилетия наред били считани за безследно изчезнали. Оказва се че ги е запазила игуменката на манастирската обител майка Рахила, която споделила тайната си с близки на сърцето й богомолци дни преди да се спомине преди 4 лета. „Картините на проф Данков са изключително реалистични, щастливи сме  че бяха намерени и получихме разрешение три от тях да бъдат поставени в стаята на килийното училище . Четвъртата е в съседно помещение, където с помощта на дарители от Стара Загора се оформи уникална музейна сбирка с църковна утвар и документи, разказващи за миналото на манастира…“, коментира Милена Господина, член на „Творецъ“. Идеята е школото да стане постоянно работещо, в него ще идват деца от различни кътчета на страната, в ход е и дарителска акция за ремонт на няколко от килиите на монахините, които да бъдат използвани за спални на децата. С усилията на художниците м.г. беше възстановена и скривалището, ползвано от Апостола на свободата Васил Левски, то отвори врати за рождения ден на Дякона 18 юли. Девическият манастир край Мъглиж е сред най-старите в България, за първия му градеж легенда го свързва с похода на цар Калоян срещу латините, най-ранните писмени свидетелства са от немския пътешественик Стефан Герлах от 1575 година. В старата черква се уникален стенопис от 1909 година, изрисуван от казанлъшкия зограф Петко Ганин. На него, редом със светите братя, равноапостолите Кирил и Методий е и покровителят на Ирландия , свети Патрик. Стенописът е станал възможен с паричната помощ на ирландеца Пиърс О, Махон, който през 1904 година изгражда в София приют за деца и бежанци от Тракия. Левски е отсядал много пъти в килията-скривалище, по него време игумен на манастира е бил поп Харитон, загинал при отбраната на дряновския манастир. В понеделник  в Мъглиж бе подредена изложба с 42 творби на участници в седмия пореден пленер „Мъглиж природен и исторически феномен през вековете“. Сред рисувалите седмица на открито са автори като проф. Емил Николов, Михаил Саздов, ученият от Канада проф. Стоян Съргойчев, кинорежисьорът Максим Генчев, рускинята Гаяне Доброволская и др.На финала на пленера творците и деца от градчето-домакин създадоха обща творба върху 20-метрово платно.", "date": "2018.07.16", "title": "Художници възстановиха килийно училище до скривалище на Левски"}
{"url": "https://www.monitor.bg:443/bg/a/view/ronaldo-se-zakani-uve-da-e-poslednijat-mu-otbor-105606", "text": "Новината, която засенчи дори мондиала, вече е факт. Петкратният носител на „Златната топка“ Кристиано Роналдо вече е футболист на „Ювентус“. Португалецът премина медицинските прегледи и парафира официалния си контракт с тима в Торино. „Португалецът е в цветущо здраве и нямаше никакви пречки да постави подписа си под 4-годишния договор с „бианконерите“, обявиха гордо от щаба на „Старата госпожа“, след като CR7 излезе от медицинския център. Официалното му представяне с черно-бялата фланелка ще се състои на „Алианц Стейдиъм“ по-късно днес. Засега информациите от „Юве“ гласят, че намерението и на клуба, и на играча е това да е последният отбор в кариерата му. В духа на CR7 манията клубът планира да превърне Торино във футболния Дисниленд и да осее града със статуи на новата си звезда, за да могат феновете да си правят селфита с неговия образ. Според „Тутоспорт“ „бианконерите“ се надяват по този начин да превърнат града в популярна футболна туристическа дестинация и така да се излъска имиджът на „Старата госпожа“ по света. Любопитното е, че едно от условията на португалеца да подпише нов договор с „Реал“ (Мадрид) бе да му бъде направена статуя в испанската столица, но то не беше уважено от ръководството и се превърна в една от капките, които преляха чашата на търпението му към президента Флорентино Перес. В същото време бившият президент на „кралете“ Рамон Калдерон определи продажбата на Кристиано за грешка от такъв мащаб, че може да отекне в славната история на клуба. „Като се има предвид какво ми струваше, за да подпиша с него, усилията, които трябваше да направим, за да го доведем, е много тъжно, че си тръгва. Няма друг играч, който вкарва по 60 гола на сезон и да ти струва 100 милиона евро. Ако ще срещу 1 милиард. Според мен се допусна историческа грешка”, завърши Калдерон.", "date": "2018.07.16", "title": "Роналдо се закани „Юве“ да е последният му отбор"}
{"url": "https://www.monitor.bg:443/bg/a/view/djoshua-i-povetkin-podpisaha-za-boja-na-uembli-105603", "text": "Носителят на 4 пояса в тежка категория Антъни Джошуа (Вбр) и претендент №1 за титлата на WBA Александър Поветкин (Рус) подписаха договора на мача на 22 септември на стадион \"Уембли\". 28-годишният Джошуа има 21 победи (20 с нокаут) от 21 срещи, а 38-годишният Поветкин - 34 (24 с нокаут) от 35 и 1 загуба - от Владимир Кличко. Като аматьори и двамата са олимпийски шампиони - Поветкин от Атина 2004 г., а Джошуа - от Лондон 2012-а. „Борих се мига, в който ще се изправя срещу най-силния в света, а на 22 септември ще получа своя голям шанс, сподели Повектин. - Антъни Джошуа има четири пояса и ги искам всичките до един. Радвам се, че този бой ще се състои най-накрая. Срещата между двама олимпийски шампиони е обречена да бъде спираща дъха.” „Нямам търпение отново да се върна на ринга. Краят на март (когато се би с Джоузеф Паркър б.р.) като че ли беше преди цяла вечност, коментира Джошуа. - Поветкин е сериозно предизвикателство, за което ще се подготвя много подробно. Той има сериозна репутация и само глупак би подценил това, което той е в състояние да предложи. Тренировките не са спирали за мен, но през следващите 10 седмици ще бъдат интензивни от психическа и физическа гледна точка. Ще се тласна до точката си на пречупване, за да се уверя, че съм в пикова форма за още една голяма вечер за британския бокс на стадион „Уембли” на 22 септември.” Очаква се тези дни Джошуа да подпише и договор с Дионтей Уайлдър, притежателят на пояса на WBC, единственият, който британецът не притежава.", "date": "2018.07.16", "title": "Джошуа и Поветкин подписаха за боя на \"Уембли\""}
{"url": "https://www.monitor.bg:443/bg/a/view/gligan-skochi-na-turistka-v-slivenskija-balkan-105587", "text": "79-годишна жителка на Сливен пострада тежко при среща с разгонен глиган в местността Долапите докато правела традиционната си неделна разходка в планината. 79-годишна жителка на Сливен пострада тежко при среща с разгонен глиган в местността Долапите докато правела традиционната си неделна разходка в планината. Инцидентът е станал около 12,40 часа на 15 юли, случаен свидетел на кървавата схватка между възрастната жена и тежащото над 150 килограма чудовище станала медицинска сестра, която успяла да се свърже с колегите си от Спешния център  в Града на стоте войводи, а те от своя страна потърсили съдействие от РС ПБЗН, откъдето изпратили екип .Наложило се огнеборците да носят носилката 2 км заради неравния и труднодостъпен терен. Жертвата е настанена в хирургичното отделение на сливенската МБАЛ „Иван Селимински“ с рана в дясното бедро най-вероятно от глигите на самеца. Раната е обработена и зашита от хирурзите, само по чудо се разминало без счупване на бедрената кост, което можело да се окаже фатално за пациентката, коментираха лекарите. Дългогодишни туристи припомнят, че в този район е имало случаи на срещи с диви мечки, а преди три години елен лопатар връхлетял върху турист, който решил да се разходи с кон из планината.", "date": "2018.07.16", "title": "Глиган скочи на туристка в сливенския балкан"}
{"url": "https://www.monitor.bg:443/bg/a/view/12-godishna-e-s-opasnost-za-jivota-sled-katastrofa-na-am-trakija-105588", "text": "12-годишно момиче от София е настанено с политравма и опасност за живота в старозагорската УМБАЛ „Проф. д-р Стоян Киркович“ след поредна катастрофа по трасето на АМ „Тракия“. 12-годишно момиче от София е настанено с политравма и опасност за живота в старозагорската УМБАЛ „Проф. д-р Стоян Киркович“ след поредна катастрофа по трасето на АМ „Тракия“. Тежкият инцидент е станал около 14,00 часа в неделя в района на км 218+300 където товарен „Опел Мовано“ се е блъснал отзад в лек автомобил „Сеат Ибиза“.  Зад волана на камиона е бил 19-годишен жител на Котел, а леката кола е управлявана от 40-годишна столичанка. След удара и двата автомобила са напуснали платното за движение, като товарният се е преобърнал на лявата си страна, а лекият спрял в канавката. В резултат на удара шофьорката получила контузия на главата и фрактура на лявата китка. Настанена е за лечение в УМБАЛ – Стара Загора, без опасност за живота.Тежко пострадалото момиче е било на задната седалка и е нямало предпазен колан. Водачът на товарния автомобил е с контузия на главата, но без опасност за живота- Образувано е досъдебно производство, няма данни за злоупотреба с алкохол.  ", "date": "2018.07.16", "title": "12-годишна е с опасност за живота след катастрофа на АМ „Тракия“"}
{"url": "https://www.monitor.bg:443/bg/a/view/bylgarka-napisa-pesen-na-monblan-105591", "text": "Младата и талантлива Алекс Крумова написа песен за насилието над жените на 5000 метра надморска височина. Както музиката, така и текста на песента „Сянка“ проехтели в главата и на връх Монблан – най-високия в Западна Европа. „Едва дишах на толкова високо място. И изведнъж, не зная точно как се случи, музиката и идеята на текста сами изплуваха в главата ми. Припявах си през цялото време, докато слизахме. Когато се прибрах в България заедно с композитора и текстописката на оформихме проекта докрай. Сигурно на много от хората ще им се стори странно, дори налудничаво, но това е самата истина”, споделя 20-годишната Алекс. За да оформи във финален вариант парчето и помагат Петър Алексиев и Алекс Нушев, които правят музиката, а Йоана Мирчева работи по текста. Целта на „Сянка” е да покаже на малтретираните физически и психически жени, че нещата не бива да остават неизказани и в сянка. Признава още, че темата не й е чужда, без да изпада в подробности. По дух Алекс е авантюрист. Прегръщала е жив тигър, учи психология и мечтае да се занимава с деца. Междувременно намира време да научи пет езика, да ходи на уроци по пиано, да пее и въпреки че има възможността да учи в едни от най-престижните университети в чужбина, избира да остане и да се развива в България.", "date": "2018.07.16", "title": "Българка написа песен на Монблан (ВИДЕО)"}
{"url": "https://www.monitor.bg:443/bg/a/view/ostaviha-dvama-turski-kontrabandisti-v-aresta-105589", "text": "Постоянна мярка за неотклонение „задържане под стража“ наложи ямболския окръжен съд спрямо двама граждани на Република Турция, хванати при опит да контрабандират злато и медикаменти при навлизане в страната на ГКПП Лесово. Постоянна мярка за неотклонение „задържане под стража“ наложи ямболския окръжен съд спрямо двама граждани на Република Турция, хванати при опит да контрабандират злато и медикаменти при навлизане в страната на ГКПП Лесово. Пръв с белезници на китките се озова водачът на автобус „Мерцедес Бенц“ Шермин М., който на 11 юли е задържан при опит да прокара в тайници 1 409,15 грама златни накити на стойност 95 820 лв.При първоначалния разпит турският гражданин е признал, че бижутата са негови. На 13 юли е задържан водач на лек автомобил „Форд Транзит“ с българска регистрация, у него са намерени и иззети два лекарствени препарата, познати като хормони на растежа за 36 400 лв.По думите на Орхан Б. илачите били предназначени за близки на негова позната, която го помолила да ги отнесе. Постоянните мерки бяха наложени по искане на наблюдаващите магистрати от ямболската окръжна прокуратура, според които чужденците имало опасност да се укрият или да извършат друго престъпление.", "date": "2018.07.16", "title": "Оставиха двама турски контрабандисти в ареста"}
{"url": "https://www.monitor.bg:443/bg/a/view/zaginalijat-v-hisarja-fermer-bil-mnogo-pijan-105583", "text": "Загиналият миналия петък 53-годишен фермер в хотел в курортното градче Хисаря е бил много пиян. Той починал на място, след като паднал от 8 метра височина от необезопасена козирка в комплекса върху друга козирка. Малко преди фаталния полет мъжът бил видян от познати да се разхожда из хотела с бутилка с концентрат в ръка. Починалият бил от ямболско, а в Хисаря присъствал на агросеминар на зърнопроизводители за нови семена и препарати, организиран от софийска фирма. След официалната част организаторите предвидили за участниците в презентациите и почерпка с музикална програма. Загиналият обаче явно е прекалил с количеството алкохол, защото по някое време през нощта на 13 юли, в малките часове в петъчния ден, търсил място, където да може да повърне. На един от високите етажи успял да излезе на козирка на покривната част, вратата към която не била заключена. Опитвал се е да си свети с мобилния телефон, за да вижда къде стъпва. Въпреки това е направил фаталната крачка и е полетял от около 8 метра височина. Паднал е на главата си на долна козирка на покрива и е починал на място, обясниха разследващи. Назначена била експертиза, която да установи с какво количество алкохол в кръвта е бил загиналият. Бутилката с концентрат, с която бил видян по-рано същата вечер да се разхожда, така и не била открита. Случилото се със сигурност е нещастен инцидент, са категорични криминалисти.", "date": "2018.07.16", "title": "Загиналият в Хисаря фермер бил много пиян"}
{"url": "https://www.monitor.bg:443/bg/a/view/v-zagreb-strojat-nacionalna-baza-za-geroite-si-105594", "text": "Успехът на хърватския национален отбор по футбол на световното първенство стимулира общината в Загреб да строи нов, модерен стадион. Кметът на столицата Милан Бандич заяви, че градът има готовност и представи проект за стадион с 35 хиляди места, заедно с национална футболна база и Дом на футбола. Президентът на Хърватския футболен съюз Давор Шукер няколко пъти се оплака, че в страната няма нито подходяща база, нито национален стадион. И ден след финала на мондиала Бандич обяви, че Загреб има готовност да строи модерно съоръжение в квартала Кайзерица. Проектът е наречен „Син вулкан“ и ще е на стойност 120 млн. евро, като 70% от тях се поемат от общината, а останалите – от правителството и от футболния съюз. Иначе площадът в Загреб не успя да побере над 80 -те хиляди желаещите да срещнат своите герои. Море от червено-бели екипи изпълни съседните улици часове преди появата на отбора. Точно в 16:23 часа самолетът на сребърните медалисти кацна на летището в Загреб. От навлизането си във въздушното пространство на страната той беше съпровождан от няколко изтребителя. Стотици фенове бяха допуснати директно на пистата, където да посрещнат момчетата на Златко Далич. Контролната кула на аеропорта бе украсена в червено-бяло, а голям плакат с текст “Браво, “ватрени” се виждаше от километри. Преди да се приберат у дома пък лидерите на Хърватия - Лука Модрич и Иван Ракитич, показаха безкрайно уважение един към друг. Независимо, че са играчи на големите врагове в Испания - „Реал“ (М) и „Барселона“, двамата запазиха екипите си от финала и си ги размениха със специални послания. „За моя брат Иван, от цялото ми сърце – гордея се, че споделих с теб велики мигове на терена”, написа Лука на своя. Ракитич пък му отвърна с: „За моя брат Лука, беше най-голямата възможна чест да прекарам цялото това време с теб.”", "date": "2018.07.16", "title": "В Загреб строят национална база за героите си (ВИДЕО)"}
{"url": "https://www.monitor.bg:443/bg/a/view/posoki-otkriva-pytuvashtoto-ljatno-kino-na-bnt-105590", "text": "Филмът „Посоки“ на режисьора Стефан Командарев ще открие седмия сезон на „Пътуващо лятно кино с БНТ1“ този четвъртък. Прожекцията ще стартира от 21 ч. в Лятната естрада в Борисовата градина, като феновете ще могат да се срещнат на терен с екипа, работил по продукцията. Освен „Посоки“ любителите на седмото изкуство ще могат да се насладят на още две ленти. Това са късометражните „Батмобил“ и „Дебют“. Тазгодишното турне на „Пътуващо лятно кино на БНТ1“ ще представи безплатни прожекции в общо 24 населени места в страната. Освен в столицата инициативата на БНТ ще гостува и в градовете Самоков (22 юли), Панагюрище (23 юли), Пирдоп (24 юли), Копривщица (25 юли), Карлово (26 юли), Пловдив (29 юли), Раковски (30 юли), Ямбол (31 юли), Стара Загора (1 август), Котел (2 август), Стражица (4 август), Дряново (5 август), Априлци (6 август), Русе (26 август), Исперих (27 август), Девня (28 август), Варна (29 август), Бяла (30 август), Бургас (1 септември), Царево (2 септември), Созопол (4 септември), и селата Орешак (Троянско, 7 август), и Лозенец (Бургаско, 3 септември).", "date": "2018.07.16", "title": "„Посоки“ открива пътуващото лятно кино на БНТ"}
{"url": "https://www.monitor.bg:443/bg/a/view/grozen-skandal-v-tima-na-kobrata-sled-zaguba-105600", "text": "Грозен скандал се е развихрил в германския боксов отбор на Кубрат Пулев \"Зауерланд\", отбеляза \"Билд\". След мача в Офенбах, в който съотборникът на Кобрата Тайрон Цойге губи световната си титла в категория \"суперсредна\" от англичанина Роки Фийлинг в 6-ия рунд, треньорът на Цойге - Юрген Бремен, е побеснял и хвърлил бутилка към спортния директор на тима Фредерик Нес. Тя го уцелила в рамото, след това отскочила и заляла намиращата се до него Йохи Зауерланд, съпруга на собственика на \"Зауерланд\" Вилфрид. Като причина за безумната реакция изданието сочи несъгласието на треньора с подготовката и организацията на двубоя. В интервю той се оплакал от бизнес практиките в тима и в промоутърската компания. \"Тайрон беше принуден да се бие в този мач, твърди Бремер. - Не е виновен за загубата, знаем на кого я дължим. За нея са виновни Нес и шефовете му, които просто искат да печелят повече и все повече пари.\" Преди време и Кубрат Пулев имаше оплаквания от своите промоутъри, че се договарят зад гърба му за мачове, без да се съобразяват с неговото мнение. Изглежда в този случай обаче чашата е преляла. „Съпругата ми е добре, въпреки че беше ударена от бутилката след рикошета в рамото на Фреди Нес, коментира 78-годишният Вилфред Зауерланд, баща на братята Кале и Нисе, познати покрай изявите на Кобрата и у нас. - Мокра е! Такова нещо виждам за първи път в бокса, а съм в бизнеса от 40 години. За това време никога не съм бил нападан от противниковия лагер, а сега атаката е от моя отбор. Вербалните нападки винаги са част от бизнеса и това е нормално, но физическо нападение извън ринга никога не се е случвало.“ Шефът на \"Зауерланд\" уточнява още, че треньорът Бремен няма повече да работи за него, но още не е решил дали да подаде оплакване на нападение.", "date": "2018.07.16", "title": "Грозен скандал в тима на Кобрата след загуба"}
{"url": "https://www.monitor.bg:443/bg/a/view/johanes-han-v-makedonija-za-skrining-za-prisyedinjavane-105578", "text": "Еврокомисарят по разширяването Йоханес Хан пристига във вторник в Македония, с което ще започне скринингът за начало на преговори за членство в Европейския съюз, съобщи МИА. Йоханес Хан ще има среща с македонския премиер Зоран Заев, а след това с председателя на парламента Талат Джафери и с лидера на опозиционната ВМРО-ДПМНЕ Християн Мицкоски. Миналата седмица Хан на пресконференция в Брюксел оповести визитите си в Македония и Албания и започването на скрининг процес на тези две страни. След приключването на срещите в Скопие еврокомисарят ще посети и Тирана. Същевременно групата от над 320 гръцки артисти, учени, политици и други интелектуалци, самоопределящи се като \"левичари, демократи и прогресивни граждани\", сложиха подписа си под документ, с който приветстват подписания в Преспа \"исторически и честен договор\" за новото име Северна Македония на съседната държава, предаде агенция АНА-МПА. В документа те подчертаха, че този договор осигурява едно бъдеще на мир, солидарност и съвместно развитие. Сред подписалите документа са писателите Василис Василикос и Реа Галанаки, университетски преподаватели Талия Драгона, Янис Дросос, Костас Зорас и Алексис Ираклидис, актьорите Димитрис Каталифос, Стефанос Линеос и Георгиос Кимулис, композиторът Нотис Маврудис, журналисти, историци, адвокати. Гръцките интелектуалци смятат, че решението на дългогодишния спор за името, заложено в договора от Преспа, изцяло отговаря на гръцките искания за съставно име с географско определение и ясно определя политическите, историческите и културните граници между \"Гръцка Македония и Северна Македония\", като при това зачита достойнството и правото на самоопределение на съседната страна. Според гръцките медии досега документът е подписан от 326 интелектуалци, а събирането на подписи продължава.", "date": "2018.07.16", "title": "Йоханес Хан в Македония за скрининг за присъединяване към ЕС"}
{"url": "https://www.monitor.bg:443/bg/a/view/unker-njama-da-podava-ostavka-105581", "text": "Говорител на Европейската комисия уточни, че председателят на институцията Жан-Клод Юнкер възнамерява да изкара докрай мандата си. Мандатът изтича наесен догодина, а Юнкер по-рано заяви, че няма да се стреми към продължение. Юнкер бе подкрепен с голямо мнозинство в Европейския парламент, от Европейския съвет. Предизборната му програма бе подкрепена на изборите, ще продължим докрая, заяви говорителят, попитан дали Юнкер няма да се оттегли, както са призовали представители на австрийското председателство на Съвета на ЕС. Призивите за оставка на Юнкер заваляха в края на миналата седмица, след като той бе показан в странно състояние на обществено събитие. Юнкер не можеше да се държи на краката си при официалната вечеря на ръководителите на държавите от НАТО в Брюксел. Ден по-късно говорител на ЕК обясни, че това се дължало на ишиаса на Юнкер. Говорителят определи предположенията, че Юнкер е бил пиян в този момент, като \"безвкусица\", обидни, нечестни. Той поясни, че на вечерята болките на Юнкер отшумели и в пътуванията му тази седмица до Пекин, Токио и Мадрид председателят на ЕК няма да бъде придружаван от лекар.", "date": "2018.07.16", "title": "Юнкер няма да подава оставка "}
{"url": "https://www.monitor.bg:443/bg/a/view/zaradi-chumata-karajancheva-svikva-izvynredno-zasedanie-na-predsedatelskija-syvet-105596", "text": "Шефката на Народното събрание Цвета Караянчева свиква извънредно заседание на Председателския съвет във вторник, съобщиха от пресцентъра на парламента. Караянчева привиква шефовете на парламентарни групи в НС заради ситуацията с чумата по свинете и козите, което пък доведе до умъртвяване на редица животни.  \"На заседанието ръководствата на всички парламентарни групи ще бъдат информирани във връзка със случаите на чума по животните в страната. Заседанието се свиква по молба на Оперативния щаб, който координира борбата с чумата по животните\", съобщават от НС.  Самият щаб пък бе създаден по натреждане на премиера Бойко Борисов. Неговата цел е да координира ситуацията с борбата срещу разпространението на чумата по дребни преживни животни в страната и изпълнението на конкретните мерки, които се взимат в регионите с огнища. Щабът ще следи подкрепата, която се оказва на стопаните, чиито животни са засегнати. В него трябва да влизат МВР-шефът Валентин Радев, земеделския министър Румен Порожанов, изпълнителният директор на БАБХ Дамян Илиев, председателят на ДАНС Димитър Георгиев, директорите на областните дирекции на МВР в Бургас и Ямбол и представители на ГД „Гранична полиция“.   ", "date": "2018.07.16", "title": "Заради чумата: Караянчева свиква извънредно заседание на Председателския съвет "}
{"url": "https://www.monitor.bg:443/bg/a/view/selena-gomes-sydi-fenka-za-krajba-na-mejl-105580", "text": "Попстарлетката Селена Гомес е подала иск срещу 21-годишната си фенка Сюзан Антрач за това, че през 2015 и 2016 г. е хакнала неколкократно нейни мейли и профили онлайн. Освен акаунтите на изпълнителката на Bad Liar момичето е присвоило и такива на нейна съдружничка, а от тях е публикувало „лична информация“. До 10 години затвор грозят Антрач, стана ясно в края на миналата седмица, когато съдът в Ел Ей обяви, че фенката е обвинена в общо 11 престъпления – 5 са свързани с кражба на идентичността, 5 – с измами и 1 – с използването на лични данни, до които не е имала достъп. Антрач не е намерена от съда, не е известно и дали е наела адвокат, който да я защитава. Все още не е ясно и как ще пледира тя – виновна или невинна. Селена Гомес също не е дала коментар към този момент.", "date": "2018.07.16", "title": "Селена Гомес съди фенка за кражба на мейл"}
{"url": "https://www.monitor.bg:443/bg/a/view/deshan-ostava-na-posta-si-105582", "text": "Селекционерът на Франция Дидие Дешан ще продължи да води националите и след световното в Русия, обяви самият той.   \"Не смятам да постъпвам като Еме Жаке, който си тръгна след световното през 1998 г. Имам контракт, който смятам да изпълня. Бях взел това решение още преди първенството в Русия. Сега ще изчезна за няколко седмици, но скоро пак ще се виждаме\", каза Дешан. Той стана третият в историята, който печели световната титла като футболист и като треньор. Като играч Дешан триумфира с „петлите“ на „домашното“ първенство през 1998 г., а като треньор изведе тима до втората световна титла в историята. Преди Дешан световни титли като футболисти и треньори имат Марио Загало от Бразилия (като играч през 1958 и 1962 г. и като треньор 1970 г.) и Франц Бекенбауер от Германия (1974 и 1990). Френският специалист обаче е единственият, който има и европейски титли като играч през 2000-та и като треньор през 2016-а. \"Невероятно! Това е млад отбор, който достигна до върха на света! Преди две години ни заболя много, когато загубихме финала на европейското, но успяхме да си научим урока. Тази победа се дължи не на мен, а на играчите, които дадоха всичко от себе си, за да спечелят мача. За 55 дни свършихме доста работа. Това е върхът на короната!\", не сдържаше емоциите си след финала Дешан. Стражът на Франция Юго Лорис стана едва четвъртият вратар в историята, вдигнал световната купа с капитанската лента. 31-годишният страж на „Тотнъм“, който има рекордните 104 мача за „петлите“, изравни легендите Джампиеро Комби, Дино Дзоф и Икер Касияс. Защитникът на световните шампиони Рафаел Варан пък стана четвъртият играч, който печели трофеите от Мондиал и Шампионската лига в рамките на един сезон. Преди него това сториха все играчи на „Реал“ (М) - сънародникът му Кристиан Карембьо (1998 г.), бразилецът Роберто Карлош (2002) и германецът Сами Кедира (2014).", "date": "2018.07.16", "title": "Дешан остава на поста си"}
{"url": "https://www.monitor.bg:443/bg/a/view/advokatyt-na-uajnstijn-toj-e-nabeden-105575", "text": "Обвиненият в секс тормоз филмов продуцент Харви Уайнстийн е цитиран погрешно, че е предлагал роли срещу секс. Това заяви адвокатът му Бен Брафман, цитиран от световните медии. „Уайнстийн не е предлагал роли в замяна на секс услуги“, казва Брафман и допълва, че Уайнстийн се изповядал пред приятеля си Таки Теодоракопулос за тежката си съдба. „Ти си роден богат,с привилегии и си красив. Аз съм роден беден, грозен, с еврейски корени и трябваше да се боря през целия си живот, за да стигна до някъде. Ти си имал много момичета, на мен не ми обръщаха внимание, докато не пробих в Холивуд“, жалва се Уайнстийн. \"Аз им предложих да работят в замяна на секс, но така правят всички в бизнеса. Но никога не съм насилвал жена“, обяснява Уайнстийн. Самият Таки Теодоракопулос признава, че е преувеличил признанията на Уайнстийн. „Не съм разбрал правилно думите на Харви. Беше моя грешка. Разговаряхме за Холивуд и аз не осмислих добре определени неща за методите на това място. Нямах общо със заглавието на материала и се надявам да не съм му причинил неприятности пред съда. В крайна сметка срещата ни беше от социален характер“, обяснава Теодоракопулос. Преди година разследване на New York Times извади на светло осем извънсъдебни споразумения, сключени след обвинения за сексуален тормоз срещу Уайнстийн. Последва вълна от признания на актриси, които са били сексуално малтретирани от него. Асистентките, работили в компанията на Уайнстийн, споделят, че средата, в която работят, е токсична за жените. В последвалата лавина се включиха Анджелина Джоли и Гуинет Полтроу. Кара Делевин също призна, че Харви е искал от нея да се целува с друга актриса пред него. Приятелката на Антъни Бордейн, актрисата Азия Ардженто, разказа, че е била насилена от продуцента. Дона Каран защити Харви. Последва мощна вълна от негодувание, в която актриси като Мерил Стрийп, Джуди Денч и Кейт Уинслет се разграничиха от продуцента. Те изказаха подкрепата си за жертвите на Уайнстийн. Над 75 жени са се оплакали от Уайнстийн. Мат Деймън и Бен Афлек също не излязоха сухи от скандала. Актриси се разгневиха на Деймън, който е спечелил много от продуцента. Харви Уайнстийн е продуцент с огромна мощ, създал някои от най-бляскавите кариери в Холивуд. Негови са класиките “Влюбеният Шекспир”, „Криминале“, „Талантливият Мистър Рипли“, „Малена“, „Английският пациент“, „Джанго без окови“, „Речта на краля\" и други. Светът очакваше последния му филм, в който ролята е поверена на новата надежда на киното – Алисия Викандер. Френската актриса Леа Сейду твърди, че всички са знаели какво се случва. Но мълчанието се оказва далеч по-удобно. Странен например е фактът, че две от жените до Брад Пит са били жертви на продуцента. Като със сигурност, както стана ясно от интервюто на Гуинет Полтроу, актьорът е знаел за набезите на Уайнстийн. И все още не е реагирал. Ако бъде признат за виновен по всичките дела, които са повдигнати срещу него, той може да получи до 25 години затвор - нещо, което Таки описва като доживотна присъда в условията на американската система на затворите, разклатеното здраве на продуцента и напредналата му вече възраст.", "date": "2018.07.16", "title": "Адвокатът на Уайнстийн: Той е набеден"}
{"url": "https://www.monitor.bg:443/bg/a/view/50-bona-za-restavracija-na-obrugan-paraklis-kraj-bachkovskija-manastir-105584", "text": "Около 40 – 50 000 лева трябва да намери Бачковският манастир, за да реставрира надраскани преди повече от 29 години стенописи в параклиса „Свети Архангел Михаил” в местността „Клувията”. Позорното обругаване е било направено по времето на социалистическия строй, когато религията и духовността не са били на почит. Това съобщи игуменът на обителта архимандрит Самуил. „Тези драсканици са от времето на комунизма и до момента просто не са реставрирани. Това е болка голяма. Знаете, че много храмове тогава така са ги драскали. Но за да се направи, трябват много средства”, уточни отец Самуил. Той предположи, че сумата, която ще бъде необходима за реставрацията, ще е около 40-50 000 лева, но не беше сигурен дали тези пари ще са достатъчни. Игуменът бе категоричен, че вандалите са вилнели в параклиса преди години и обругаването не е скорошно. Реставрация обаче е необходима, призна игуменът. Някои от авторите на драсканиците са написали дори имената си по ценните стенописи. Други направо са драскали и са дълбали върху ликовете на светците. По думите на игумена на манастира пораженията първо трябва да бъдат видени от специалисти, които да направят проект, който пък да премине през съгласуване и одобрение в Института по паметниците на културата. Процедурата е дълга и тромава, но трябва да се изпълни, за да бъде реставрацията факт. Параклисът, който е осквернен, е в границите на резервата „Червената стена”, който се ползва със защитата на ЮНЕСКО, пише marica.bg. В местността „Клувията” пък на втория ден от Великден се изнася чудотворната икона на света Богородица, което литийно шествие е единствено в страната. Поверието сочи, че именно в тази местност две овчарчета преди столетия са открили чудотворната икона. Параклисът е денонощно отворен за вярващи, каза още отец Самуил. „Разчита се на съвестта на хората да не драскат и да не рушат, но няма как да осигурим охрана или видеонаблюдение”, уточни още той.  ", "date": "2018.07.16", "title": "50 бона за реставрация на обруган параклис край Бачковския манастир"}
{"url": "https://www.monitor.bg:443/bg/a/view/blizo-6-5-mln-leva-ot-prosrocheni-zadyljenija-sybra-nap-dobrich-105567", "text": "6 455 684 лева просрочени данъчни и осигурителни задължения постъпиха по набирателната сметка на НАП Добрич до средата на юли, след предприети действия от публичните изпълнители в местния офис на приходната агенция. Ръководството на офиса е провело срещи с 74-ма длъжници, които имат просрочени задължения в размер на над 5 000 лв. Личните срещи и телефонният контакт с длъжниците се оказват бърз и ефективен метод за насърчаване на доброволното изпълнение на просрочените данъчни и осигурителни задължения.  От началото на годината 46 фирми от региона са поискали и получили от НАП Добрич разрешение за неотложни плащания. Разрешенията за неотложни плащания позволява на фирмите да ползват за дейността си част от постъпващите по запорираната сметка суми, а останалата част да отиват за погасяване на просрочените данъчни и осигурителни задължения към бюджета. От НАП Добрич съветват лицата и фирмите, които имат временни затруднения за заплащането на просрочени  задължения, да потърсят контакт с публичните изпълнители от местния офис на Агенцията, за да бъде намерен начин за тяхното разсрочване и да се избегне налагането на принудителни мерки за тяхното събиране. От НАП Добрич съобщават още, че и през тази лятна кампания публичните изпълнители ще посещават обектите и ще изземат парични средства от касите на длъжниците, които отказват контакт с НАП и  не изпълнят доброволно своите задължения към бюджета.", "date": "2018.07.16", "title": "Близо 6,5 млн. лева от просрочени задължения събра НАП Добрич"}
{"url": "https://www.monitor.bg:443/bg/a/view/ford-fiesta-sreshtu-zalog-22-60-lv-v-nesebyr-105577", "text": " Леката кора \"Форд Фиеста\" от \"Втори ТОТО шанс\" за играта \"6 от 49\" е най-скъпата печалба в тираж №56 на БСТ. Тя е за номера на фиш с 4 комбинации за \"6 от 49\" и 3 за \"Тото Джокер\" в абонамент за 5 тиража, пуснат в Несебър. Късметлията е заложил общо 22,60 лв. Цените на този автомобил започват от 26 000 лева, така че инвестицията му се е върнала над 1150 пъти. Най-голямата парична печалба пък е от единствената петица във II теглене на \"5 от 35\" за 24 703 лева. Уцели я играч, заложил на 3+1 комбинации в абонамент за 2 тиража за 4,60 лв. С фиш за \"5 от 35\" падна и най-голямата сума от \"Тото Джокер\", където има 3 тройки по 15 069,20 лева. Цели 15 600,20 лева ще вземе тото любител, улучил тройка и 15 двойки по 35,40 лв. с 1 комбинации за \"5 от 35\" и 8 числа пълно комбиниране (ПК) за \"джокера\" (56 комбинации) за 11,90 лв. Три джакпота над милион чакат играчите в тираж №57. В \"6 от 49\" с последните 79 620,56 лв. се събраха вече 5 120 918,83 лева, а се чакат още към 70 000. В \"6 от 42\" парите скочиха с 21 219,31 лв. и има 1 016 587,46 лева, към които ще се прибавят към 20 000. В \"5/50 - 1/12 Зодиак\" си стоят непроменящите се 3 млн. лева. Така във всички ще се съберат към 9,328 млн. лева.        Числа - (6, 15, 20, 21, 32, 41); 6 - няма, 5 - 13 по 2041,60 лв., 4 - по 58,60 лв., 3 - по 4,40 лв.; ДЖАКПОТ: 5 120 918,83 лв.  Числа - (2, 13, 21, 23, 29, 32); 6 - няма, 5 - 11 по 1125,30 лв., 4 - по 41,30 лв., 3 - по 3,60 лв.; ДЖАКПОТ: 1 016 587,46 лв.  I теглене - (7, 9, 18, 23, 27); 5 - 11 по 2245,70 лв., 4 - по 44,40 лв., 3 - по 3,10 лв.; II теглене - (5, 7, 12, 14, 23); 5 - 1 от 24 703,00 лв., 4 - по 81,60 лв., 3 - по 3,90 лв.  Числа - (27, 37, 38, 44, 45); Зодия 1 - Овен; 5\"1 - няма, 5 - няма, 4+1 - няма, 4 - 7 по 500,00 лв., 3+1 - 17 по 100,00 лв., 3 - 137 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (4, 5, 6); Цифри – (6, 4, 2); 3 - 3 по 15 069,20 лв., 2 - 711 по 35,40 лв.; ДЖАКПОТ: 0,00 лв.  Година 39, месец 12, дата 26, ден 6; I група - няма, II - 1 от 462,80 лв., III - няма, IV - 1 от 231,40 лв., V - 1 от 231,40 лв., VI - 9 по 20,60 лв., VII - 4 по 57,90 лв., VIII - 15 по 1,30 лв., IX - по 7,30 лв., X - по 4,90 лв., XI - по 3,90 лв., XII - по 2,50 лв., XIII - по 2,10 лв., XIV по 1,40 лв., XV - по 1,10 лв.; ДЖАКПОТ: 1157,00 лв.", "date": "2018.07.16", "title": "\"Форд Фиеста\" срещу залог 22,60 лв. в Несебър"}
{"url": "https://www.monitor.bg:443/bg/a/view/zobmita-napadat-ema-stoun-105573", "text": "Нападение от разярени зомбита грози актрисата Ема Стоун. Всички главни попълнение в каста на „Земята на зомбитата“ потвърдиха участие в продължението на блокастъра от 2009 г. Освен звездата от \"Ла ЛаЛенд \", Уди Харлесън, Джеси Айзенбърг и младата ндежда на киното Абигейл Бреслин, които спечелиха сърцата на феновете със страхотна игра в хорър комедията, вече са дали съгласието си. „Това е един от онези проекти, които феновете отдавна искат да бъдат осъществени. Никой не иска повече от Ема, Уди, Джеси и Абигейл това да бъде направено. Те са сред най-търсените актьори. Смятам, че се снимаха във филма, защото харесват тези персонажи. Развълнувани сме, че Рубен иска отново да застане зад камерата, за да заснеме продължението му. Флайшър е режисьор и на филма „Отрова“, който скоро ще се появи по екраните.“, заяви президентът на „Колумбия пикчърс“ Санфорд Панич. Клапата за снимките на „Земята на зомбитата 2“ ще щракне през януари 2019-а, а филмът се очаква да се появи на голям екран през октомври същата година.      ", "date": "2018.07.16", "title": "Зобмита нападат Ема Стоун"}
{"url": "https://www.monitor.bg:443/bg/a/view/karakachanov-bylgarija-ne-priema-tajno-migranti-105579", "text": "България не приема тайно мигранти. Това коментира вицепремиерът и военен министър Красимир Карачанов. В своя профил във Фейсбук Каракачанов определя като фалшива новина твърденията, че „в България тайно кацат самолети с нелегални мигранти на военните летища“. „По повод спекулациите от страна на определени политици, разпространявани чрез сайтове с неясен статут, че в България даже се карат мигранти едва ли не с военни самолети, искам да се знае категорично и ясно, че България не приема тайно мигранти и никакви самолети с бежанци не са се приземявали на територията на страната\", пише Каракачанов.  В тази връзка той припомня, че от 2016 година потокът на мигранти у нас намалял драстично. Министърът дори изтъква че България няма да допусне отново кризата от 2013-2016 г.  \"Слуховете, че някакви конспиративни полети „доставят“ нелегални мигранти в страната ни, кацайки тайно на военни летища са смехотворни. За да кацне самолет на военно летище, трябва аз да разреша. А за да разреша, трябва да зная каква е целта. Това важи и за военните, и за цивилните самолети. Ето защо, когато се говорят и пишат подобни откровени лъжи, нека поне техните автори да се запознаят с елементарната фактология\", аргуемтнира се Каракачанов и допълва - „ България категорично няма да стане мигрантското гето на Европа\" Той е изискал официални данни от Агенцията за бежанците. Така през януари 2015 година центровете у нас са били запълнени на 67 %. Ноември 2016 -та капацитетът достига до 103 %. От 2017 обаче им трайно намаляване и към юли 2018 г. Бежанските центрове са заети само на 11 %. Хората, които са влезли на територията на България през периода 2015-2018 г., са основно от Афганистан, Ирак и Сирия.  \"От тези данни стават ясни няколко неща, с които откровено се спекулира и се използват страховете на хората от нова бежанска вълна, за да се извличат политически дивиденти\", казва Каракачанов и дори дава за пример твърденията, че животните в Ямболско се избиват не заради чумата, а за да се настаняват в постройките мигранти. Каракачанов смята, че оградата по границата има своя ефект и работи, а гранична полиция и армията изпълняват задълженията си \"Да, Европа, която ги канеше допреди половин година, днес се опитва да се отърве от мигрантите. Първо чрез квотния принцип на разпределение, който не сработи, а сега чрез активиране на Дъблинското споразумение, но и това няма да допуснем\", обяснява Каракачанов и припомня тезата на патриотите, че центровете от отворен тип нямат място в градовете и селата, а пребиваващите там трябва максимално бързо да бъдат депортирани обратно. \"Това е единственият начин да запазим България\", убеден е той. Каракачанов ще подкрепи и внесеното преди седмица предложение от ВМРО в МС за закриване на мигрантскитре центрове и ще иска категорична позиция на колегите му, че България няма да допусне двустранни споразумения за връщане обратно на мигрантите  ", "date": "2018.07.16", "title": "Каракачанов: България не приема тайно мигранти"}
{"url": "https://www.monitor.bg:443/bg/a/view/ludogorec-bez-kesheru-i-kampanjaro-v-belfast-105585", "text": "Без румънския нападател Клаудиу Кешеру и бразилския полузащитник Густаво Кампаняро пристигна „Лудогорец“ в Белфаст, където днес от 22:00 часа ще изиграе протоколен реванш срещу тима на „Крусейдърс“ в реванша от първия квалификационен кръг на Шампионската лига. В Разград шампионите спечелиха със 7:0, а днес ще се опитат да запишат нов рекорден успех. Кешеру отпада поради контузия от първата среща и проблеми с дясното коляно, като почти сигурно мястото му ще бъде заето от Якуб Швиерчок, който в първия мач реализира хеттрик. Мястото на Кампаняро пък ще бъде взето от Лукас Саша. Дебют за „Лудогорец“ в Северна Ирландия се очаква да направи новото попълнение Антон Недялков. Няколко минути може да запише и надеждата на разградчани Доминик Янков. „Имаме група от силни футболисти. Всеки един от тях е важен и ще използваме тези, които са най-подходящи за този мач. Излизаме за победа и не сме по-различни от другите. Ако играем добре, победата ще бъде по-близо до нас. Трябва винаги да даваме най-доброто от себе си. Не можем да си избираме противници, но нашият отбор работи, за да бъде готов за предизвикателствата. Независимо кой е следващият ни противник, ние ще се изправим срещу него с всичко най-добро“, коментира преди мача мениджърът Пауло Аутуори.", "date": "2018.07.16", "title": "„Лудогорец“ без Кешеру и Кампаняро в Белфаст "}
{"url": "https://www.monitor.bg:443/bg/a/view/zam-shef-v-sds-s-ostavka-105563", "text": "Един от зам.-шефовете в СДС Костадин Марков е подал оставка. Това съобщи самият той в профила си във Фейсбук, като в поста си посочва и мотивите за решението си. „Подавам оставка от поста зам. - председател на СДС. Благодаря на всички, които ме подкрепихте на последната конференция. Аргументите ми са морални и политически\", посочва той. Причината е, че именно той, заедно с областната организация на СДС в Бургас кандидатурата на Антон Койчев за председател на синята партия на последната изборна конференция. На нея обаче Румен Христов събра най-много гласове и стана лидер на дясната формация. В тази връзка Марков обяснява - „ Аз бях от тези, които искаха Тони Койчев да е председател на съюза, и не считам, че мога да се \"пренастроя\" за работа с друг председател. Не е и честно\".  Освен това Марков се съмнява, че с Христов начело СДС ще тръгне към съюз с Обединените патриоти. „От друга страна имам основание да смятам, че СДС ще бъде водено в посока заемане мястото на НФСБ в Обединени патриоти или присъединяване като четвърта партия там.\", казва Марков. Той уточнява, е остава член на СДС и най - вероятно на Националния съвет на партията. \"Пожелавам успех на Румен Христов и новото ръководство. Ще продължа да давам всичко за СДС , но и ще се боря с всички сили срещу новия НИС, ако поведат партията в гореспоменатата посока\", заключва Марков.  ", "date": "2018.07.16", "title": "Зам.-шеф в СДС с оставка"}
{"url": "https://www.monitor.bg:443/bg/a/view/8-mi-den-njama-sleda-ot-6-godishnata-delka-ot-panagurishte-105569", "text": "Вече осми ден полицаи, пожарникари и доброволци обхождат поречието на река Луда Яна от Панагюрище в посока Пазарджик, за да търсят следи от изчезналата миналата неделя 6-годишна Делка. Във фаталния ден по-голямата й сестричка, 8-годишната Зоя и Делка излезли от дома си, докато майка им била на работа и се опитали да преминат по бетонна греда над реката в покрайнините на средногорския град. Двете деца обаче били погълнати от водите на буйната река и тялото на Зоя бе намерено на 5 км от бетонното съоръжение, а от по-малката й сестричка оттогава няма никаква следа. В издирването на момиченцето се включиха 16 екипи спасители, а от средата на миналата седмица на помощ дойдоха и доброволци от сдруженията „ „Пещерно спасяване“ София, „Пещерно спасяване“ - Пазарджик и Българско каяк общество София, водени от Росен Вътев. Петимата с помощта на две лодки и необходимото оборудване направиха детайлно претърсване и анализ на коритото на река Луда Яна в участъка между Панагюрище и село Бъта и към съседното село Попинци. Те разгледаха много обстойно кадрите, заснети от двата дрона, предоставени от панагюрската фирма „ Оптикс“. Въпросният участък е много тежък терен, с бързеи, с опасни завои и падове на водата, скали, гъста растителност, съчетани с пълноводието на реката пред последната седмица вследствие на падналите обилни дъждове. Спасителите предполагат, че тялото на детето най-вероятно е било отнесено още в неделя надолу по течението на реката или пък се е оплело в тръни и храсталаци по коритото на Луда Яна. Предупредени са всички пастири на животни, берачи на билки и селскостопански работници, които имат имоти или някаква работа по протежението на реката, ако забележат нещо във водата, веднага да се обадят на телефон 112, коментира говорителят на Областната дирекция на МВР в Пазарджик Мирослав Стоянов.  ", "date": "2018.07.16", "title": "8-ми ден няма следа от 6-годишната Делка от Панагюрище"}
{"url": "https://www.monitor.bg:443/bg/a/view/i-rumen-radev-pita-za-chumata-po-evcete-i-kozite-105558", "text": "Президентът Румен Радев също излезе с позиция по ликвидирането на чумата при овцете и козите и дори поставя няколко въпроса, на които правителството трябва да отговори. Позицията бе разпространена от прессекретариата на държавния глава. \"С тревога следя действията на кабинета по ликвидирането на огнищата от чума по дребните преживни животни в Странджа. В ръцете на правителството са всички инструменти за овладяване на кризата\", се посочва в нея.  Радев посочва, че гневът на пострадалите стопани и на хора в цялата страна вече е налице. \"Властите дължат отговор защо животновъдите не бяха информирани детайлно и предварително, за да бъдат убедени в предприетите мерки, както и в гарантирането на интересите им. Кабинетът трябва да отговори и занапред ли масовото изтребление на здрави животни ще е единствената мярка за овладяване на подобни кризи\", казва президентът.  В тази връзка той задава няколко въпроса. Първият е защо не са били предприети превантивни мерки - налагане на карантина и наблюдение. Другият въпрос на държавния глава е защо се пренебрегва ваксинирането. Накрая изтъква, че за пореден път се поставя въпросът за надеждността на оградата по границата.  \"Очаквам адекватно компенсиране на материалните щети от болестта. Възстановяването на качеството на стадата и психологическата травма от унищожаването на животните изискват време. То трябва да бъде използвано от правителството за подкрепа на засегнатите стопани, за да възстановят поминъка си и най-вече за разумни действия за предотвратяване на подобни кризи в бъдеще\", заключва Румен Радев. ", "date": "2018.07.16", "title": "И Румен Радев пита за чумата по овцете и козите"}
{"url": "https://www.monitor.bg:443/bg/a/view/policaj-oprja-pistolet-v-pitbul-izveden-bez-namordnik-105570", "text": "Полицай зареди пистолета си и го опря в главата на питбул, който бил изведен без намордник от своя стопанин в Пловдив. Служителят на реда бил цивилен и освен четириногото, заплашил с оръжието и собственика на животното Димитър Йорданов, потвърди потърпевшият за ”Телеграф”. Случката станала миналия петък, 13 юли, около 15 часа. Тогава Димитър и приятелката му Ваня Алексиева извели 6-месечния Арон от дома си на ул. „Храбрец” 26 в район „Изгрев” на разходка. В същото време в заложна къща в квартала, която се намира съвсем близо до тях, имало полицейска акция. „Пуснахме Арон да се изпишка в храстите отсреща и затова му свалихме каишката и тогава към нас се приближи един мъж”, разказва Димитър. Непознатият казал нещо, което младежът и приятелката му не чули, но питбулчето се насочило към него, за да го подуши. Тогава цивилният извадил пистолет и го заредил. „Нещо за кучето говори и му привлече вниманието. То отиде да го подуши. Беше вече на около 10 метра и той извади пистолета. Изчака да отиде при него, то го души, защото е малко куче – на вече 6 месеца. И му опря пистолета в главата, а аз изтръпнах. Каза ми: „Искаш ли да му пусна един патрон в главата, бе келеш, а след това и на тебе?”, продължава с разказа си Димитър. Той работи в сот фирма, завършил е колеж със специалност „Лична охрана и вътрешна сигурност” и е наясно с полицейските процедури. Непознатият бил цивилен – с дънки, тениска, по нищо не му личало, че е полицай. След това младежите с кучето подминали непознатия и отишли в близкия магазин. Момичето останало навън с Арон, а Димитър пазарувал. „Когато излязох от магазина, видях същият господин с още двама как е заградил Ваня. Попитах ги какво се случва, а той ме напсува и ми завря в лицето полицейската си карта. След това ме бутна с глава по носа, започна да ме удря с белезниците в ребрата, да ме натиска. После другият полицай ме хвана отзад, за да ме закопчее, но аз оказах съпротива, защото не съм нарушил правилата и не съм направил нищо”, казва собственикът на Арон. Цивилният полицай бил ядосан от това, че питбулът бил пуснат без каишка и намордник, като казал на собственика, че ще му напишат акт. Димитър обяснил, че няма да оспорва акта, ще си го плати, но че ще пусне жалба в районното. До тях се приближили още двама цивилни полицаи и тогава чак изкарали служебните си карти. „Почнаха да ми ги завират в лицето. В това време приятелката ми се обади на 112 и от районното управление изпратиха патрул. Вече, след като дойде патрулът, който ние повикахме, смекчиха тона”, обясни младежът. Междувременно му написали акт, в който нямало уточнена сумата на глобата. Цивилният полицай заплашил Димитър, че ако подаде жалба, Пловдив ще му отеснее. „И вече като си тръгвахме, господинът ми прошепна на ухото: „Пуснеш ли жалба, Пловдив ще ти се стори тесен, мойто момче. Трай си”, а това ме ядоса най-много. Знам процедурите, сотаджия съм. Такова поведение никога не съм виждал. Потресен съм. Съдействали сме много пъти на полицаите”, се ядосва Димитър. Той отишъл на лекар и си е извадил документ, според който има отоци по ръцете, травма в гръдния кош и болки при дишането. Той смята да наеме адвокат Марин Марковски, за да си потърси правата по съдебен ред. Не възнамерява да обжалва акта, но смята, че подобен полицейски произвол е недопустим. Приятелката на Димитър е изплашена след случилото се. Момичето се будело посред нощ и плачело, страх я било сама да отиде до магазина и молела сестра си да я придружава.Цялата история накратко бе разказана от Димитър във Фейсбук и за много кратко време бе споделена стотици пъти в социалната мрежа.  От пресцентъра на полицията в Пловдив уточниха, че директорът на ОД на МВР ст. ком. Атанас Илков се е самосезирал и е назначил вътрешна проверка.", "date": "2018.07.16", "title": "Полицай опря пистолет в питбул, изведен без намордник"}
{"url": "https://www.monitor.bg:443/bg/a/view/bylgarski-kulturen-institut-shte-izdava-diplomi-na-nashencheta-v-chujbina-105568", "text": "Български културен институт ще издава дипломи на българските деца, които завършват в чужбина, но желаят да продължат образованието си в българските висши учебни заведения. Това обяви вицепрезидентът Илияна Йотова във Велико Търново. „Работи се за създаването на Български културен институт като „Гьоте” и „Сервантес”. Той ще бъде едно много сериозно и мощно оръжие за културна дипломация и културно влияние. В никакъв случай не влиза в конфликт с официалните ни дипломатически мисии, а ще бъде едно тяхно прекрасно допълнение”, каза Йотова. Вицепрезидентът обясни, че културният институт ще бъде институцията, която ще има възможност да издава документ за познание по български език. За тази цел ще се полага изпит, който ще се провежда от компетентни преподаватели. Според Йотова въпреки че ЕК е чула искането българският език да стане матуритетен и обръща внимание за възможността за изучаване на чуждия език в съответната европейска държава, остава проблемът какъв документ ще има за децата, които искат да дойдат да учат в нашите университети. „Това е добре да се регулира, защото ние искаме в нашите университети да идват да се учат децата, които са от български семейства и са учили в чужбина“, обясни Йотова. В момента българите, кои са изучавали родния език като втори чужд в неделните училища по света, които са над 330, могат да положат изпит, с който да сертифицират знанията си. След това те могат да кандидатстват в университети в България, които са признали този изпит. Единствено Департаментът по езиково обучение към СУ „Свети Климент Охридски“ има право да издава сертификати за владеене на български език. След сключено споразумение през 2017 година между МОН и департамента той извършва сертифицирането на знанията по български език за учениците от неделните училища в чужбина, обясни доц. Светлозара Халачева, директор на учебното звено. Всеки, който иска да сертифицира владеенето си на българския език, трябва  да положи дистанционно писмен и устен изпит. Преди това всеки избира за какво ниво ще се явява – А1, А2, В1, В2, С1, С2. С изпита се проверяват 4 основни компетентности – четене, слушане, писане и говорене. След успешно положен изпит явилият се получава сертификат, в който е описано какви оценки е получил на писмената и устната част. Същият документ е признат и включен в програмата \"Сертификат за двуезичност\" (Seal of Biliteracy) на 7 американски щата. Така Минесота, Северна Каролина, Колумбия, Вирджиния, Мериленд, Илинойс, Мичигън са включили българския като чужд език в дипломите за средно образование. Според доц. Халачева обаче създаването на подобен български културен институт е необосновано, а и признаването му би отнело десетина години. Това било така, защото за да станеш пълноправен член на ALTE, първо трябвало да си асоцииран и да преминеш одит, което отнемало време.", "date": "2018.07.16", "title": "Институт ще издава БГ дипломи на учениците ни зад граница (ОБНОВЕНА)"}
{"url": "https://www.monitor.bg:443/bg/a/view/53-godishna-jena-ot-haskovo-izchezna-v-atina-105566", "text": "53-годишна хасковлийка е изчезнала в гръцката столица Атина и е в неизвестност вече шесто денонощие. За това алармира във Фейсбук нейната приятелка Светлана Лоскутова. Тя също живее и работи в Атина.  От Парапанова няма следа от 11 юли. Българката, която е от Хасково, работела в гръцката столица, но работодателите й нямат никаква информация къде може да е тя. Парапанова живеела в центъра на гръцката столица. „Българи, помогнете! Наша сънародничка е в неизвестност от 11 юли. Казва се Софка Парапанова, от Хасково, на 53 години!“, пише Лоскутова в социлната мрежа. Тя умолява, който е виждал и чувал Софка Парапанова, или има информация за нея след тази дата, да сигнализира на съобщение в профила й във Фейсбук. От началото на май още три българки изчезнаха в южната ни съседка. Трупът на Александра Бижева изплува от морето на изолиран плаж край Агио Николау на о. Крит през май. Безследно изчезнали засега се водят Десислава Илиева от Бяла Слатина и Антонина Зоева от Сливен. Двете жени са на съответно 37 и 38 години.", "date": "2018.07.16", "title": "53-годишна жена от Хасково изчезна в Атина"}
{"url": "https://www.monitor.bg:443/bg/a/view/pele-mbape-shte-me-nakara-da-se-vyrna-105572", "text": "Бившият бразилски национал и трикратен световен шампион Пеле изрази притеснения, че неговите постижения могат да бъдат засенчени от Килиан Мбапе. Краля на футбола дори се пошегува, че обмисля да се върне на терена на 77-годишна възраст и да спечели още някой и друг трофей. \"Ако Килиан продължи да изравнява рекордите ми по такъв начин, може да ми се наложи да изтупам прахта от бутонките\", каза Пеле, след като французинът вкара гол на финал като тийнейджър. Мбапе е на 19, а когато Пеле записа този рекорд, той беше само на 17 през 1958 г. \"Едва вторият тийнейджър, който вкарва гол на финала на световното! Добре дошъл в клуба, Килиан Мбапе. Чудесно е, че имам компания!\", написа Пеле в профила си в Туитър веднага след гола на французина за 4:1 срещу Хърватия. Мбапе бе избран за най-добър млад играч на Мондиала в Русия. Капитанът на Хърватия Лука Модрич пък стана най-добър футболист на първенството. Хари Кейн от Англия стана голмайстор на световното с 6 гола. Вратарят на Белгия Тибо Куртоа беше определен за най-добър на своя пост, след като големият му конкурент Юго Лорис допусна нелепа грешка, довела до втория гол за хърватите във финала. Националният отбор на Испания, който отпадна на осминафиналите, пък получи наградата за феърплей на световното първенство.", "date": "2018.07.16", "title": "Пеле: Мбапе ще ме накара да се върна"}
{"url": "https://www.monitor.bg:443/bg/a/view/razsledvat-treniora-na-milan-za-prane-na-pari-105559", "text": "Треньорът на „Милан“ Дженаро Гатузо, който е по-известен с прякора си Рингио, е разследван от прокуратурата в Торино за пране на пари. Заедно с него в регистъра на последствените за същата далавера са вписани още 42-ма души, а други деветима вече са зад решетките. Освен в пране на пари, повечето от разследваните са обвинени от магистратите и във фалшифициране на документи, корумпиране на общински служители и умишлен фалит на свинеферма с фабрика за колбаси. Предприемаческата авантюра на Рингио започнала през 2011 г., когато бил поканен за съдружник в разкритото северно Торино животновдно предприятие „Тре Олми“. Той придобил 35% от собствеността, а неговият много близък приятел и сега заместник в „Милан“ Луиджи Ричо – 15 на сто. Така с общо 50 на сто от капитала двамата имали решаващата дума в „Тре Олми“, но за съжаление независимо от многото инвестирани пари фермата само след две години зациклила, като не след дълго била обявена във фалит. Безславният край на разкритата с големи надежди и с големи финансови възможности фирма предизвикал интереса на прокурорите от Торино и карабинерите започнали предварително разследване с кодовото наименование „Perseo”. След няколко месеца усърдна работа военизираните служители на реда установили, че всъщност Гатузо и Ричо всъщност били поставени лица на известния на икономическата полиция с аферите си 45-годишен бизнесмен Паскуале Мота. Той също като двамата футболни деятели на „Милан“ бил от Калабрия и от край време си имал вземане – даване с тамошната организирана престъпност „ла ндрангета“... Сега обвинителната теза на магистратите е от Торино е, че Мота просто е използвал „Тре Олми“ за яко препирне на пари на калабрийската мафия от различни трафици. В изявление пред журналисти звчера Дженаро Гатузо обяви, че бил само съдружник във фермата за свине и фабриката за колбаси, като въобще не се интересувал от тяхната работа, оставяйки всичко в ръцете на управителя й Карло Болеро. Само че при първия му разпит завчера Болеро заяви в прав текст, че „Тре Олми“ е била основана и винаги управлявана от Мота и... Рингио! Все пак повече светлина върху далаверата ще бъде хвърлена, когато бъдат разпитани задържаните и всички последствени, след което със сигурност ще има съд.", "date": "2018.07.16", "title": "Разследват треньора на „Милан“ за пране на пари"}
{"url": "https://www.monitor.bg:443/bg/a/view/prevryshtat-v-muzej-neolitnoto-selishte-v-slatina-105571", "text": "Посетителски център ще бъде изграден към неолитното селище в столичния район „Слатина“. Това съобщи кметът на София Йорданка Фандъкова при посещение на обекта. Тя обясни, че заедно с районния кмет Наталия Стоянова и БАН предвиждат подмяна на бараките, озеленяване на пространството с цел може посетителите да се наслаждават на наследството от предците ни. Зам.-кметът доц. Тодор Чобанов допълни, че градинко-парковото представяне на археологически открития е един модерен и добър начин за показване на наследството от миналото. „Ще се опитаме да представим на посетителите как всъщност е изглеждал Свещеният ров на селището, колко са били големи тези триделни къщи“, каза зам.-кметът и допълни, че в посетителския център, ще има и 3D постановки. По думите му е вероятно още другата есен да се посрещат първите посетителите, като фокусът е насочен към децата и младите. От своя страна ръководителят на археологическите проучвания в селището проф. Васил Николов съобщи, че са открили 3 успоредни рова. Той обясни, че след откриването на най-старата къща в Европа, проучванията на обекта са продължили и е събрана информация за строежа и за хората, които са живеели в нея. „Преди 2 години попаднахме на друга къща, която не можем да проучим, но ще се окаже около 300 кв.м., което е невероятно за преходно време между 6 и 7 век“, посочи проф. Николов. За последните 5 година общината е отпуснала близо 300 хил. лв. за финансиране на археологическите проучвания. „Общо 2 млн. лв. е ресурсът от бюджета на Столична община, който се отделя през последните години само за проучвания и за проекти свързани с опазване на културното наследство. Разчитаме разбира се и на европейски средства“, каза кметицата.", "date": "2018.07.16", "title": "Превръщат в музей неолитното селище в „Слатина“"}
{"url": "https://www.monitor.bg:443/bg/a/view/evan-rejchyl-uud-strojava-zamryznaloto-kralstvo-105576", "text": "Звездата Еван Рейчъл Ууд, която си завоюва номинации за „Еми“ в две поредни години покрай участието си в „Западен свят“, ще се присъедини към каста на „Замръзналото кралство 2“. Актрисата е в процес на последни преговори за присъединяването към втората част на очарователната анимация. На какъв персонаж ще даде гласа си Ууд обаче все още не става ясно. Освен нея, в приключенията на Елза и Ана ще се забърка и Стърлинг К. Браун. Актьорът е носител на заветното „Еми“ за ролята си в драмата „Това сме ние“. Както и с Ууд обаче, подробностите около персонажа му продължават да се пазят в тайна от продуцентите. В „Замръзналото кралство 2“ отново ще се завърнат и Идина Мензел и Кристен Бел. Световната премиера на лентата е заложена за 27 ноември 2019 г. Междувременно анимацията вече предизвика смесени реакции, след като се появиха слухове, че любимата на хиляди деца по света Елза ще има флирт с друго момиче. Официално потвърждение за това обаче и досега няма.", "date": "2018.07.16", "title": "Еван Рейчъл Ууд строява „Замръзналото кралство“"}
{"url": "https://www.monitor.bg:443/bg/a/view/kapitanyt-na-sbornaja-se-razkrasi-105556", "text": "Капитанът на руския национален отбор по волейбол Дмитрий Волков се подложи на операция на носа в клиника по пластична хирургия. 23-годишният волейболист спечели титлата в Лигата на нациите със Сборная преди седмица, а сега вместо да почива на екзотичен остров, ще прекара ваканцията си в клиника в Москва. Той публикува куп клипове и снимки в социалната мрежа Инстаграм, на които показва последователно как се развива възстановяването му. Не е ясно обаче дали Волков е избрал процедурата с разкрасителен ефект или заради здравословни проблеми. Селекционерът на Русия Сергей Шляпников пусна волейболистите си в почивка до 22 юли. На 23-ти те отново ще влязат в залата и ще стартират подготовката си за световното първенство, на което домакини са България и Италия. Сборная е в група „С“ заедно с Австралия, Камерун, Сърбия, Тунис и САЩ. Мачовете са от 12 до 18 септември в италианския град Бари.", "date": "2018.07.16", "title": "Капитанът на Сборная се разкраси"}
{"url": "https://www.monitor.bg:443/bg/a/view/kobilkina-pripjava-na-ivana-v-ispanskoto-metro-105560", "text": "Да пее с цяло гърло „Нещо нетипично“ на Ивана докато пътува в испанското метро – така релаксира сексоложката Наталия Кобилкина по време на екскурзията си до гореща Барселона. Пътешествието си д-р Ко предприе заедно със свои приятелки. В рамките на отскока си зад граница обаче тя все пак намери време да зареди с ноу-хау в търсенето на любовта и феновете си в страната. „Правете простотии, забавлявайте се“, призовава от метрото Кобилкина. Към момента тя е заета с европейското си турне, в рамките на което вече изнесе няколко семинара във Виена, Мюнхен и Берлин. Как да флиртуваме, но и да запазим връзката си въпреки семейната ни обремененост, са сред основните въпроси, които сексоложката повдига в рамките на лекциите си. „Вие сте идиоти, ако мислите, че можете да спечелите една жена, като й пишете във Фейсбук с въпроса дали иска да правите секс. Още по-тъпо е, когато си правите голи селфита“, е сред съветите, които д-р Ко дава на представителите на силния пол, като признава, че дневно получава по около 100 еротични оферти в чатовете.", "date": "2018.07.16", "title": "Кобилкина припява на Ивана в испанското метро"}
{"url": "https://www.monitor.bg:443/bg/a/view/vratar-ot-nhl-se-udavi-v-ezero-105557", "text": "Дългогодишният вратар в Националната хокейна лига Рей Емери е починал от удавяне на 35-годишна възраст, съобщи полицията в канадския град Хамилтън. Тялото на Емери е било намерено в езерото Онтарио, където стражът е влязъл да плува в неделната сутрин, докато е бил на почивка със семейството си и приятели. В кариерата си в НХЛ Емери пази за отборите на „Отава“, „Филаделфия“, „Анахайм“ и „Чикаго“, като с \"черните ястреби\" спечели купа \"Стенли\" през 2013 година.", "date": "2018.07.16", "title": "Вратар от НХЛ се удави в езеро"}
{"url": "https://www.monitor.bg:443/bg/a/view/kupuvat-novi-instrumenti-za-ortopedijata-vyv-varnenska-bolnica-105549", "text": "Най-после ортопедията във варненската МБАЛ „Света Анна“ ще се сдобие с нов хирургичен инструментариум, след като болничното заведение е обявило официалната обществена поръчка за доставката. Така, след нея, ортопедите ще имат на разположение употребяван рентгенов апарат, операционна маса с ортопедична комплектация и клинеарна клампа за репозиция. За покупката са заделени близо 185 хил. лева без ДДС. Срокът за това е от 2 до 12 месеца. В края на миналата година Общинският съвет във Варна гласува за лечебното заведение 200 000 лева, за да бъдат подновени хирургичните инструменти, с които се работи, уточнява moreto.net. Тогава стана ясно, че на лекарите в клиниката се налага да работят с пособия на по 25 години, а някои си купували дрелки и други технически пособия от магазините за строителни материали и инструменти. „В болницата вече идват и много чужденци. В голяма част от операциите пациентите са в съзнание и инструментариумът, който ползваме ги плаши“, сподели преди време общинският съветник, д-р Ивайло Митковски. Той е един от известните специалисти в клиниката, в която на ден се правят по 10-15 операции. В същото време лекарите са принудени да ползват допотопни инструменти, като д-р Митковски сподели, че му се е случвало докато оперира, да счупи ортопедичен чук на четвърт век. В края на миналата година клиниката се сдоби с модерен комплект артроскопско оборудване. То позволява миниинвазивни интервенции на малки стави на лакътя и глезена, каквито досега бяха трудно осъществими. Доставката на модерната апаратура е част от инвестиционната програма на Медицинския университет във Варна.  ", "date": "2018.07.16", "title": "Купуват нови инструменти за Ортопедията във варненска болница"}
{"url": "https://www.monitor.bg:443/bg/a/view/trymp-nie-sme-dve-strani-s-jadren-potencial-105562", "text": "Руският президент Владимир Путин и американският президент Доналд Тръмп се срещнаха в Хелзинки, както бе планирано. Ние сме в постоянен контакт, но е време да поговорим подробно за основните въпроси в света, започна пресконференцията Путин. Тръмп поздрави руския си колега за успешния футболен шампионат и заяви, че е гледал полуфиналите и финалите. Според него това е най-добрият световен шампионат по футбол. Двете страни имат много въпроси за обсъждане - военни въпроси, в сферата на ядрената политика, за отношенията с приятелите като Китай. Пред нас има голяма възможност да говорим открито, подчерта Тръмп. Да говорим с Русия е хубаво, а не лошо нещо, коментира още той. Ние, двете страни имаме 90% от ядрената енергия, което не е хубавата страна, а хубавата страна е, че двете страни сме заедно, подчерта Тръмп.  \"Наистина мисля, че светът иска да се разбираме\", заяви той. Тръмп не спомена намесата на Русия в изборите в САЩ.  Надявам се, че ще обсъдим всички въпроси и е чудесно да сме заедно, заключи Тръмп. Двамата се оттеглиха на среща. Путин пристигна в президентския дворец в центъра на финландската столица за срещата с Тръмп. Руският президент беше посрещнат от финландския президент Саули Нинистьо и съпругата му Йени Хаукио. Путин пристигна в президентския дворец направо от летището, при придружаван от външния министър Сергей Лавров и помощника си Юрий Ушаков. Тръмп, който е в Хелзинки от вчера, тръгна от хотел \"Хилтън Каластаянторпа\" и се отправи към президентския дворец за срещата с Путин. Американският президент трябваше да тръгне от хотела в 12,40 ч. местно време, но заради по-късното пристигане на руския президент във финландската столица това стана чак в 13,37 ч. Тръмп дойде на мястото на срещата с около 20 минути след Путин. Американският президент, придружаван от съпругата си Мелания, беше посрещнат на входа на президентския дворец от Нинистьо. Тръмп е придружаван от съветника си по националната сигурност Джон Болтън, държавния секретар Майк Помпео и говорителката на Белия дом Сара Сандърс. На този фон най-големият финландски вестник \"Хелзингин саномат\" призова президентите Тръмп и Путин да уважават свободата на печата, предаде АП. Вестникът разлепи плакати из Хелзинки, на които се подчертава репутацията на Финландия като страна на свободния печат. \"Репортери без граници\" редовно поставя страната на едно от челните места в класацията си за свободна журналистика, като преди две години Финландия зае първото място. На някои от плакатите на руски език се чете: \"Неприятни неща ще се случат на журналистите, които задават въпроси на Путин\". А на други, предназначени за Тръмп, пише на английски: \"Господин президент, добре дошли в страната на свободния печат\" Тръмп често нарича някои от информационните издания разпространители на \"фалшиви новини\", а за Путин се смята, че е създател на култура на насилието, която доведе до убийството на няколко руски журналисти. Световните медии очакваха срещата. Някои дори я определиха като чудо, други като \"разчистване на затлачванията\" в двустранните отношения. Тръмп и Путин трябваше да обсъдят основните препъникамъни в очите и на двете страни - Европа, Украйна, Сирия, ядреното разоръжаване на Пхенян, иранския въпрос.  В очакване на срещата между руския и американския президент, отливът на капитал от всички фондове, инвестиращи в руски акции и облигации, се смени с приток. От 5 до 11 юли инвеститорите дадоха 130 милиона долара за руски ценни книжа, докато миналата седмица имаше отлив от 80 милиона.  Наблюдателите коментират, че е по-важен процесът, отколкото резултатът.  Тръмп и Путин разговаряха за пръв път на 7 юли 2017 г. в кулоарите на Г-20 в Хамбург. През ноември същата година Путин и Тръмп се срещнаха по време на форума на АТИС във Виетнам и одобриха съвместно изявление във връзка със Сирия. Откакто американският лидер встъпи в длъжност преди година и половина, двамата с руския държавен глава са провели и няколко разговора по телефона.с.", "date": "2018.07.16", "title": "Тръмп и Путин: Ще говорим по много въпроси "}
{"url": "https://www.monitor.bg:443/bg/a/view/mysk-nareche-pedofil-edin-ot-spasitelite-v-tajland-105561", "text": "Милиардерът и предприемач Илон Мъск отново се забърка в сериозен скандал. Той определи един от спасителите на децата от пещерата в Тайланд за педофил. Острата реакция на Мъск бе продиктувана от забележка на британеца Вернън Ънсуорт, който в края на миналата седмица обяви пред CNN, че \"Мъск може да си завре подводницата където боли\". Мъск и екипът му създадоха малка подводница, с която искаха да помогнат за спасяването на децата, но устройството в крайна сметка не беше нужно. След това се породиха размени на реплики между спасители и Мъск. Първоначално подводницата беше обявена за неподходяща, като Мъск обори твърденията и показа имейли, в които ръководителите на спасителния екип казват, че биха я използвали при по-лоши условия. След това Ънсуорт остро критикува подводницата и самия Мъск. В интервюто си пред CNN Ънсуорт заявява, че подводницата е просто PR реклама и няма да измине и 50 метра в пещерата. \"Нямаше шанс това да проработи. Той нямаше представа как изглежда процепът в пещерата\", смята британецът. Мъск, който по дефиниция не обича много критиката и има навик да атакува хората в Twitter, отново не сдържа нервите си. \"Никога не съм виждал този британски изгнаник, който живее в Тайланд, докато ние бяхме при пещерите. Видях само хора от армията, които бяха страхотни. Тайландските \"тюлени\" ни ескортираха, а не искаха да се махнем. Нивото на водата беше много ниско и не течеше. Можеше буквално да се преплува до Пещера 5, което е очевидно как децата са стигнали там. Ако не е вярно, тогава предизвиквам този пич да покаже последното видео от спасяването. Голяма заслуга има екипът с помпата и генератора. Те са герои, които не получиха признание\", пише Мъск в Twitter. Малко по-късно добавя: \"Знаеш ли какво, не се занимавай да показваш видеото. Ние ще прекараме една от тези малки подводници до Пещера 5 без проблем. Съжалявам педо, сам си го изпроси\", заяви Мъск в Twitter. \"Педо\" е американски жаргон за педофил. Естествено коментарът му моментално предизвика остри реакции от потребители на Twitter, които обвиниха Мъск в безвкусица. Мъск отговори лаконично: \"Обзалагам се с подписан долар, че е вярно\". Малко по-късо Мъск явно се е успокоил и осъзнал какво е направил. Вече всички негови туитове по темата са изтрити. Потребители на Twitter обаче вече са направили снимки на неговите изказвания.  ", "date": "2018.07.16", "title": "Мъск нарече педофил един от спасителите в Тайланд"}
{"url": "https://www.monitor.bg:443/bg/a/view/sinja-kajma-se-prodava-v-blagoevgrad-105544", "text": "Кайма със синя съставка се продава в благоевградски магазин, алармира Поля Манасиева във фейсбук групата „Забелязано в Благоевград“, като пусна и снимка на „покупката“. „Здравейте група, тази кайма са продали на дъщеря ми в петък. Че каймата е смес е видно от етикета, но каква е тази странна синя съставка?!  Може пък да е произведена по „нова” рецепта… Приемам предложения”, иронично написа тя. Тревожния сигнал предизвика десетки оживени коментари. Накрая потърпевшата примирено анализира коментарите с думите: „Още днес след работа ще отида в магазина за да рекламирам „покупката“.  Не знам какво ще се случи, всъщност  не очаквам да се случи нищо съществено, но със сигурност ще информирам за продължението по  случая”, категорична беше благоевградчанката.", "date": "2018.07.16", "title": "Синя кайма се продава в Благоевград"}
{"url": "https://www.monitor.bg:443/bg/a/view/rekordi-po-duzpi-i-sybrani-globi-beljazaha-pyrvenstvoto-105565", "text": "Редица рекордни паднаха по време на Световното първенство по футбол в Русия, включително за най-много дузпи, голове в добавеното време и попадения от статични положения от един отбор. Като цяло обаче головете бяха по-малко от тези на много други турнири, а и средната посещаемост по стадионите продължи своя спад.  - Това е най-малкият брой изгонени футболисти на световно първенство от 1978 г. насам.  - От общо 12-те гола на Англия паднаха от статични положения, което е рекорд.  – Бройката на головете, които паднаха в добавеното време на вторите полувремена, което със 7 повече от Бразилия 2014.  – Мястото на Хърватия в световната ранглиста, което е най-ниското на финалист от въвеждането на ранкинга през 1992 г.  – Броят на дузпите, отсъдени от съдиите. Досегашният рекорд бе 18 и се държеше от три предишни мондиала - 1990, 1998 и 2002.  – Броят на головете, отбелязани във всички 64 мача или средно по 2,64. През 2014-а бяха отбелязани по 2,67 гола на мач, но като цяло Русия 2018 заема 15-о място по попадения от 21 световни първенства.  - Средната посещаемост на мачовете в Русия, което е огромен спад в сравнение с 53 592 души средно на двубой в Бразилия през 2014 г.  – Толкова швейцарски франка (или 1 433 258,34 лв.) получи от ФИФА от различни глоби. 360 000 франка са само от използване на непозволени футболни чорапи.", "date": "2018.07.16", "title": "Рекорди по дузпи и събрани глоби белязаха първенството"}
{"url": "https://www.monitor.bg:443/bg/a/view/fenomenyt-pityr-bensyn-shte-ukroti-pianoto-v-sofija-105564", "text": "Един от новите феномени на класическата сцена – пианистът Питър Бенсън, пристига за първия си концерт у нас. Ценителите на нестандартно поднесената музика ще могат да му се насладят на живо на 29 октомври в столичната зала „България“. Билетите за кросоувър пътешествието, което е подготвил, ще са в продажба от 18 юли, а цените започват от 40 лв. Питър Бенс започва да свири на пиано на 2-годишна възраст, на 7 пише първата си композиция, а на 11 създава първия си албум, повлиян от Моцарт и Шопен. След класическото образование в академия „Ференц Лист“ в Будапеща, се премества в САЩ, където завършва пиано и композиране на филмова музика в „Бъркли“. От малък се увлича и от рок и поп музиката и особено вдъхновение за него представлява творчеството на Майкъл Джексън. За щастие, докато учи в „Бъркли“ се запознава с Джон Уилямс, един от кумирите му в света на музиката и автор на саундтрака към филма Star Wars! Това го подтиква да започне да прави импровизации на известни парчета и през 2015 г. пуска първото си видео в нета, което го превръща в истинска сензация. Днес Питър Бенс е признат за най-бързия пианист в света според книгата на рекордите Гинес. Техниката и скоростта на изпълнение са наистина зашеметяващи, а българската публика ще може да се убеди в това на 29 октомври в зала „България“.", "date": "2018.07.16", "title": "Феноменът Питър Бенсън ще укроти пианото в София"}
{"url": "https://www.monitor.bg:443/bg/a/view/dokazaha-avtentichnostta-na-ostankite-na-romanovi-105550", "text": "Следственият комитет на Русия потвърди, че тленните останки, открити през 1991 г. край Екатеринбург, принадлежат на последния руски император Николай Втори и неговото семейство. Разследването, което продължава няколко години, вече е към своя край, като за окончателното доказване на автентичността на останките се очакват резултатите от още четири експертизи, се казва на сайта на ведомството.   „Съгласно изводите от молекулярно-генетичната експертиза на 7 от 11 открити фрагменти съответстват на семейната група – майка, баща, четири дъщери и син. Резултатите от съпоставянето на генетичния профил на костни останки и образци от живите наследници от фамилията Романови са доказали, че принадлежат именно на семейството на Николай Втори“, обясниха следователите, цитирани от Newsru.com. Те допълват, че в момента се провеждат още две повторни антропологически, една автороведска и една историко-архивна съдебни експертизи. По-рано бе съобщено, че в рамките на делото се планира и психолого-историческа експертиза, за да се провери дали убийството на царското семейство не е било ритуално. Николай Втори, съпругата му и децата му са били разстреляни от болшевиците в нощта срещу 17 юли 1918 г. в дома на офицера Николай Ипатиев в Екатеринбург.           Първото следствие по случая било проведено от Екатеринбургския окръжен съд, който стигнал до извода, че по някое време Романови са били подменени със семейство-двойници. По-късно обаче тази версия била опровергана от сътрудници на тогавашното контраразузнаване. Изучавайки мястото на убийството и разпитвайки свидетели, те стигнали до извода, че телата на царската фамилия са били откарани в местността Ганина Яма, били разчленени и изгорени с помощта на керосин. Останките им били открити едва в началото на 90-те години на миналия век. Руската православна църква обаче не признава намерените край Екатеринбург костни фрагменти за царски.", "date": "2018.07.16", "title": " Доказаха автентичността на останките на Романови  "}
{"url": "https://www.monitor.bg:443/bg/a/view/dejvid-haselhof-vdiga-treta-svatba-105555", "text": "Актьорът Дейвид Хаслхоф ще се разходи до олтара за трети път. След две седмици той ще каже заветното „да“ на годеницата си Хейли Робъртс. Сватбената церемония ще се проведе на 31 юли в Пулия, Италия в тесен семеен кръг. Веднага след това влюбените ще заминат на меден месец на Малдивите. Искрата между звездата от „Спасители на плажа“ и 37-годишната бивша продавачка пламва през 2011 г, когато Хаселхоф е съдия в телевизионното предаване „Великобритания търси талант“. Двамата са сгодени от дълго време. 65-годишният актьор неведнъж е казвал, че защото я обича. При предишните си бракове се е чувствал по-скоро задължен. Хаселхоф възпитава две дъщери на възраст 28 и 25 години, плод от любовта му с втората му съпруга Памела Бак.  ", "date": "2018.07.16", "title": "Дейвид Хаселхоф вдига трета сватба"}
{"url": "https://www.monitor.bg:443/bg/a/view/svetlorozovoto-e-naj-drevnijat-cvjat-105547", "text": "Най-древният цвят в света е светлорозовото, откриха учените от Австралийския национален университет. Изследователите намерили пигменти, произведени от древни микроскопични цианобактерии, след като извадили на повърхността скали на 1,1 милиарда години от морски черни глинести шисти, разположени на голяма дълбочина под пустинята Сахара в Мавритания. Учените увериха, че въпросните пигменти са най-древният биологичен цвят - по-древни са с над половин милиард години в сравнение с предишните подобни находки. \"Светлорозовите пигменти са молекулярни фосили от хлорофила, който бил произведен от древни фотосинтезиращи организми в отдавна изчезнал от лицето на планетата океан\", заяви Нур Гюнели от екипа на Австралийския национален университет. Учените разтрошили скалите на 1 милиард години, за да ги превърнат в прах, преди да извлекат от него и да анализират молекули от древни организми. Фосилите варират от кърваво червено до пурпурно в концентрирания си вид и до светлорозово, когато са разводнени. \"Прецизният анализ на древните пигменти потвърди, че малките цианобактерии са доминирали в основата на хранителната верига в океаните преди 1 милиард години - отбеляза Гюнели. - Това обяснява защо по онова време не е имало животни.\" Скалите били предоставени на учени от университета от петролна компания, която търсела петролни залежи в Сахара преди около 10 години. Както е известно възприятието на цветовете се създава от мозъка, който обработва светлинните сигнали от външния свят. Експертите са установили, че Х-хромозомата е отговорна за възприемането на червения цвят. Ето защо жените различават различните нюанси на червеното много по-ясно, отколкото мъжете. Според проучване, проведено в 17 страни, 40% от анкетираните посочват за любим цвят синия, а белият е признат за най-необичан. Най-добрият цвят за автомобил е сребристият. Според статистиката тези автомобили по-рядко участват в пътни инциденти. Това се дължи на факта, че те са по-ясно забележими на пътя и в условия на полумрак. Някои хора страдат от хромофобия - определен нюанс или цвят ги довежда до паника. Ако чувствате тревожност или агресия, се обградете с розови неща. Розовият цвят има свойството бързо да успокоява нервите. Испански учени пък смятат, че вкусът на храната зависи от цвета на ястията. През 2001 г. изследователи, изучаващи близо 200 хил. галактики, определиха средния галактически цвят като на кафе лате. Нашата вселена, според изследването на астрономите, има бежово-бял цвят.", "date": "2018.07.16", "title": "Светлорозовото е най-древният цвят"}
{"url": "https://www.monitor.bg:443/bg/a/view/lindzi-loyn-iska-dete-ot-sirija-105545", "text": "Актрисата Линдзи Лоън планира да осинови дете. За доброто дело тя се вдъхновила след среща с деца сирийски бежанци в Турция. заяви Лоън. 32-годишната красавица сподели още, че се надява да гушне две или четири рожби, но засега няма желание да ражда. Фактор за това е и липсата на мъж в живота й, но чаровната червенокоска е категорична, че е независима и може да отгледа наследници сама. призна тя. Линдзи Лоън прекарва времето си между двете си къщи - в Дубай и на гръцкия остров Миконос. Тя се връща в САЩ само по работа и за да се види с майка си и сестра си. Междувременно феновете тръпнат в очакване да разберат дали ще я видят в продължението на филма „В човешки облик“, който я превърна в звезда през 2000 г. За евентуалната й поява загатна супермоделът Тайра Банкс, която спечели сърцата на зрителите в роклята на кукла в лентата. „Линдзи Лоън ще участва във „В човешки облик“, да. Наистина много искам това. В момента го обсъждаме и тя трябва да се върне“, сподели в интервю със Стив Харви наскоро тя.  ", "date": "2018.07.16", "title": "Линдзи Лоън иска дете от Сирия"}
{"url": "https://www.monitor.bg:443/bg/a/view/dietite-sa-vredni-i-zatlystjavaneto-ne-skysjava-jivota-105553", "text": "Учените разбиха два основни мита, свързани със здравословното хранене. Според изследване на американски диетолози, спазването на диета и лишаването на организма от основни хранителни вещества могат да навредят на здравето и психиката. Според тях, строго дозираният прием на храна лишава организма от повечето хранителни вещества и в края на краищата уврежда физическото и психичното му състояние. Анализът на десетки изследвания, свързани със спазване на строги диети, показа, че освен намаления индекс на телесна маса, са налице също странични ефекти, като нарушен обмен на веществата.   При това водещите американски диетолози мислят, че проследяването на нивото на ситост, що се отнася до приема на обичайни хранителни продукти, и голямата физическа активност позволяват по-бързо да се постигне идеална физическа форма без строги диети, при които консумацията на някои храни е забранена. По мнението на специалистите, \"вслушването\" в собствения организъм, консумацията на тлъсто или солено, без да се преяжда или да се злоупотребява с някои продукти, е по-важно от посещенията на лекарски кабинети, когато се опитваме да отслабнем възможно най-бързо. Същевременно канадски учени опровергаха виждането, че затлъстяването допринася за преждевременна смърт. Те идентифицираха т. нар. метаболично здрав тип затлъстяване, при който са налице излишни килограми, но индивидът не е засегнат от приближаващи към смъртта здравословни проблеми, като диабет тип 2 и високо артериално налягане. Така бе определен вид затлъстяване, при който човек не страда от опасни за живота заболявания. Резултатите от изследването навеждат на мисълта, че в редица предишни проучвания върху затлъстяването са допуснати методологични грешки. Заключенията са въз основа на анализ на данните за смъртта на 54 089 души, мъже и жени, които участвали в 5 предишни проучвания. Швейцарски учени от университета в Цюрих установиха, че бебетата, заченати през зимата, са с по-малък шанс от затлъстяване, когато пораснат, пише в. \"Метро\". Мъжете, които преди секс са били в среда с ниски температури, имат по-голяма концентрация на кафява мастна тъкан в спермата. Тази тъкан, наречена също адипозна, след това се предава на бъдещото бебе. А когато то порасне, заради споменатата тъкан, е по-малко вероятно да развие затлъстяване и наднормено тегло. По време на изследването учени анализирали данните на 8400 пълнолетни пациенти. Те установили, че хората, родени между месеците юли и ноември и съответно заченати през студените месеци на годината, са били с повече кафява мастна тъкан. Сравнението било направено с индивидите, родени в периода януари-юни и съответно заченати в по-топло време на годината и по-склонни към затлъстяване. Тестовете продължили и с опитни мишки, които били размножени при ниски и нормални температури. Заченатите в студа потомства се оказали по-устойчиви на затлъстяване, в сравнение с останалите. Учени от университета на Източна Англия установиха, че честите разходки сред природата и свежият въздух могат да намалят риска от диабет тип 2, сърдечносъдови болести и да сведат до минимум риска от преждевременна смърт. Като анализирали резултатите от 140 изследвания, обхванали над 290 милиона души от 20 страни, включително Великобритания, САЩ, Испания, Франция, Германия, Австралия и Япония, учените заключили, че разходките на чист въздух отдавна са се превърнали в ефикасно средство за дълголетие. След като изследвали средната продължителност на живота на участниците, учените констатирали, че достъпът до естествена растителност допринася за оздравяването на човешкия организъм, като изпълва белите дробове с максимално чист и подходящ за обновяването на клетките въздух. У живеещите близо до природата хора било регистрирано най-близко до нормите артериално кръвно налягане, а сърдечният ритъм и състоянието на сърцето били близки до идеалните показатели. Освен това стресът влияе по-малко върху живеещите в хармония с природата, отколкото върху живеещите в градска среда. Специалистите смятат, че въздействието на зелените пространства нормализира нивото на съдържащия се в кръвта хормон кортизол, който често е наричан физиологичен маркер на стреса.", "date": "2018.07.16", "title": "Диетите са вредни"}
{"url": "https://www.monitor.bg:443/bg/a/view/hram-izskochi-ot-piramida-v-meksiko-105548", "text": "Земетресението, опустошило на 19 септември м.г. централните райони на Мексико, даде възможност да се открият останките от храм във вътрешността на пирамида на археологическия обект Теопансолко в щата Морелос, предаде АФП. Храмът е в чест на Тлалок - бога на водата и плодородието в теотиуаканската и ацтекската религии. В резултат на земетресението са настъпили значителни изменения в сърцевината на структурата на пирамидата, поясниха от Националния институт по антропология и история на Мексико.  Земетресението през септември м.г., чийто епицентър бе между щатите Морелос и Пуебла, причини смъртта на 369 души. То засегна горната част на пирамидата, където бяха открити два храма, единият от които е в чест на Уицилопочтли, почитан като бог-слънце и бог на войната от ацтеките, а другият - в чест на Тлалок. Археолозите използвали георадар, за да изследват наново структурата на пирамидата и попаднали на скритата структура. Освен това са открити останки от керамика и кадилница. Пирамидата на обекта Теопансолко е висока 16 метра. Новоотокритият в нея храм вероятно е достигал дължина около 6 метра и ширина 4 метра.", "date": "2018.07.16", "title": "   Храм изскочи от пирамида в Мексико"}
{"url": "https://www.monitor.bg:443/bg/a/view/mishkite-sa-celeustremeni-105551", "text": "Отдавна е установено, че когато са инвестирали време и пари в дадена кауза, хората трудно се отказват от нея, макар инвестираните средства да не могат да се възстановят. Същото е в сила за мишките и плъховете, сочат резултатите от изследване, цитирани от АФП. Учени отдавна дебатират дали и животните не се привързват към предмети в зависимост от минали свои усилия, които са били свързани с тях. Сега специалисти от три лаборатории по невронауки и психология в университета на Минесота извършили сходен експеримент с мишки, плъхове и хора. \"Резултатите показаха, че поведението на хора, мишки и плъхове е приблизително едно и също\", заяви един от авторите на изследването Дейвид Редиш. Гризачите били тренирани да се хранят в лабиринт, включващ 4 \"ресторанта\". Когато стигали до \"зона на офертата\", сигнал ги информирал колко трябва да чакат, за да получат храна - ароматизирани крокети. При положение че са приели офертата, те се отправяли към \"зона на чакането\", където друг звук ги предупреждавал колко ще чакат, между 1 и 30 секунди. Гризачите предварително били дресирани да разпознават тези механизми. Експериментът с хора бил сходен, но вместо крокети, им били предложени видеоклипове с котета, пътни инциденти с велосипеди, пейзажи и танцьори. Участниците можели да престанат да чакат и да се отправят към следващата зона (да гледат следващ видеоклип). Оказало се обаче, че и хора, и гризачи са склонни да чакат до края. \"Колкото повече чакат, толкова по-голяма е вороятността да продължат да го правят - поясни Редиш. - Сякаш хора са се наредили на опашка. Колкото по-дълго си чакал, толкова по-вероятно е да чакаш до края.\"  ", "date": "2018.07.16", "title": "Мишките са целеустремени"}
{"url": "https://www.monitor.bg:443/bg/a/view/oblacite-machkat-nastroenieto-105552", "text": "Недостатъчната дневна светлина може да обостри симптомите на обсесивно-компулсивното разстройство, установиха учени от университета в Бингхамтън, щата Ню Йорк, цитирани от сайта Юрик алърт. В по-северните географски ширини, където облачните дни през годината са повече, а слънчевите дни - по-малко, заболяването е по-широко разпространено. Обсесивно-компулсивното разстройство е психично заболяване, при което у болните се появяват натрапчиви мисли, свързани с тревожност. Засегнатите от заболяването се опитват да се избавят от въпросните мисли с помощта на повтарящи се ритуални действия. Учените изследвали данни за разпространението на обсесивно-компулсивното разстройство в различни региони и изяснили в кои географски ширини то е най-често срещано. В по-северните географски ширини по-малкото количество слънчева светлина води до несъгласуваност на циркадните ритми с денонощния цикъл. Това може да обостри симптомите на обсесивно-компулсивното разстройство у пациентите и да увеличи риска от появата му у здрави хора. Известно е, че засегнатите от обсесивно-компулсивно разстройство трудно заспиват и спят по-дълго, за да компенсират загубените часове сън. Подобни закъсняващи циркадни ритми обострят протичането на заболяването. По мнението на учените, следващи изследвания ще допринесат да се разработят методи за лечение на обсесивно-компулсивно разстройство чрез нормализиране на съня.  ", "date": "2018.07.16", "title": "Облаците мачкат настроението   "}
{"url": "https://www.monitor.bg:443/bg/a/view/evakuiraha-kooperacija-v-shumen-zaradi-gorjashta-kyshta-105537", "text": "Пожар в триетажна къща в Шумен предизвика евакуацията на обитателите и на живеещите в съседната кооперация. Огънят вдигна на крак всички налични екипи в областния център, няма пострадали хора. Според съседи от епицентъра на пожара инцидентът е възникнал при варене на компоти. Сигнал за пожар на ул. \"Света гора\" в Шумен бил приет към 20:40 в неделя. Информацията била за горяща триетажна къща, в която има хора. Към адреса на гърба на детското отделение в МБАЛ Шумен били изпратени противопожарни екипи. Пожарникарите започнали бърза евакуация на живеещите в горящата сграда, както и от близката кооперация заради опасността пламъците да се прехвърлят върху нея. Според очевидци районът бил обгазен от задушлив дим, чували се гърмежи. В разгара на пожара била обсъдена възможността за евакуация на детското отделение, в случай че дежурният медицински персонал не може да се справи с положението и дима от улицата само със затваряне на прозорците. До евакуация обаче не се стигнало. В гасенето на пожара били хвърлени 13 огнеборци. По първоначални данни и по сведения на хора от близките сгради пожарът е бил причинен от 79-годишен мъж. Старецът запалил огнище с дърва в импровизирана печка. Сложил да вари компоти, след което оставил огнището без надзор, а той отишъл да гледа финала на Световното първенство по футбол. От вятъра пламъците в огнището лизнали разпалки за дърва за огрев, които били в близост и започнало силно горене, като огънят после подхванал две тераси и стигнал до стряхата и покрива на къщата. Като щети от ОДМВР изброяват унищожени 200 квадратни метра покривна конструкция, 100 квадрата опушени стени и 6 кубика изгорели дърва за огрев. Тепърва ще се установява размерът на унищоженото домашно имущество, дрехи и хранителни продукти на 6 семейства. Буквално от опожаряване са били спасени още две сгради, а цяла нощ огнеборци дежурили за да не се възпламени отново огънят в потушената сграда.,", "date": "2018.07.16", "title": "Евакуираха кооперация в Шумен заради горяща къща"}
{"url": "https://www.monitor.bg:443/bg/a/view/v-pirin-spasiha-21-godishna-planinarka-105538", "text": "Вчера в късния следобед планински спасители от Банско и Добринище свалина на ръце в носилка 21-годишната Моника Ц., потърсила помощ на тел.112. Тя и нейни приятели, също недобре екипирани като нея предприели изкачване до Самодивските езера над хижа „Безбог“, когато около 14 часа се подхлъзнала и изкълчила глезена си.  Първи при нея пристигнали планинските спасители от Добринище, а след тях и дежурната група от Банско. Контузената туристка била свалена на ръце в носилка по стръмния скат на Пирин планина до хижа „Безбог“, откъдето е била транспортирана с джип до медицинския център в Банско. „Все още туристите нямат културата да сключват поне „уикенд“ планинска застраховка, която е не повече от 4-5 лева”, коментира днес сутринта по Нова телевизия планинският спасител Ивайло Валелов. Сега тя трябва да заплати всички разходи по спасителната операция, които са около 1000 лева. Това са разходи на 20-мата планински спасители, транспорта и т.н.“, допълни Валелов.", "date": "2018.07.16", "title": "В Пирин спасиха 21-годишна планинарка"}
{"url": "https://www.monitor.bg:443/bg/a/view/suzuki-jimny-e-kato-malko-bratche-na-g-klasata-105522", "text": "Японската марка Suzuki представи изцяло новото четвърто поколение на своя компактен всъдеход Jimny. Култовият японски SUV остава верен на философията си да бъде интелигентен и маневрен в града, и ненадминат извън пътя. Дизайнерите на новото Suzuki Jimny не само запазват, но дори подчертават ръбестите му форми, като по този начин японският всъдеход прилича на малко братче на легендарната G-класа на Mercedes-Benz. Японските дизайнери са били водени от стремежа към постигане на рационална красота и са се превърнали в автори на един от най-отличителните и запомнящи се автомобилни екстериори. Съхранени са и други от характерните елементи на модела – кръглите предни фарове, предната решетка с вертикални отвори, вградените в задната броня правоъгълни светлини. Дължината на Jimny е 3645 мм, широчината е 1645 мм, височината е 1725 мм, а междуосието – 2250 мм. Функционалността се пренася и в интериора на четвъртото поколение на Suzuki Jimny, който предлага удобно купе и практично багажно пространство. Салонът е стилен и красив, а в кабината може да се работи лесно дори и с ръкавици. Почти всички бутони и превключватели са удобни за употреба. На централната конзола има мултимедийна система със 7-инчов дисплей. Обемът на товарното отделение със сгънати задни седалки се е увеличил 377 литра. От гледна точка на сигурността новото Jimny може да се похвали със съвременната технология Suzuki Safety Support, включваща система за автоматично спиране, разпознаване на пешеходци и пътни знаци, предупреждение за напускане на лентата, асистент при стръмно спускане и автоматично превключване на фаровете. Под капака на новото Suzuki Jimny е поставен новоразработен 1,5-литров бензинов двигател с максимална мощност 102 к.с. при 6000 об/мин и 130 Нм въртящ момент. Моторът се комбинира с 5-степенна механична или с 4-степенна автоматична скоростна кутия. Изцяло новото Jimny е оборудвано със система за задвижване на четирите колела AllGrip Pro AWD, която наследява и усъвършенства половинвековните традиции на японците в разработката на автомобили с двойно предаване. Компактните габарити на този любим мини всъдеход го правят изключително проходим при пресечени терени и в същото време удобен за управление в градски условия. Пътният просвет е увеличен до 210 мм, ъгълът на атака отпред е 37 градуса, отзад е 49 градуса, а на рампата- 28 градуса. Новото поколение на Suzuki Jimny се произвежда в завода Косаи в Япония. След старта на продажбите в страната на изгряващото слънце, новият всъдеход ще се появи и европейския пазар. У нас моделът се очаква в края на годината.", "date": "2018.07.16", "title": "Suzuki Jimny е като малко братче на G-класата"}
{"url": "https://www.monitor.bg:443/bg/a/view/izlojba-na-bojni-znamena-vyv-voennoistoricheskija-105543", "text": "Изложбата „Спасените бойни знамена на Българската армия“ ще бъде открита на 18 юли (сряда) от 17.00 часа в Националния военноисторически музей. Тя е посветена на две значими годишнини – 140 години от създаването на Българската армия и 100 години от края на Първата световна война. В изложбата за първи път ще бъдат представени оригиналите на всички спасени бойни знамена на българските полкове, взели участие в Първата световна война. Българските офицери и войници, които са останали в заложничество, свалят от дръжките знамената си, за да не ги предадат във вражески ръце. С риск за живота си те ги укриват и пренасят след това в България. Този акт на себеотрицание остава в историята като един от най-емблематичните примери за опазване честта и славата на Българската армия. Точно 100 години след тези събития Националният военноисторически музей ще припомни, че 140-годишната ни армия няма пленено знаме въпреки тежките битки и пораженията, които е претърпявала.. Освен бойните светини, в изложбата ще бъдат показани и вещи на спасителите на знамената, възпоменателни гривни и ордени, които ще допълнят разказа за героизма и честта на българския войн. Изложбата „Спасените бойни знамена на Българската армия“може да бъде разгледана до 19 август.", "date": "2018.07.16", "title": "Изложба на бойни знамена във военноисторическия"}
{"url": "https://www.monitor.bg:443/bg/a/view/sblysyci-mejdu-fenove-i-policija-v-parij-sled-svetovnata-titla-za-francija-105535", "text": "Лудите празненства за втората световна титла на Франция завършиха фатално за двама фенове на „петлите“, които загинаха в радостта си за триумфа на Мондиал 2018 след успеха с 4:2 над Хърватия на финала. Един от привържениците на националния отбор на Франция си счупи врата в Анеси, след като в радостта си реши да се хвърли в минаващ наблизо канал. Опитът му за гмуркане завърши трагично. В Сен Феликс друг фен пък загина в автомобилна катастрофа, забивайки колата си в дърво. Вниманието му е било отклонено заради празненствата за титлата на „петлите“. Над един милион души ликуваха по улиците на Париж след успеха над Хърватия. Стигна се до безредици, при които буйни фенове чупиха витрини по „Шан-з-Елизе“, задигнаха алкохол от търговски мол, а полицията си разпръсна със сълзотворен газ.", "date": "2018.07.16", "title": "Двама загинаха при празненствата за титлата във Франция"}
{"url": "https://www.monitor.bg:443/bg/a/view/vijte-v-snimki-triumfa-na-francija-na-mondial-2018-105536", "text": "Франция спечели световната титла на Мондиал 2018 с победа във финала над Хърватия с 4:2. Вижте емоциите на французи и хървати след последния съдийски сигнал на световнотно в Русия. Снимки: БГНЕС", "date": "2018.07.16", "title": "Вижте в снимки триумфа на Франция на Мондиал 2018"}
{"url": "https://www.monitor.bg:443/bg/a/view/moldovec-i-bylgarin-v-aresta-za-oranjerija-s-marihuana-105541", "text": "Окръжната прокуратура във Варна задържа за срок до 72 часа двама, отглеждали в оранжерия и държали марихуана с цел разпространение.  В ареста са задържани молдовец и българин, срещу които има повдгнати обвинения за засяване и отглеждане на марихуана в лабораторни условия и за държане на високорискови наркотични вещества с цел разпространение (престъпления по член 354 „а“, ал. 1  и 354 „в“ от НК). Разкриването на лабораторията за производство на марихуана е станало, благодарение на доброто сътрудничество между ОД на МВР, сектор БОП и Прокуратурата. Така на 13 юли в село Кичево е било установено, че 38-годишният молдовски гражданин Виталий Ч. и 48-годишния нашенецът Любомир К. отглеждат растения от рода на конопа. При претърсване на място в дома на Любомир са открити и иззети 482 саксии с насаждения в ранен стадий на развитие и апаратура за отглеждане на марихуана, както и 382,9 грама суха тревиста маса, предназначена за продажба. Стопанинът на къщата предава на органите на реда и 227 назаконно притежавани боеприпаси. При продължилите полицейски действия, в гориста местност край селото са намерени укрити 5 чувала с около 14,139 кг. суха тревиста маса. Окръжната прокуратура във Варна внася днес искане в съда за вземане на постоянна мерки за неотклонение „Задържане под стража“ за двамата задържани. Работата по документиране и доказване на извършените престъпления продължава под надзора на Окръжната прокуратура във Варна.", "date": "2018.07.16", "title": "Молдовец и българин в ареста за оранжерия с марихуана"}
{"url": "https://www.monitor.bg:443/bg/a/view/huliganite-obediniha-sini-i-cherveni-105554", "text": "Безпрецедентно обединение ще направят вечните врагове в българския футбол преди началото на новия сезон. Още в първия кръг от кампанията „Левски“, ЦСКА, „Лудогорец“ и останалите, ще се обединят за кауза срещу футболното хулиганство. Тя се нарича „Червен картон на футболните хулигани“ и се организира от Асоциацията на българските футболисти, Българския футболен съюз и Професионалата футболна лига. Преди мачовете отборите от Първа лига ще излязат на терена, облечени с фланелки с надписа, а преди първия съдийски сигнал ще ги свалят и хвърлят сред публиката. През изминалата седмица капитаните на отборите с най-многобройна публика – Божидар Митрев („Левски“), Божидар Чорбаджийски (ЦСКА), Лъчезар Балтанов („Ботев“), Бирсент Карагарен („Локомотив“, Пд) и Мартин Райнов („Берое“) първи подкрепиха кампанията, като се снимаха с фланелките. Към тях се присъединиха и капитаните на шампиона „Лудогорец“ – Светослав Дяков, както и на носителя на Купата на България „Славия“ – Георги Петков. Лидерите на водещите ни отбори се обединиха около мнението, че наред със законовите промени и подобряването на мерките за сигурност, обществото ни има нужда и от такива граждански кампании, които да формират активна обществена позиция и да възпитават в непримиримост към футболното хулиганство. Водеща роля в тази кампания ще имат футболистите. Идеята на организаторите е играчите да въздействат на феновете чрез своя авторитет и популярност, за да станат стадионите спокойно и сигурно място, където деца и възрастни да се наслаждават на любимата игра. Затова още в първия кръг футболистите ще отправят категорично послание към публиката, че няма да толерират никакви хулигански прояви от страна на своите фенове. И че футболните хулигани нямат място на стадиона.", "date": "2018.07.16", "title": "Хулиганите обединиха „сини“ и „червени“"}
{"url": "https://www.monitor.bg:443/bg/a/view/nabeden-za-narkoman-shofior-osydi-policejska-direkcija-105534", "text": "Набеден за дрогиран водач поиска от Областната дирекция на МВР в Пазарджик да му плати компенсация от 10 000 лева за това, че по време на проверка бил тестван с уред за употреба на амфетамини и пробата се оказала положителна. И.П. от град Белово заведе дело в местния Административен съд, но магистратите уважиха частично иска му и прецениха, че МВР-дирекцията в Пазарджик трябва да му плати само 500 лв. обезщетение за причинените неимуществени вреди. Искът му за остатъка до 10 000 лева бе отхвърлен като неоснователен, реши съдия Десислава Кривиралчева.  Случката се развива на 25 февруари м. г., когато И.П. бил спрян за проверка в Септември. Уредът показва, че е употребил амфетамини и заради положителния тест му отнели шофьорската книжка. Човекът силно се стресирал. Дотогава бил весел и жизнерадостен, но се затворил в себе си, спрял да общува с колегите си. Ситуацията се отразила на отношенията в семейството му, защото градът е малък и всичко се коментира. И до момента човекът не се чувства пълноценен в социалния живот и работата си, има отлив на приятели и „чува“ за себе си, че е наркоман.  Първоначално беловецът обжалва двете наказателни постановления и печели делото пред Административния съд. До това решение се стига, след като служителят, направил проверката, не е достатъчно категоричен, че техническото средство отразява обективно дали водачът е употребил наркотици. Но най-вече - младият човек дал кръв за изследване, като съдебномедицинската експертиза не открива наркотични вещества.  При второто дело младежът отново печели - осъжда Областната дирекция на МВР да му плати 500 лева за понесените вреди, лихва от 35 лева, както и да поеме разноските по делото - 340 лева. Искът му за остатъка до 10 000 лева е отхвърлен като неоснователен.  Решението не е окончателно и може да бъде обжалвано пред Върховния административен съд.", "date": "2018.07.16", "title": "Набеден за наркоман шофьор осъди полицейска дирекция "}
{"url": "https://www.monitor.bg:443/bg/a/view/kak-shte-namaljat-zavisimostta-kym-smartfona-105539", "text": "Забелязват се сходства, между предстоящите iOS 12 и Android P актуализации, като това са нови инструменти за ограничаване на нарастващата зависимост на потребителите от техните смартфони. Ето как големите компании в света на мобилните технологии ще се опитат да накарат потребителите да прекарват по-малко време, вторачени в дисплея на мобилния си телефон. Приложенията на трети страни за управление на времето прекарвано от потребителя в смартфона си, не са новост, но изглежда сега, самите производители на технологии са разбрали, че времето през което потребителите гледат е екрани, може би не е толкова здравословно. Част от проблема е, че все още не е напълно ясно, как смартфоните променят навици и мозъка на хората. Първият iPhone излезе едва през 2007 г., а приложенията и достъпът до интернет са от още по-скоро, което прави трудно извършването на каквото и да било дългосрочно проучване.   Крайният резултат може да доведе по-малко контакти лице в лице и по-кратко задържане на вниманието, но времето през което се използва телефон, причинява още повече проблеми. Синята светлина, излъчвана от съвременните джаджи, обърква биологичния часовник на човека, което нарушава съня и увеличава риска от всички здравословни проблеми, свързани с липсата на достатъчно сън. Изследване от тази година, в което са участвали 100 американски ученика, е показало по-високи нива на изолация, самота, депресия и безпокойство сред лицата, които използват по-често телефона си. Изследователите оприличават пристрастяването към смартфона, като злоупотребата всяко друго вещество, предизвикващо зависимост. Друго проучване, публикувано миналата година, показва, че наличието на смартфон в стаята е намалило когнитивните способности на близо 800 потребителя, дори когато е изключен. За сега е непрактично и невъзможно, потребителите да се откажат от смартфоните си и да се върнат към стационарните телефони и настолни компютри, но е ясно, че цифровата и мобилната епоха променя човешкото поведение и може би дори човешкото съзнание, като не винаги към по-добро. Apple и Google вече предприемат стъпки за справяне с проблема и изглеждат готови да опитат да го решат в следващите версии на своите операционни системи за смартфони, дори ако това означава, че хората ще използват своя iPhone или Android по-малко.     Показва също, колко често потребителя говори по телефона си и кои приложения атакуват с известия. Освен това, потребителя може да си самоналожи ограничения за това колко време да отделя във всяко приложение, например, ако потребителя иска да използва на Facebook само за 30 минути на ден, iPhone ще му помогне, като ограниченията могат лесно да бъдат преодолени, но пак е нещо. Съществуващият режим „Не безпокойте” (Do Not Distur), също се променя, като въвежда повече ограничения при заключен екрана, за да се използва през нощта, както и възможността режима „Не безпокойте” да остане включен до напускането на определено местоположение или приключването на дадено събитие от календара. Нещо повече, известията в iOS 12 ще може да бъдат настройвани, така че получените от някои приложения да не се показват в лентата за състоянието или изобщо да не се появяват. Това ще позволи по-лесно да бъдат отделени безсмислените известия от тези, които са важни. Очакваната операционна система от Google, Android P има подобен набор от функции, включително екран, наречен Dashboard, който отново показва кои приложения се използват най-често и колко дълго. Също така има графики, показващи колко често се приемат обаждания, колко известия се получават и от кои приложения.     Android P също ще има подобрен режим „Не безпокойте”, който скрива визуални и звукови сигнали, както и нощния Wind Down режим, който при достигане на предварително зададено време, Android ще започне да се затъмнява, насърчавайки потребителите да оставят телефона си и да оставят очите си да починат. Приложенията на трети страни за поддържане на концентрация и намаляване на отвличането на вниманието съществуват от дълго време. Но това, че най-големите технологични компании в света, точно тези, които разработват мобилния софтуер, сега обръщат сериозно внимание на това, как да помогнат на потребителите да поддържат здравословен баланс между употребата на телефона и личния живот.", "date": "2018.07.16", "title": "Как ще намалят зависимостта към смартфона"}
{"url": "https://www.monitor.bg:443/bg/a/view/teglim-ot-5-do-15-bona-za-letni-remonti-105512", "text": "От 5000 до 15 000 лв. потребителски кредит най-често теглим от банка за да направим летен ремонт на дома. Това съобщи за „Монитор” финансовият консултант Тихомир Тошев. „Хората предпочитат да използват хубавото време да обновят домовете си, да сменят нещо в обзавеждането си. При потребителските кредити има ръст от 15-16,5% (около една седма - б. а.), спрямо същия период на миналата година”, обяснява той. В София се теглят по-големи суми, а в страната - по-малки. Като цяло те варират между 5000 и 15 000 лв. Наблюденията ни сочат, че повечето домакинства в тези случаи предпочитат да изтеглят заема за максималния му срок от 10 години. Почти няма под 5 години и причината много хора да изберат най-дългия срок на изплащане е, че вече няма наказателна такса за предсрочно погасяване на потребителския кредит”, добавя консултантът. „През есента очакваме да има забавяне на тегленето на потребителски кредити, защото хората ще правят по-малко ремонти. Към края на декември обаче във връзка с Коледа и посрещането на Новата година може пак да има ръст. Тогава нараства активността на покупките на автомобили и ново обзавеждане”, уточни Тошев Според него от началото на лятото не се наблюдава нарастване на бързите кредити. Клиентите предпочитат да отидат до банката да вземат такъв заем - до 2000-3000 лв., като пазарът на бързите кредити в последните година-две остава стабилен. На въпрос дали в разгара на отпускарския сезон българинът разчита за на заеми или кредитна карта Тихомир Тошев поясни, че преобладаващата част от хората, решили да отидат някъде на почивка разчитат основно на спестени пари. „Вече много рядко се теглят заеми за да се ходи на почивка през лятото или екскурзия”, смята той. Справка в сайта „Моите пари“ сочи, че решим ли да вземем потребителски заем от 10 000 лв. със срок на изплащане 5 години то цената му - ГПР по кредита ни ще варира от 5,52% до 21,53%. В случай, че за срока на изплащане на кредита заплатата ни ще бъде превеждана в банката, която ни го отпуска и по договора няма поръчители, то тези проценти варират от 5,52 до 13 на сто. В зависимост от таксите на различните банки сумата, която ще изплатим накрая срещу отпуснатите ни 10 бона може да достигне 13,433 лв., сочат още данни от портала. Минималната сума при тези условия е 11 426 лв. В случаите, когато работодателят на заемополучателя за нищо на света не иска да превежда заплатата през банката, отпускаща кредита, то цената на заема се оскъпява още повече. Една от банките предлага минималната цена на кредита - ГПР от 6,78%, но тя важи само за клиенти с доказуем доход над 1200 лв. на месец. Иначе най-ниската е 6,94%, а най-високата - 21,53%. Сумата, която трябва да се изплати без превод на работната заплата също скача и е от 11 807 лв. до 15 783 лв.", "date": "2018.07.16", "title": "Теглим от 5 до 15 бона за летни ремонти"}
{"url": "https://www.monitor.bg:443/bg/a/view/makedonski-voenni-za-pyrvi-pyt-v-bylgaro-amerikanska-podgotovka-105542", "text": "За първи път македонски военни участваха в съвместната българо-американска подготовка „Тракийско лято – 2018“., съобщиха от пресцентъра на министерството на отбраната.  Военнослужещите от Силите за Специални операции на Република Македония преминаха подготвителен курс по парашутна подготовка в учебния център на 68-ма бригада „Специални сили“. Те изпълниха и учебно-тренировъчни дневни парашутни скокове от военнотранспортен самолет С-130 „Херкулес” на Военновъздушните сили на САЩ. Командирът на 68-ма бригада „Специални сили“ бригаден генерал Явор Матеев връчи на военнослужещите от Република Македония сертификат за изпълнение на парашутен скок. Международната съвместна българо-американска подготовка „Тракийско лято – 2018” се провежда в района на летище Крумово от 10 юли.", "date": "2018.07.16", "title": "Македонски военни за първи път в българо-американска подготовка "}
{"url": "https://www.monitor.bg:443/bg/a/view/vandali-otrjazaha-novite-dyrveta-na-okolovrystnoto-v-sofija-105540", "text": "29 от новозасадените дървета покрай Околовръстния път в София станаха обект на вандализъм, съобщиха от общината.  Експертите от дирекция “Зелена система” намерили дръвчетата прерязнаи ниско в основата. “В момента се прави разследване по случая. Надяваме се, че камерите на близскостоящите търговски обекти ще помогнат за бързото идентифициране на извършителя на това грозно деяние, така че той да понесе последствията, регламентирани от Закона”, заявиха от “Московска” 33.  Междувременно предстои премахване на дърветата и замяната им с нови.", "date": "2018.07.16", "title": "Вандали отрязаха новите дървета на Околовръстното в София"}
{"url": "https://www.monitor.bg:443/bg/a/view/dyshterjata-na-djako-prizna-che-e-biseksualna-105523", "text": "Парис Джексън, дъщерята на Краля на попа Майкъл Джексън, е бисексуална. 20-годишната актриса, която от доста време свързват с красавицата Кара Делевин – сама призна пред феновете си, че е привлечена и от двата пола – както мъже, така и жени, но не иска да си слага сама етикети. Признанието дойде в сесия „Попитай ме всичко“ в Инстаграм. заяви красивата наследница. За спекулациите, че се среща романтично с модела Кара Делевин, тя не се сдържа и заяви: „Не ви е работа“. Освен твърд лични въпроси, чиито отговор се заключва между чаршафите на Парис, феновете не й спестиха и налудничави питания за покойния й баща. Като например, дали случайно не е жив. По-рано този месец на Парис и се наложи да коленичи и да почисти и поправи звездата на славата на Майкъл, на която посегнаха вандали.. Те бяха изрисували всичко с червен спрей.", "date": "2018.07.16", "title": "Дъщерята на Джако призна, че е бисексуална"}
{"url": "https://www.monitor.bg:443/bg/a/view/slynce-i-malko-dyjd-po-moreto-105528", "text": "Слънчево с малко облаци и дъжд по морето. Такава е прогнозата за времето за новата седмица на Националния институт по метеорология и хидрология. Максималните температури ще са между 28 и 33 градуса, в София - 27-28 градуса.  Над планините също ще бъде предимно слънчево. След обяд ще има купести облаци, но само на отделни места ще превали. Ще духа умерен до силен северозападен вятър. Максималната температура на височина 1200 м ще е около 22 градуса, на 2000 м - около 14 градуса. По Черноморието ще бъде предимно слънчево. След обяд над северното крайбрежие ще има временни увеличения на облачността, но само на отделни места там ще превали краткотрайно. Ще духа до умерен северозападен вятър. Максимални температури на въздуха 28-32 градуса. Температурата на морската вода е 25-26 градуса. Вълнението на морето ще бъде 1-2 бала. През следващите дни времето ще е неустойчиво - слънце, дъжд и гръмотевични бури на места.  ", "date": "2018.07.16", "title": "Слънце и малко дъжд по морето"}
{"url": "https://www.monitor.bg:443/bg/a/view/putin-i-trymp-se-sreshtat-v-13-20-dnes-105531", "text": "Американският президент Доналд Тръмп и руският му колега Владимир Путин ще се срещнат днес в 13:20 ч в Хелзинки. По-рано от руска страна отказаха да дадат сведения за програмата с точни часове с мотива, че нямат желание да налагат каквито и да са ограничения на продължителността на преговорите. В навечерието на срещата между двамата президенти държавният секретар на Съединените американски щати Майкъл Помпео написа в своя „Туитър“ акаунт, че подобряването на отношенията между двете държави зависи изцяло от Русия. „Подобряването на отношенията с руското правителство би било от полза за всички, но топката се намира в тяхното поле“, написа Помпео. Той подчерта също, че САЩ „ще продължат да държат Русия отговорна за нейните зловредни действия“. В Пекин председателят на Европейския съвет Доналд Туск заяви, че властите в Русия и Съединените щати би трябвало да съдействат за оптимизацията и реформирането на глобалния ред. „Смятаме, че в сегашните условия, в деня, когато в Хелзинки се провежда среща между президентите на Русия и САЩ Владимир Путин и Доналд Тръмп… важно е да припомним, че лидерите на двете държави трябва да съдействат за реформирането на международния ред“, отбеляза Туск по време на пресконференция в рамките на 20-тата среща на върха Китай – ЕС. Според министъра на външните работи на Финландия Тимо Сойни, самият факт, че е възможен диалог между президентите на Руската федерация и на Съединените американски щати, ще бъде един добър резултат от срещата на върха в Хелзинки. „Смятам, че двамата лидери - както Тръмп, така и Путин, се стараят да бъдат относително умерени оптимисти, за да няма после разочаровани. Възможно е обаче и да ни изненадат. По всяка вероятност разговорите ще бъдат по съвсем конкретни въпроси. Главното е да бъде изпратен позитивен сигнал, че те са способни да разговарят един с друг“, заяви Сойни пред местните медии и допълни, че според него един подобен изход от срещата на върха устройва и двамата президенти. Путин и Тръмп разговаряха за първи път на 7 юли 2017 година, по време на срещата на върха на Г12 в Хамбург. През ноември двамата се засякоха и в кулоарите на срещата на Азиатско-тихоокеанското икономическо сътрудничество във Виетнам, но до същински разговори не се стигна. От момента на встъпване в длъжност на Тръмп, той и Путин разговаряха няколко пъти и по телефона.", "date": "2018.07.16", "title": "Путин и Тръмп се срещат днес (на живо)"}
{"url": "https://www.monitor.bg:443/bg/a/view/dosegashnijat-zam-shef-atanas-atanasov-poema-razuznavaneto-105530", "text": "Досегашният заместник-председател на Държавна агенция \"Разузнаване\" Атанас Атанасов ще е новият шеф на Държавната агенция „Разузнаване“, съобщи „Дарик“. Той ще замени досегашния директор Драгомир Димитров, който отива генерален консул в Мюнхен. Решението за рокадата беше взето на закрито правителствено заседание на 11 юли и предложението беше изпратено за съгласуване на президента Румен Радев.  48-годишният Атанас Атанасов е завършил военното училище във Велико Търново и следдипломна квалификация по международни икономически отношения в Университета за архитектура, строителство и геодезия.  Започва кариерата си през 1994 година в служба \"Защита на средствата за връзка\" във вътрешното министерство и последователно се издига от оперативен служител-разузнавач до директор на дирекция преди да стане заместник на Драгомир Димитров през април тази година. Говори гръцки и английски, ползва сърбохърватски и руски.", "date": "2018.07.16", "title": "Досегашният зам.-шеф Атанас Атанасов поема разузнаването?"}
{"url": "https://www.monitor.bg:443/bg/a/view/prof-d-r-reneta-bojankova-27-laureati-i-48-pyrvenci-na-olimpiadi-kandidatstvat-v-su-105513", "text": "- Засиленият интерес към тази нова специалност ни зарадва в процеса на класиране. Нашите бъдещи колеги са избрали една перспективна специалност, която e резултат от дълга подготовка и проучване на Факултета по журналистика и масова комуникация и неговите партньори от другите факултети в университета. Надяваме се в началото на учебната година този интерес да получи подкрепата с преподаване, което да отговаря на очакванията на нашите студенти. Нека да пожелаем успех в тази нова специалност на всички колеги преподаватели и новоприети студенти, които в момента се записват активно. - Кандидатите са 1550, към момента местата на първо класиране са заети. Има и студенти с равен бал, което означава, че ще имаме прием над обявените места. Както знаете, тази година имаме и други нови специалности, които също се радват на интерес. Но в листата на топ 20 „Комуникационен мениджмънт“ се оказа на второ място след обичайната най-желана - „Психология“. След тях на трето място е „Публичната администрация“. Списъкът се допълва от „Компютърни науки“ и всички специалности в областта на информатиката, както и английската филология. Няма как да не ни радва, че на доста добра позиция сред първите десет е българската филология. Тук мога да добавя и педагогическите специалности на Факултета по начална и предучилищна педагогика и Факултета по педагогика. С особен интерес се ползва и специалността „Право“, но там и приемът е свързан със сериозните ни кандидатстудентски изпити, които вече приключиха и резултатите са добре известни на явилите се. Виждате, че в нашите коридори младите хора се записват, вълнуват се, опитват се да намерят информацията, която могат да получат на всички нива на университета. Цялата университетска колегия е насочена към това да помогне на кандидатите и съпътстващите ги родители да се ориентират. - Важно е да кажем, че много от специалностите в университета предлагат възможност за педагогическа квалификация, с която завършилите могат да преподават в училище. Не става дума само за специалностите на двата педагогически факултета, а за още много специалности във всички факултети. Една от основните задачи в 130-годишната ни история е да подготвим младите учители. Предлагат се и нови магистърски програми, чиято цел е да подготвят бъдещите учители както от гледана точка на конкретната специалност – било то химия, биология, география, български или чужди езици, така и в подготовката им като педагози в различните степени на училищното възпитание. Има интерес и през годините можем да говорим за постоянен прогрес. Това според мен е и във връзка с държавната политика. Надявам се и ние като университет да отговорим на очакванията на обществото и учителите да са отлично подготвени. - Както през последните години, така и тази предоставяме възможност на всеки кандидат-студент да провери в индивидуалния си профил своята позиция спрямо останалите кандидати. Така той може да разбере на кое място е класиран в момента и колко са тези преди него, вижда и минималния бал на специалностите, в които е кандидатствал. Така има възможност да прецени и да вземе решение спрямо резултатите от кандидатстудентските изпити и обучението през годините. В „Комуникационен мениджмънт“ за жените минималният бал на класираните е 24, толкова е максималният за тази специалност. Това означава, че сме в ситуация, в която кандидатите с максимален бал са тези, които са класирани. Това показа, че колегите, които са предложили тази специалността и начина на балообразуването, са направили много добри проучвания и справка на търсенето, за опита на други университети, включително и в чужбина. Предлагайки им програма с търсения от тях профил като тази специалност, ще можем да привлечем българските студенти да учат в страната. - В момента при кандидатстването имаме 27 лауреати, както и 48 първенци на олимпиади, които са с впечатляващи резултати. Надяваме се, че университетът ще има даде това, което българското висше образование им дължи, защото те са талантливи млади хора, щом са стигнали до тази позиция. Те са приети в различни факултети, като най-активни са хуманитарните. Всички факултети участват като консултанти или жури на тези олимпиади, те са изключително активни, когато става дума за привличане на завършващите към една или друга научна област. Надяваме се това, което предлага Софийският университет, да се равнява по качество и перспектива по резултатите, които биха получили не само в българските, а и в други университети в чужбина. - Кандидат-студентите от чужбина имат различен ред на кандидатстване в зависимост от това откъде идват и за тях има различни варианти, които предлагаме. Имаме и бакалавърски, и магистърски програми на английски език. От тази година освен на медицина започва преподаване и на фармация на английски. През миналата година студентите чужденци, които сме обучавали, са над 1200. Те бяха приети по различен начин - за пълен или частичен срок на обучение, който е свързан с програма „Еразъм“. От нея имаме добър резултат както на нашите студенти, които пътуват, така и за чуждестранните студенти, които идват в България. Студенти, които са били тук в бакалавърската си степен по програма „Еразъм“, избират да се върнат и за магистърската, защото това, което са видели - преподаватели, обстановка, материална база, им е изглеждало общаващо. Имахме студенти от 59 страни, това показва много за начина, по който се реализират. Има няколко важни акцента в чуждестранното обучение, сред които е обучението на студентите от българските общности в чужбина. Това се случва по двете постановления - 103 и 228, които са особена грижа на българското висше образование и желание да дадем максимално много възможности да се запознаят с българската култура. С чуждестранните студенти работим и в рамките на магистърските програми, някои после стават и докторанти. Могат да извървят всички фази на академично развитие и израстване сред нас. Потенциалните студенти се информират и получават езикова подготовка в нашия Департамент за езиково обучение. Още една особена и интересна форма е летният семинар за чуждестранни българисти и слависти, който нашият университет провежда за 56-и път и който започва днес. Част от тези млади хора от други университети идват да повишат нивото си на подготвеност по български език и знанията си по история и култура на България. Впоследствие те идват като наши студенти в следващи степени, като вече знаят езика и могат да се присъединят към широкия спектър от специалности и програми, които предлагаме. - Те имат различни възможности, когато кандидатстват самостоятелно, пътят е един. Ако се възползват от възможностите на постановлението, могат да кандидатстват и през МОН. Имаме два отделни списъка за места за прием по тези постановления. Надяваме се тези специалисти да се реализират. - В началото е много трудно да се ориентират в красивия, но лабиринтен Ректорат. Още когато студентите се записват, в различните факултети се раздават информационни листи, има представители на факултетите, които информират какво ги очаква след това. През октомври също ще получат допълнителна информация. Тогава първо е университетското откриване, после факултетното, а след това и по специалности. Тогава вече студентите биват канени и информирани с всички детайли за програмите, местата за обучения, посещават библиотеките. Присъстват и различни университетски структури като театъра, Департамента по спорт, които се срещат със студентите и им обясняват къде могат да извършват тези дейности. Освен това всеки факултет дава информация както за административни стъпки, така и за залите, преподавателите. Цялостното информиране за студентите се извършва и по факултетите от Студентския съвет, които са изключително активни и помагат. Тези, които не са участвали в кандидатстудентските изпити и идват за първи път тук, имат нужда от помощ да се ориентират.  ", "date": "2018.07.16", "title": "Проф. Д-р Ренета Божанкова: 27 лауреати и 48 първенци на  олимпиади кандидатстват в СУ "}
{"url": "https://www.monitor.bg:443/bg/a/view/bul-pencho-slavejkov-e-zatvoren-ot-dnes-105529", "text": "Столичният булевард \"Пенчо Славейков\" е затворен от днес. Заради ремонта на улицата и строежа на третата линия на метрото, се въвеждат промени в организацията на движение, съобщиха от пресцентъра на общината. От днес до 16 септември се забранява влизането на пътни превозни средства по бул. \"Пенчо Славейков\" при кръстовището с ул. \"Свети Георги Софийски\". Движението ще се извършва двупосочно чрез обход по ул. \"Свети Георги Софийски\" и между бул. \"Пенчо Славейков\" и ул. \"Константин Иречек\" и по съществуващата пътна връзка. Спира се движението по южната половина от пътното платно на ул. \"Свети Георги Софийски\" в участък от около 50 м. преди бул. \"Пенчо Славейков\" и по южната половина от пътното платно на бул. \"Прага\" в участък от около 20 м след бул. \"Пенчо Славейков\". Движението ще се извършва двупосочно в по една пътна лента по северната половина от пътното платно по ул. \"Свети Георги Софийски\" и по бул. \"Прага\" в същия участък. Спира се движението по крайните две пътни ленти от източната страна на пътното платно на бул. \"Пенчо Славейков\" между ул. \"Разслатица\" и съществуващата временна пътна връзка. От 4.30 часа на 16 юли до 24.00 часа на 16 септември се възстановява маршрутът на автобусна линия 604 в посока гара \"Искър\" по бул. \"Пенчо Славейков\" надясно по ул. \"Свети Георги Софийски\", наляво по бул. \"Акад. Иван Евстатиев Гешов\", наляво по бул. \"България\" по маршрута си. Променя се маршрутът на автобусна линия 72 в посока хотел \"Плиска\" - по ул. \"Свети Георги Софийски\" надясно по съществуващата пътна връзка, надясно по бул. Пенчо Славейков\" и по маршрута си. В посока Западен парк автобусите от линия 72 ще се движат по бул. \"Пенчо Славейков\", наляво по съществуващата пътна връзка , наляво по ул. \"Свети Георги Софийски\" и по маршрута си. Тролейбусите от линии 2, 8 и 9 ще се движат по ул. \"Свети Георги Софийски\" към бул. \"Прага\" и от там към ул. \"Свети Георги Софийски\".", "date": "2018.07.16", "title": "Бул.\"Пенчо Славейков\" е затворен от днес"}
{"url": "https://www.monitor.bg:443/bg/a/view/horata-bez-zdravni-osigurovki-ne-namaljavat-105532", "text": "Процентът на хората, които не си плащат здравните осигуровки не намалява и остава същият като през по-миналата година. Това са изводите отчета за изпълнението на бюджета на здравната каса за миналата година, съобщи БЛИЦ. В края на декември миналата година неосигурените са 18.8% спрямо тези, които се водят задължително осигурени. Общият им брой е 1 382 000 души. Това е с 10 000 по-малко в сравнение с края на 2016 г. Като процент обаче хората без вноски и тогава са били 18.8%. Така се връща тенденцията броят на хората, които не плащат вноски за здраве, да не намалява. Единствено през 2016 г. от касата отчетоха, че неосигурените са станали по-малко с 74 000 души. Тогава от НАП обясниха ръста с предприети мерки за увеличаване на събираемостта - например, че вноски трябва да плащат и хора на граждански договори под минималния осигурителен доход. В края на 2015 г. обаче неосигурените са били 17.7%, което значи, че набелязаните от приходната агенцията некоректни платци са си останали такива, вместо да започнат да внасят осигуровки, пише \"Сега\". НЗОК продължава да работи с бюджет, изчислен при огромен брой неосигурени. Въпреки че данните към касата се подават от НАП, която събира вноските, анализите на самата приходна агенция, цитирани от Министерството на финансите, са други. Според тях българските граждани, които подлежат на задължително здравно осигуряване в страната, но не са здравно осигурени към края на 2017 г., са значително по-малко - към 719 хиляди души.", "date": "2018.07.16", "title": "Хората без здравни осигуровки не намаляват"}
{"url": "https://www.monitor.bg:443/bg/a/view/italija-dopusna-korab-s-migranti-da-akostira-v-sicilija-105533", "text": "Италия все пак допусна кораба със стотици мигранти до свое пристанищ, предаде Би Би Си. Той пристигна в Сицилия. На 57 души, жени и деца, е било позволено да слязат на пристанището. Припомняме, че на плавателния съд се намират 450 души и няколко държави седмици наред спорят коя да ги приеме на своя територия. Новото италианско правителство обяви много по-строги мерки за прием на бежанци. Италия съобщи вчера, че Малта и Франция са се съгласили да приемат 100 от 450 мигранти. По-късно германското правителство съобщи, че ще приеме 50 мигранти.", "date": "2018.07.16", "title": "Италия допусна кораб с мигранти да акостира в Сицилия"}
{"url": "https://www.monitor.bg:443/bg/a/view/sinyt-na-bekym-se-otkaza-ot-universiteta-105524", "text": "19-годишният запален фотограф Буклин Бекъм, който премина успешно първата си година в Parsons School of Design, се оказа от конвенционалното образование. Причината – ще чиракува при уважаван британски фотограф, чието име не се споменава, и ще може да се върне вкъщи при майка си и баща си – Дейвид и Виктория, и при по-малките си братя и сестра – Ромео, Круз и Карпър. Приближен до тийнейджъра сподели пред Sunday Mirror: Въпреки че Виктория Бекъм изглежда супер амбициозна майка, явно любовта й към първородния син е по-голяма и учудващо тя  се радвала на решението му. Тя дори споделила с приятели, че не си е и представяла, че Бруклин ще й липсва чак толкова много. За близостта между членовете на клана Бекъм свидетелства и един от последните жестове на най-големия син в семейството. През май той посети изненадващо баща  си, за да празнуват заедно 43-я му рожден ден. Във видео, публикувано в Инстаграм Бруклин се приближава към легендарния футболист в гръб и го изненадва, а Дейвид реагира с думите: „Какво правиш тук?“ По-късно главата на семейството сподели видеото в собствения си профил с текст: „Най-добрата изненада за рождения ми ден. Моето голямо момче се прибра у дома“.", "date": "2018.07.16", "title": "Синът на Бекъм се отказа от университета"}
{"url": "https://www.monitor.bg:443/bg/a/view/ikonomikata-na-kitaj-s-ryst-ot-6-8-za-polugodieto-105525", "text": "Китайската икономика отчете ръст от 6,8% за първото полугодие на годината, сочат данни на Националното статистическо бюро на КНР обявени днес, съобщи „Прайм”. Увеличението на БВП на най-голямата комунистическа държава за периода е на стойност 41,9 трлн. юана (6,27 трлн. долара). Нарастването на брутния продукт в многолюдната държава се оказа над планираните от властите 6,5% и над прогнозираните от местните експерти - 6,7 на сто. В сравнение с първото полугодие на миналата година обаче ръстът на БВП във втората икономика в света е с 0,1% по-слаб. За 2017 г. темповете на увеличаване на китайската икономика се увеличиха до 6,9%, срещу 6,7% за 2016 г. общият обем на БВП на страната за миналата година достигна 82,2 трлн. юана (около 12,2 трлн. долара).", "date": "2018.07.16", "title": "Икономиката на Китай с ръст от 6,8% за полугодието"}
{"url": "https://www.monitor.bg:443/bg/a/view/ek-proverjava-merkite-za-ogranichavane-na-chumata-po-ovcete-i-kozite-105526", "text": "Експертна мисия на Европейската комисия пристигна вчера у нас и от утре започва проверка дали са взети ефективни мерки за ограничаване на чумата по овцете и козите в районите, районите на Странджа, където бе установено заболяването. Евроспециалистите ще проследят и действията на Българската агенция за безопасност на храните по спиране на заразата. Мисията ще продължи до края на седмицата. Резултатите от нея ще бъдат оповестени най-рано след 7 дни след приключването й. В случай, че бъдат открити пропуски, ще се увеличи карантинният район. До момента са умъртвени близо 4000 животни в засегнатите шест села като във всяко стадо е открита поне една заразена коза или овца. Това е достатъчно основание за умъртвяването на останалите. От Агенцията по храните обявиха също така, че ще се забави изплащането на обезщетения, защото предстои сумите да бъдат увеличени с решение на министерския съвет. По разпореждане на премиера Бойко Борисов оперативен щаб ще координира мерките срещу разпространението на чумата по дребни преживни животни. Щабът ще следи и подкрепата, която се оказва на стопаните. Той ще работи до овладяване на ситуацията. Относно започналото евтаназиране на животни в две общини в района на Странджа, доц. Янко Иванов, съветник на земеделския министър Румен Порожанов по ветеринарните въпроси и бивш директор на НВМС, каза, че се търси не индивидуалното заразено животно, а - стадото. „Унищожават се всички, които са заразени и които са били в контакт с тях“, обясни той. За вземането на проби преди умъртвяването на животните доц. Иванов уточни ,че става дума за директива на ЕС, която е адекватна спрямо тежестта на болестта и опасността, която тя носи. \"Мерките са, за да се защити общественият интерес\", категоричен бе Иванов, пред Нова телевизия. Вчера Българската агенция по безопасност на храните започна изплащането на обезщетенията на фермерите, чиито овце и кози бяха евтаназирани заради огнищата на чума по дребните преживни животни в селата Воден и Кости, съобщиха от ведомството. Още вчера по сметките на регистрираните земеделски произоводители са наредени 304 817 лева и те ще бъдат налични по банковите им сметки най-късно днес. В съответствие с нормативната уредба, обезщетението е изчислено на килограм тегло, като стойността му е не по-малко от 190 лева за един брой коза или овца. За животните под селекционен контрол стойността е не по-малко от 250 лева за един брой коза или овца. За село Кости са наредени обезщетения за 474 животни в 6 ферми, а във Воден 1056 животни за 20 ферми. На същата дата останалите стопани ще могат да получат компенсациите си в брой в кметствата на населените места. Предстои разплащането по протоколите за евтаназираните животни от останалите засегнати населени места от община Болярово. Във връзка със ситуацията с чумата по свинете и козите, което пък доведе до умъртвяване на хиляди животни, председателят на Цвета Караянчева свиква извънредно заседание на председателски съвет във вторник, съобщиха от пресцентъра на НС.  ", "date": "2018.07.16", "title": "Брюксел проверява мерките срещу чумата по овцете и козите (ОБНОВЕНА)"}
{"url": "https://www.monitor.bg:443/bg/a/view/parite-za-hrana-na-vojnicite-s-1-3-nagore-105520", "text": "Размерът на порционните пари за военнослужещите ще бъде минимум с една трета повече спрямо сегашния му размер. Това предвижда проект на наредба, който беше публикуван на интернет страницата на МО. Според него месечният порцион в армията не може да бъде под 120 лв. Така допълнителните суми, които войниците получават основно за храна, се изравняват с тези за служителите на МВР.   Доскоро войниците се подписваха под възнаграждения, към които се добавяха едва 90 лв. Съгласно изцяло новата наредба, определяща реда за изплащане на порционните пари, от бонуса ще могат да се възползват както служителите в униформа, така и чиновниците на служба в МО. Същото обаче няма да важи за рейнджърите, които участват в международни мисии зад граница, както и за дамите под пагон, излезли в майчинство. Премиите върху заплатата ще се дават само на военни, изпълняващи служба на наша територия, независимо дали става дума за международни организации като НАТО. Според предварително направените анализи пък увеличението в порциона на армейците струва на хазната около 13 млн. лв. Оказва се, че прагът за порциона, закован в наредбата, всъщност се спазва в армейските редици от около година, научи „Монитор“. Докато в началото на 2017-а военните са получавали 90 лв. отгоре месечно, то през юли сумата е набъбнала с 30 лв. Освен нея униформените в армията получавали на ръка и по около 100 лв. допълнително за храна. Причината е, че армията се лиши масово от готвачите си, а и не във всяко военно формирование може да бъде доставяна храна. Сумата обаче варира според дадените дежурства. Междувременно военният министър Красимир Каракачанов заяви, че има възможност например в завода „Арсенал“ да се произвежда част от въоръжението и мунициите за новите бронирани машини, с които ще се сдобият съгласно проекта за модернизация сухопътните ни войски. През уикенда той прекара близо два часа в цеховете на казанлъшката оръжейница, след което коментира: „В държавата България за съжаление от 25-26 години битува някаква глупава политика, че пазарната икономика не позволява държавата да подпомага националната индустрия. Глупости на търкалета! Защото всички обичат да се сравняват с един, втори ,трети...“.", "date": "2018.07.16", "title": "Парите за храна на войниците с 1/3 нагоре"}
