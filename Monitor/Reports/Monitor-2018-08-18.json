{"url": "https://www.monitor.bg/bg/a/view/chelsi-udari-arsenal-v-spektakyl-s-pet-gola-na-stamford-bridj-142009", "text": "Новият мениджър на \"Челси\" Маурицио Сари вече може да се похвали с мечтан старт на кариерата си в Англия, след като днес неговият отбор победи 3:2 \"Арсенал\" в лондонското дерби от втория кръг на Премиър лийг. Педро Родригес откри в деветата минута, а Алваро Мората удвои в 20-ата. В 37-ата минута Хенрих Мхитарян намали. Четири минути преди почивката Алекс Иуобиизравни. Маркос Алонсо направи 3:2 в 81-вата.   \"Сините\" записаха вече първата си победа под ръководството на Маурицио Сари - 3:0 като гост на \"Хъдърсфийлд\", докато \"артилеристите\" инкасираха очаквана загуба с 0:2 от шампиона \"Манчестър Сити\" у дома на старта на сезона.", "date": "2018.08.18", "title": "\"Челси\" удари \"Арсенал\" в спектакъл с пет гола на \"Стамфорд Бридж\""}
{"url": "https://www.monitor.bg:443/bg/a/view/presatashe-udari-nash-korespondent-142002", "text": "Служителят в пресцентъра на Министерски съвет Любомир Методиев удари кореспондента на „Телеграф Медиа“ в Пловдив Ели Крумова. Недопустимата случка се разигра по време на посещението на премиера Бойко Борисов на археологическите разкопки на могилата „Мал тепе“ край пловдивското село Маноле. Докато Борисов разглежда гробницата, пресаташето Методиев се опитва да изведе отразяващите събитието журналисти от могилата, за да може по-късно премиерът да даде изявление на удобно за всички място извън обекта. Премиерът дори му каза нещо шеговито, за да се успокои и помоли медиите да разгледа насаме с директора на Археологическия музей Костадин Кисьов могилата“, разказа нашата кореспондентка. „Тъй като беше много ядосан от „неподчинението“ на медиите от Пловдив, му се усмихнах и му предложих да се снимаме на върха на най-високата могила в света за спомен. Приближих се към него и той ме удари. Помислих, че ме е ударил с палка, защото много ме заболя. Разплаках се, защото бях ударена пред всички мои колеги от Пловдив и си тръгнах от събитието“, разказа още Крумова. Оказва се, че Методиев е на правителствената пресслужба, който е доста голям и е метален. След инцидента събралите се журналисти сигнализираха за случая премиера Бойко Борисов, който заяви, че това е недоустимо и нареди на Методиев веднага да се извини. Пресаташето изпрати съобщение на нашата колежка, в която се извинява на Ели Крумова, но пише, че и двете страни не са реагирали професионално. „Този есемес за мен не е никакво извинение, защото съм упрекната, че не се държа професионално. Извинение след удара не получих. Трябваше г-н Борисов да нареди на човека си и той да ми се извини“, каза нашата колежка все още афектирана от случая. Малко по-късно, Методиев публикува и официално извинение в профила си в социалната мрежа „Фейсбук“. „Още веднъж подчертавам, че в постъпката ми нямаше грам умисъл. Колега, приемете моето искрено извинение“, написа Методиев.", "date": "2018.08.18", "title": "Пресаташе удари наш кореспондент"}
{"url": "https://www.monitor.bg:443/bg/a/view/deteto-preblednjava-chesto-zavedete-go-na-kardiolog-141935", "text": "Внезапната детска смърт, в повечето случаи, е в резултат на неоткрито кардиологично заболяване. 18 на 1000 от новородените издъхват по тази причина, показват данни на Световната здравна организация. При почти 45% от хората по света се наблюдава пролапс на митралната клапа, но обикновено не се налага хирургична намеса. Достатъчна е само общоукрепваща и навременна терапия. Кардиологичните проблеми се появяват обикновено до 1-а годинка от раждането, на 3 и на 6-7-а година. Вроденият порок износва сърцето. Затова е крайно наложително диагноснтицирането да става навреме. Признаци, които подсказват проблема Ако бебето суче трудно, почива си често, поти се по време на храненето, поема си дълбоко дъх или изпуска зърното на гърдата, не се бавете. Заведете го на лекар. Порокът на сърцето често пъти се изразява с изоставане във физическото развитие съобразно възрастта. Ако детето се уморява леснно при игра, присяда често да отдъхне и пребледнява – прегледът при кардиолог да не се отлага. Признак за болно сърце е синкавият отенък на триъгълника нос – уста – брада, и синеещата плът под ноктите. В тези участъци венозната мрежа е разположена близо под повърхността на кожата, затова и синината издава заболяването. Пулсът на децата е по-учестен от този на възрастните. Ако обаче те се оплакват, че сърцето им „много се клати“, не оставяйте думите им без внимание. Кои деца са най-уязвими? Много от кардиологичните заболявания при децата имат генетическа предразположеност. Затова и често пъти в едно семейство се среща една и съща кардио патология. Ако в рода имате хора с порок на сърцето, направете основно изследване на малчугана. Децата, чиито майки са боледували в първия триместър от бременността, включително от инфекции и вируси, са по-уязвими към сърдечно заболявания. По-застрашени от тях са синовете и дъщерите на шофьорите и мъжете, които работят с вредни газове, както и тези с майки и бащи, употребяващи често алкохол. Ако искате да родите здраво дете, планирайте бременността си така, че преди нея да имате поне осем месеца живот без вредни навици.  ", "date": "2018.08.18", "title": "Детето пребледнява често, заведете го на кардиолог"}
{"url": "https://www.monitor.bg:443/bg/a/view/borisov-maltepe-e-chudo-i-trjabva-da-ja-pokajem-na-sveta-142001", "text": "Могилата Малтепе е чудо и трябва да я покажем на света. Догодина, когато Пловдив ще е Европейска столица на културата, ще водим тук гостите. Това каза при посещението си в най-голямата могила в света, която е до пловдивското село Маноле и чиято височина е 23 метра, премиерът Бойко Борисов. Той бе разведен сред разкопките лично от шефа на Археологическия музей в Пловдив доц.д-р Костадин Кисьов, който разказа и показа на гостите си уникалната находка. „Ние и сега можем да водим гости тук. Това нещо е уникално. Няма такава голяма могила в света. Такова нещо не е откривано нито у нас, нито на Балканите”, отвърна на премиера доц. Кисьов. След това обясни, че могилата край село Маноле е най-голямата открита в света. Директорът на Археологическия музей в Пловдив заведе премиера и гостите до южната стена на могилата и обясни, че най-вероятно тя е строена още докато императорът е бил жив, както са правели фараоните. На върха й се е извисявала статуя на погребания в нея, а самата могила, която е 140 метра в диаметър, е била обградена от 2-метрови квадри. „Тази мазилка на колко години е?”, попита премиерът и в отговор му бе обяснено, че единият вариант на датировка е, че могилата е от 3 век. Поне това сочат откритите при разкопките 45 бронзови монети, бронзова фибула и част от римски съдове, а това означава, че вероятно могилата е строена по времето на така наречените „римски войнишки императори”. Тогава одриското царство вече е било ликвидирано, а провинция „Тракия” е била управлявана от римски императори или от техни наместници. „При тази датировка може да се разсъждава, че Малтепе е принадлежала на виден римски император, водил битки с готите”, каза Кисьов. Той разказа, че един от тези войнишки императори е бил Траян Деций, който е тръгнал да спасява Пловдив от готите, но е бил убит и  не се знае къде е гробът му. Другите двама са Галерий и Аврелиан, за когото също не се знае къде е положен.  „Огромните й размери показват, че тя е принадлежала или на римски император, или на много знатен тракийски владетел. Може би на един от последните тракийски царе”, разказваше увлекателно Кисьов. Той обясни още, че иманяри са се опитвали преди много години да пробият могилата и да намерят погребалните дарове в нея, но явно не са успели. Тунелът, прокопан от иманярите, е голям и за да го направят, крадците са сондирали на няколко места могилата. Тъй като сондажите им са засипани от пръст в наши дни, се предполага, че набезите са били преди много години. Надеждите на археолозите са да открият входа на могилата, за да могат проучванията им да влязат в дълбочина и да разберат чие всъщност е знатното погребение в нея. Предполага се, че гробницата вътре в могилата има пирамидална структура, което също е уникално в световен мащаб. Градежът на сградата вътре в могилата е смесен – ломени камъни, споявани с хоросан и правоъгълни тухли, като на места за укрепване са слагани гранитни блокове. Древните строители са градили сградата в могилата на етапи – на всеки 2,5 метра днес археолозите откриват следи от тяхната работа. След това са засипвали с пръст изграденото и са продължавали нагоре. Малтепе е по-мащабна дори от съкровищницата на Атрей в Микена, сочена за най-голямата в света със своите 14 метра. Кисьов обаче уточни да не се бърка могилата Малтепе с открити по света мавзолеи, тъй като нещата са съвсем различни. Първоначално археолозите са смятали, че могилата крие две гробници една над друга. Но при проучвания са установили сграда в основата на насипа. Разкриването на тази сграда тази година започна от върха на могилата, където археолозите намериха покрива на античния градеж. „Смятахме, че съоръженията са две, но се оказва, че е едно, което е монументално и изключително впечатляващо с размерите си”, обясни още шефът на музея. На посещението на Малтепе присъстваха министърът на културата Боил Банов, областният управител ЗДравко Димитров, кметът на Пловдив Иван Тотев, заместниците му, депутати и много гости. Финансирането на разкопките е от община Пловдив, като премиерът Бойко Борисов гарантира и държавна подкрепа.", "date": "2018.08.18", "title": "Борисов: „Малтепе е чудо и трябва да я покажем на света”"}
{"url": "https://www.monitor.bg:443/bg/a/view/otlojiha-svatbata-na-vynshnata-ministyrka-na-avstrija-zaradi-putin-snimki-142000", "text": "Сватбената церемония на австрийската министърка на външните работи Карин Кнайсл и бизнесмена Волфганг Майлингер се състоя със закъснение заради руския президент Владимир Путин и неговия прословут навик никога да не пристига навреме за определени случаи (чакали са го президенти, премиери, кралски особи и т.н., без значение от коя страна са – Великобритания или Конго). Този път Путин обаче бе по-благосклонен и младоженците го чакаха само 10 минути. При пристигането си в имението \"Чепе\" в австрийската община Гамлиц руският президент подари на Кнайсл огромен букет цветя и доведе със себе си Хор на Кубанските казаци. На тържеството са дошли и други ВИП персони, сред които канцлерът (премиерът) на Австрия Себастиан Курц, вицеканцлерът Хайнц-Кристиан Щрахе, президентът на републиката Александър ван дер Белен, генералният секретар на базираната във Виена ОПЕК (Организацията на страните износителки на петрол) Мухамед Баркиндо. Напускайки имението \"Чепе\", преди да седне в лимузината, Путин се разписа върху сватбения автомобил на младоженците и извика \"Горчиво!\" Той отпътува обратно за летището, откъдето още тази вечер ще отлети за Берлин за преговори с германската канцлерка Ангела Меркел. Те ще се състоят в нейната резиденция край столицата. Очаква се преди началото на срещата двамата да направят изявления за пресата, в които да съобщят основните теми на предстоящите разговори.", "date": "2018.08.18", "title": "Отложиха сватбата на външната министърка на Австрия заради Путин (СНИМКИ)"}
{"url": "https://www.monitor.bg:443/bg/a/view/uve-s-dramatichna-pobeda-na-starta-ronaldo-s-kup-propuski-142008", "text": "\"Ювентус\" измъкна ценна победа в среща от 1-ия кръг на Серия “А” срещу \"Киево\".  \"Бианконерите\" успяха да спечелят трите точки след двубой с два обрата и гол в добавеното време на Федерико Бернардески. Попаденията за \"Юве\" реализираха Сами Кедира в 3-ата минута, Леонардо Бонучи в 75-ата и Бернардески в третата минута на добавеното време. Между тези попадения Степински реализира в 38-ата минута, а в 55-ата минута Мануеле Джакерини реализира след точно изпълнена дузпа. Двубоят бе официален дебют за Кристиано Роналдо в Калчото, в който португалецът изпусна доста положения след страхотните намеси на стража Стефано Сорентино.", "date": "2018.08.18", "title": "\"Юве\" с драматична победа на старта, Роналдо с куп пропуски"}
{"url": "https://www.monitor.bg:443/bg/a/view/otkriha-snarjad-v-uchilishten-dvor-v-plovdiv-142006", "text": "Военнослужещи от Сухопътните войски разузнаха, извлякоха и транспортираха за унищожаване невзривен боеприпас в Пловдив днес, съобщиха от пресцентъра на Министерството на отбраната. Модулното формирование за разузнаване и неутрализиране на невзривени боеприпаси от военното формирование 44 220 - Пловдив е задействано по заповед на заместник-командира на Сухопътните войски бригаден генерал Валери Цолов след подаден сигнал от МВР. При изкопни работи в двора на училище \"Софроний Врачански\" в ж.к. \"Тракия\" в Пловдив е бил открит силно корозирал снаряд без видима маркировка. Под ръководството на командира на модула капитан Стоян Атанасов боеприпасът е извлечен и транспортиран за унищожаване.", "date": "2018.08.18", "title": "Откриха снаряд в училищен двор в Пловдив"}
{"url": "https://www.monitor.bg:443/bg/a/view/pionkite-na-ambrazurata-kaljat-peevski-s-lyji-po-normativ-142005", "text": "За какво служи светената захар? За да могат пионките на олигархията да заработват хонорарите си за изпълняване на норматива по писане на фалшиви новини срещу депутата от ДПС и наш издател Делян Пеевски. Не вярвате ли? Просто проследете последните творчески напъни на знайни и незнайни писачи, трудещи се на невидимия фронт на олигархията. След като флагманът на Фабриката за фалшиви новини на задкулисието „Капитал“ зададе опорните точки за казуса с блокирането на Търговския регистър, по които да се трудят манифактурата завъртя производството си на пълни обороти. Спазвайки плътно позивната: атакувайте Пеевски независимо дали имате факти и доказателства за лъжите, които бълвате по негов адрес. Важно е просто да бъде спазен Гьобелсовия принцип за упоритост в повтарянето на измислици. Благодарение на упоритостта на пионките на Фабриката в публичното пространство могат да бъдат открити десетки текстове, избълвани буквално на конвейр, изпълняващи указанията на „Капитал“ и преповтарящи тезата му, че за всичко лошо случващо се у нас виновен е Пеевски. За да не си личи индигото по дописките, обаче към тезите, които лансират. Така се стига до трагикомични текстове, подобни на един, публикуван в захранвания с грантове сайт „Редута“, в който името на народният представител е намесено в драмата с Търговския регистър покрай израждането на различни небивали суеверия. Ей така, междудругото, докато изброява обичаите по ръсене на светена захар и африканските ритуали за любовна магия, авторката промушва и името на Пеевски. Да се знае, че ако има виновен в тая държава за нещо – това е той. И нали получава заплата за тези свои творчески напъни, пионката на грантаджиите А те са, че Пеевски е основен враг на олигархията от десетилетие – заради разследванията на медиите от нашата издателска група срещу престъпните босове у нас и заради законодателната си дейност, с която депутатът се опитва да се посече ограбването на държавата и гражданите й от олигарсите у нас. Но срещу нашите разкрития, на задкулисието светена захар няма да му погне, защото ще продължим да вършим работата си и да вадим наяве далаверите му, независимо от опитите на престъпните кръгове да ни запушат устите.", "date": "2018.08.18", "title": "Пионките на амбразурата: Калят Пеевски с лъжи по норматив"}
{"url": "https://www.monitor.bg:443/bg/a/view/otmeniha-neonacistko-shestvie-v-berlin-poradi-slab-interes-142003", "text": "Традиционното неонацистко шествие в берлинския квартал Шпандау на годишнината от смъртта на Рудолф Хес бе отменено от организаторите заради слабо присъствие, съобщи местната полиция, цитирана от ДПА. За шествието в Шпандау се явиха само около 50 неонацисти. Организаторите обаче обявиха, че ще се насочат към източния квартал Фридрихсхайн за втора демонстрация, където се събраха около 500 неонацисти. Неонацисткото шествие бе свикано по повод 31 години от самоубийството на заместника на Хитлер Рудолф Хес в берлински затвор. Също в Шпандау се събраха неколкостотин души на контрадемонстрация, за да протестират срещу неонацисткото шествие. Те се опитаха да блокират придвижването на неонацистите към Фридрихсхафен със сядане на улицата, но полицията ги накара да се преместят. Балони с надпис \"Няма място за нацисти\" се издигаха над протестиращите, сред които имаше представители на социалдемократите и Зелените. В Берлин са разположени около 2300 полицаи за поддържане на реда около двете демонстрации. Няма данни за инциденти.", "date": "2018.08.18", "title": "Отмениха неонацистко шествие в Берлин поради слаб интерес"}
{"url": "https://www.monitor.bg:443/bg/a/view/loko-specheli-bitkata-za-plovdiv-142007", "text": "\"Локомотив\" спечели битката за Пловдив, след като надигра с 1:0 \"Ботев\" в мач от петия кръг в Първа лига, който се игра пред 3500 зрители в \"Коматево\".  Единственото попадение вкара резервата Димитър Илиев в 78-ата минута, а до края на срещата смърфовете пропуснаха още две чисти положения. Това бе първи успех за Локо в \"Коматево\", но с него черно-белите поведоха в историческата битка между двата тима, тъй като вече имат 39 победи срещу 38 на противника. Иначе днешният двубой бе много далеч като качество в сравнение с повечето предишни дербита и до попадението на Локо двата състава не създадоха нито едно чисто положение.", "date": "2018.08.18", "title": "\"Локо\" спечели битката за Пловдив  "}
{"url": "https://www.monitor.bg:443/bg/a/view/lukashenko-zajavi-che-v-minsk-ne-moje-da-ima-diktatura-uvolni-premiera-i-drugi-klechki-142004", "text": "Беларуският президент Александър Лукашенко смени днес министър-председателя на страната, вицепремиерите и министрите от икономическия блок. Нов премиер става Сергей Румас, шефът на беларуската Банка за развитие, който идва на мястото на Андрей Кобяков. Това са най-мащабните промени в кабинета от 2014 г., насам, съобщиха Ройтерс и ТАСС. На 14 август Лукашенко отправи критики срещу правителството, което работело неефективно и саботирало нарежданията му, напомнят агенциите. Беларус може да бъде независима страна, само \"ако икономиката се развива, както трябва\", иначе \"никакви словоблудства няма да ни спасят\", коментира държавният лидер, цитиран от официалната агенция БЕЛТА. С гласуването си за държавен глава избирателите подкрепят предизборната му програма, неговия курс, \"и никому не е позволено да мами хората\", подчерта Лукашенко. Той обаче добави, че смяната на ръководството на правителството не е свързана с предстоящите през 2020 г. президентски и парламентарни избори в Беларус и че тези избори ще бъдат проведени в строго съответствие с конституцията. \"Живеем в демократична страна, при това сме притиснати между два демократични блока откъм запад и откъм изток. Южно от нас демокрацията изобщо е няма накъде повече. И да налагаш някаква диктатура в Беларус е просто нереално\", заяви той. Вчера Лукашенко посочи, че следи медийните публикации за неговите действия и решения, включително онези, в които го наричат беларуски диктатор. Той увери, че в най-скоро време ще реагира на тях, напомня ТАСС.", "date": "2018.08.18", "title": "Лукашенко заяви, че в Минск не може да има диктатура - уволни премиера и други клечки"}
{"url": "https://www.monitor.bg:443/bg/a/view/goljam-kurban-za-zdrave-v-dobrinishte-141995", "text": "Днес в Добринище от ранни зори 35 агнета и над 20 петли закъкриха в 27 казана за храмовия празник „Успение на Пресвета Богородица“.  Тази година миряните от курортното градче  под Пирин решиха да раздадат курбана за здраве в събота, защото в сряда на самата Богородица, 15 август се постеше.    Още на разсъмване  над тридесет жени и мъже запретнаха ръкави и се заеха с приготвянето на традиционния курбан. Мъжете отговаряха за  мръвките, а жените дробиха сръчно кромид, чушки, картофи, зелен фасул, домати  и т.н. Баба Здравка Галчева и тази година е традиционния майстор на курбана и зорко контролираше процеса.. Според нея  тайната на вкусния курбан е в месото и подправките.    Точно в 12 часа по обед с празничен камбанен звън разнесъл се от над 330 годишната църква жителите и стотиците гости на Добринище бяха поканени да опитат курбана за здраве. Така днес те празнуват  двоен празник - Успение на Пресвета Богородица и Успение на Св. Йоан Рилски Чудотворец, който Българската православна църква отбелязва на 18 август.    Най-старият храм не само в Добринище, но и в района - църквата \"Успение на Пресвета Богородица\" е построена през 1684 г. За своята 330-годишнина храма беше основно реставриран и обновен  благодарение на христолюбиви и родолюбиви българи.Църквата е била разрушавана два пъти при османските нашествия, след което е възстановена през XVIII-XIX век, както и по време на Балканската война /1912-1913 г.  През 1980 г. църквата рухва, но е възстановена 1985 г. От някогашния храм са запазени четири царски икони и една каменна икона с ктиторски надпис от първата половина на XIX век. Снимки: pirinsko.com", "date": "2018.08.18", "title": "Голям курбан за здраве в Добринище"}
{"url": "https://www.monitor.bg:443/bg/a/view/namushkaha-s-noj-v-gyrba-myj-v-centyra-na-tyrnovo-141992", "text": "Млад мъж беше намушкан с нож в центъра на Велико Търново. Престъплението е извършено днес около 14,00 ч. на главната улица „Васил Левски” в старата столица, близо до сградата на съдебната палата. Според разкази на минувачи и нападателят и пострадалия са на около 30 години, като и двамата били мургави. Те се срещнали на тротоара и вероятно между тях е избухнал скандал „Чух, че нещо си говореха на доста висок тон. След това видях как единият, по-едрият измъкна един нож, който май беше запасана на хълбока му, извика: „Ей сега те убих” и удари другия в гърба, малко встрани, в областта на бъбреците. Този втория го удари в юрук, след това се хвана за удареното място и падна на земята. А този дето го наръга избяга по главната улица към пазара. Нападателят беше със синя тениска и зелени къси гащи, възпълничък”, разказа един от очевидците. Продавачка от близък магазин пък сподели, че намушканият преди да падне на земята стискал в ръка блузката си, която била доста подгизнала в кръв. той е откаран и настанен в болницата, а извършителят се издирва от органите на реда. Около час след инцидента, районът на местопрестъплението все още беше отцепен с полицейски ленти и заграждения, а криминалистите извършваха следствени действия и разпитваха хора от съседните магазини. Полицаите и спряната патрулка очевидно предизвикаха интерес и сред неколцина чужденци, които минавайки покрай загражденията направиха няколко снимки за видимо неудоволствие на униформените, които обаче не им попречиха. ", "date": "2018.08.18", "title": "Намушкаха с нож в гърба  мъж в центъра на Търново"}
{"url": "https://www.monitor.bg:443/bg/a/view/otkriha-pametnik-na-bylgarskite-podvodnichari-141991", "text": "С военен ритуал в Пункта за базиране на ВМС във Варна, тържественото бe открит Паметник на българските подводничари. Той е изграден по идея на Съюза на подводничарите в Република България, с безрезервната подкрепа на командването на Военноморските сили. Да присъстват на тържествената церемония на кея на Осми дивизион „Подводни лодки“, чиято 64-та годишнина се чества тази година, бяха дошли много адмирали, офицери, старшини и матроси – от запаса и все още служещи в бойния флот. Строят на почетния караул прие командирът на Военноморските сили, контраадмирал Митко Петев, който заедно с председателя на Управителния съвет на Съюза на подводничарите в Република България, капитан І ранг от резерва Станко Станков, откри монумента. Той беше осветен с църковен ритуал от иконом Цветан Флоров от Варненската и Великопреславска Света митрополия. В словото си капитан І ранг Станков благодари на онези, които помогнаха за осъществяването на идеята – държавни и неправителствени институции, организации, фирми и хиляди спомоществователи - ветерани и приятели на подводничарите и на военния ни флот. Пред присъстващите контраадмирал Петев изрази признателност към славните първопроходци на подводното дело, към героичните дела на поколения български моряци, служили достойно и с чест, защитавайки морските пространства на Родината. Той благодари и на ветераните, на радетелите за съхраняване на флотските традиции и на всички, които подпомагат делото за запазване историческата памет за военния флот. Със заповед на министъра на отбраната с нагръден знак  „За достойнство и чест”- първа степен, беше награден капитан ІІ ранг Димитър Върбанов. Венци и цветя в знак на почит и преклонение пред паметта на българските подводничари, които не са вече сред нас, бяха поднесени от членовете на съюзната им организация в Република България, от командира на Военноморските сили,  общинската администрация на Варна,  Съюза на ветераните от войните и Съюза на офицерите и сержантите от запаса и резерва, както и от много гости на церемонията.", "date": "2018.08.18", "title": "Откриха Паметник на българските подводничари  "}
{"url": "https://www.monitor.bg:443/bg/a/view/kurkuma-i-smokini-zalichavat-vitiligoto-141936", "text": "Витилиго (левкодерма) е кожно заболяване, при което меланинът в кожата се разрушава и тя се покрива с бели петна. Болестта не е заразна, дължи се на автоимунен дефект и може да се предава генетично, но не всякога. Тя не поразява деца и има сезонен характер – белите петна се появяват по-често и обхващат по-големи зони през лятото. Някои заболявания също могат да отключат витилиго. Сред тях са тези на стомашно – чревния тракт и на черния дроб. Приема се, че от него страда 1% от човешката популация на планетата. В аптечната мрежа се продават редица продукти, както за вътрешна, така и за външна употреба срещу тази кожна аномалия. Практикува се и лечение с ултравиолетови лъчи, но само по лекарско предписание. Умелото използване на козметика маскира белите петна твърде успешно, както и кремовете за изкуствен слънчев загар. Някои пристъпват към дермабразио. Тази козметична процедура, при която се почиства кожата слой по слой обаче също трябва да бъде консултирана с лекар – дерматолог, тъй като успешността й зависи от обхвата на петната и от колко време те са се появили по тялото. Като цяло, тя не се препоръчва, тъй като може да даде обратен ефект, ако се изпълнява от непрофесионалист. В миналото хората с витилиго са замаскирали проблема, като са използвали скълцани сочни листа от орех. В съвремието те могат да бъдат смяли. След това в сока, който са пуснали се потапя памучен тампон, с който се натриват засегнатите от витилиго бели участъци по кожата. Консумацията на пресни смокини в продължение на два месеца намалява разпространяването на старите петна и намалява вероятността от появата на нови. За добър ефект се препоръчват по десет плодчета, ако са малки и по 5, ако са големи. Домашен лосион от синапено масло и куркума. Неудобството е, че ефектът се постига бавно и е необходима упорита последователност при употребата му. Първоначалният ефект от прилагането му започва да се забелязва към 30-я ден, а намаляването на по-старите и изчезването на новите петна става към 8-я месец. За да си приготвите лосион е необходио да смесите 5 супени лъжици куркума на прах, като към нея с непрекъснато разбъркване добавите 250 мл синапено масло. С тази смес петната се мажат два пъти всеки ден. Ако изберете тази народна рецепта, потърсете естествена куркума на прах от билковите магазини, тъй като в търговската мрежа масово се продава синтетичния вариант на подправката, която дава аромат, но няма никакви други свойства.", "date": "2018.08.18", "title": "Куркума и смокини заличават витилигото"}
{"url": "https://www.monitor.bg:443/bg/a/view/nankov-ukrepvaneto-na-pytja-do-rilskija-manastir-shte-prikluchi-do-dva-meseca-141997", "text": "От следващата седмица започват дейности за цялостното отваряне на пътя до Рилския манастир, включващи  обрушването и поставянето на мрежи на скатовете на  срутищата, които затвориха частично пътя до Светата обител.  Това съобщи министърът на регионалното развитие и благоустройството Николай Нанков, който инспектира днес трасето до манастира.  Първоначалното укрепване на пътя се очаква да приключи за срок от два месеца. В момента екип от геодезисти работи върху набелязването на мерки за дълготрайното решаване на въпроса в този участък от пътя, обясни министърът и добави, че за трайното укрепване на ската при 27-ми км вече е стартирала подготовката на обществена поръчка за изработването на технически проект за извършване на укрепителни и обезопасителни работи в участъка.   Целта е проучвателно-проектанските работи да изяснят инженерно-геоложките условия в района на срутищните процеси, причините за тяхното възникване и да бъдат предложени конкретни мероприятия за трайното укрепване, възстановяване и недопускане в бъдеще на срутване на скални маси върху пътното платно, стана ясно още от думите на Нанков.  В момента движението в отсечка от 250 м по пътя до Рилския манастир се осъществява в една лента. Участъкът е сигнализиран с необходимите пътни знаци, скоростта е ограничена до 40 км/ч., като преминаването е безопасно.   По време на ремонтните дейности пътят ще се затваря частично за по няколко часа, в зависимост от трафика и натовареността на участъка. Движението ще се регулира от \"Пътна полиция\", като работата им ще бъде подпомогната от служители на Областното пътно управление - Кюстендил и от пътноподдържащата фирма.   Днес министърът посети Рилския манастир на големия християнски празник Успение на Св.Иван Рилски.", "date": "2018.08.18", "title": "Нанков: Укрепването на пътя до Рилския манастир ще приключи до есента"}
{"url": "https://www.monitor.bg:443/bg/a/view/ben-kros-se-ojeni-v-jeravna-141996", "text": "Британският актьор Бен Крос каза заветното „да“ на своята любима Деяна по време на традиционния фестивал на народната носия в Жеравна. Хиляди гости от цяла България и чужбина станаха свидетели на венчавката на младоженците, които спазиха всички стари наши традиции. Крос, който живее в страната ни от 2005 г., нарече тъщата си „мамо“, а тя го захрани с мед, както традицията повелява. Звездата от сериала „Банши, Пенсилвания“ бе изведен от дома си, след което отиде да вземе булката и се наложи да я откупи. Крос говори прекрасно български, а в актива си с бохемски преживявания има дует на „Аполония” с Васил Петров, реклама с Бербатов и стопиране на пиянска свада с Тончо Токмакчиев в Банско.", "date": "2018.08.18", "title": "Бен Крос се ожени в Жеравна"}
{"url": "https://www.monitor.bg:443/bg/a/view/uslovna-prisyda-za-40-lv-podkup-na-katadjii-141994", "text": "С условна присъда напусна старозагорския окръжен съд 32-годишен жител на сливенското село Градец, който застана пред Темда по обвинение в даване на подкуп на служители на МВР. Малко преди полунощ на 29 юли автомобилът „Мерцедес“, управляван от младия Ванко А. бил спрян от двама служители на РУ – Казанлък, които изпълнявали дежурство на контролния пункт при входа на прохода Шипка. Проверката била предприета след сигнал от колегите им Габрово, че в същата кола има съмнителни лица. При огледа на Мерцедеса станало ясно, че липсва винетка, не е  платена гражданската отговорност , а шофьорът няма в себе си свидетелство за правоуправление. Докато полицаите подготвяли наказателното постановление градечанинът пуснал в патрулната кола две банкноти от по 20 лв. с думите: „Момчета, почерпете се, а аз да тръгвам, че път ме чака!“. Последвал незабавен арест и образуване на бързо досъдебно производство. В съдебната зала преценили, че делото ще се гледа по съкратената процедура, след като обвиняемият признал вината си и пожелал да не бъдат събирани допълнителни доказателства за случилото се на прохода. Първоначалната 9-месечна присъда е намалена с една трета, а изпълнението й е отложено за 3 години. 100 лв глоба ще плати виновникът, а държавата отнема и парите от подкупа.", "date": "2018.08.18", "title": "Условна присъда за 40 лв. подкуп на катаджии"}
{"url": "https://www.monitor.bg:443/bg/a/view/hvanaha-heroin-za-1-8-mln-leva-v-turski-tir-141993", "text": "20 кг хероин с висока чистота задържаха на ГКПП Капитан Андреево в четвъртък. Стойността на заловената дрога е за над 1,8 млн. лева по хипотетичните цени, използвани от съдебната система, съобщиха от Апелативната прокуратура в Пловдив. До момента е ясно, че на 16 август 2018 г., на ГКПП-Капитан Андреево, около 14.00 часа, от Република Турция в Република България влязъл товарен автомобил, марка „ДАФ“. Той бил отклонен за пълна митническа проверка. Върху резервната гума на полу-ремаркето имало поставен сак, в който се намирали 19 броя пакети. Полевият наркотест показал, че кафявото  прахообразно вещество в тях е хероин. Товарният автомобил и намереното наркотично вещество са били иззети. Шофьорът на тира е привлечен към наказателна отговорност за престъпление по чл. 242 ал.4, вр. ал.2 от Наказателния кодекс. Той е задржан за 72 часа с прокурорско нареждане. Държавното обвинение ще иска от съда в Хасково да  го остави за постоянно в ареста. Разследването по случая продължава.", "date": "2018.08.18", "title": "Хванаха хероин за 1,8 млн. лева в турски тир"}
{"url": "https://www.monitor.bg:443/bg/a/view/pochina-kofi-anan-bivsh-rykovoditel-na-oon-i-zvezda-na-svetovnata-diplomacija-141998", "text": "Бившият генерален секретар на ООН Кофи Анан, лауреат на Нобелова награда за мир, почина в събота на 80-годишна възраст, след като бе станал звезда на световната дипломация през десетте години, прекарани на най-високия пост в ООН. \"Семейство Анан и Фондация \"Кофи Анан\" съобщават с огромна скръб, че бившият генерален секретар на ООН и лауреат на Нобелова награда за мир Кофи Анан почина в мир в събота, 18 август, след кратко заболяване\", информира фондацията му в комюнике, разпространено в Женева. Сегашният генерален секретар на ООН Антониу Гутериш отдаде почит пред паметта на своя предшественик, когото нарече \"сила, насочвала към доброто\". Дипломат от кариерата, по време на двата си мандата - от 1997 до 2007 г., Кофи Анан дава принос за по-осезаемо присъствие на ООН на международната сцена.  Първи генерален секретар с произход от Субсахарска Африка, ганаецът ръководи организацията в тревожни времена, белязани от войната в Ирак; върху постиженията му обаче хвърлят сянка обвинения в корупция, свързани с аферата \"петрол срещу храни\". При все това Анан напуска ООН като един от най-популярните й ръководители. Съвместно с организацията, която ръководи, е удостоен през 2001 г. с Нобеловата награда за мир \"заради усилията да се постигне един по-организиран и по-мирен свят\".  \"Опитах се да поставя човека в центъра на всичко, предприемано от нас - от превенцията на конфликти до развитието и човешките права\", заявява той, приемайки Нобеловата награда в Осло. С изключение на неколкогодишната работа като директор на туризма в Гана Анан посвещава на ООН четирийсет години от професионалната си дейност. И става първият генерален секретар, дошъл от средите на самата организация. Отначало управлява човешките ресурси на ООН, после отговаря за бюджетните въпроси, след това - от 1993 г., поема операциите по поддържане на мира, а четири години по-късно оглавява цялата организация. Докато е начело на департамента за мироопазващи операции, ООН преживява два от най-мрачните епизоди в историята си - геноцида в Руанда и войната в Босна. През 1994 г. сините каски се изтеглят от Руанда, затънала в хаос и междуетническо насилие. А година по-късно ООН не успява да попречи на сръбските сили да избият хиляди мюсюлмани в Сребреница, Босна. Тези провали, пише в своята автобиография Кофи Анан, \"ме изправиха лице в лице с бъдещото ми най-сериозно предизвикателство, докато бях генерален секретар - да обяснявам, че при очевидни нарушения на човешките права намесата е законна и необходима\".", "date": "2018.08.18", "title": "Почина Кофи Анан - бивш ръководител на ООН  и звезда на световната дипломация "}
{"url": "https://www.monitor.bg:443/bg/a/view/erdogan-obeshta-da-ne-promenja-posokata-141999", "text": "Турция няма да сменя курса си заради икономически натиск отвън, заяви президентът Реджеп Тайип Ердоган пред конгреса на оглавяваната от него Партия на справедливостта и развитието. \"Противниците на Турция използват против нас икономически натиск. Страната ни обаче не възнамерява да променя своя курс. Не са успели и няма да успеят да сломят Турция\", заяви той. Ердоган изрази готовността на Турция да противостои на предизвикателствата и да не се поддава на натиска на страни, които наричат Анкара свой стратегически партньор. \"Определени сили заплашват Труция с икономически натиск и спад на курса на турската лира, но ние сме готови да противостоим на такива предизвикателства. Турция няма да се поддаде на натиска на тези страни, които я наричат свой стратегически партньор, но при това възприемат нашата страна като стратегическа цел за оказване на натиск\", посочи Ердоган в речта си. На 10 август американският президент Доналд Тръмп одобри удвояване на митата за стомана и алуминий за Турция заради разногласия, свързани със задържането на американския пастор Андрю Брънсън. В отговор турският президент Реджеп Тайип Ердоган обяви бойкот на всички видове американска електроника и повиши митата за 22 вида продукти и стоки, внасяни от САЩ. \"Днес някои хора се опитват да ни сплашват чрез икономика, чрез лихвени проценти, валутен курс, инвестиции и инфлация\", каза още Ердоган, цитиран от Ройтерс. \"Ние им казваме: ние виждаме вашите игри и ви отправяме предизвикателство\", заяви Ердоган. Агенция Ройтерс обръща внимание, че изказването на Ердоган е направено ден, след като \"Стандард енд Пуърс\" и \"Мудис\" понижиха кредитния рейтинг на Турция на фона на кризата с турската лира. В речта на конгреса Ердоган заяви отново готовност за провеждане на антитерористични операции в Сирия и Ирак. \"Ние сме решени да отстраним в Сирия и Ирак опасностите, които произтичат по адрес на нашата страна. Ние ще направим по протежение на нашите граници от Суруч до Джизре това, което направихме по-рано в Джараблус, Ал Баб и Африн\", посочи Еродган. На 12 август Ердоган изрази готовност да освободи нови зони от терористи в Сирия и да ги присъедини към териториите, на които Анкара проведе по-рано операциите \"Ефратски щит\" и \"Маслинова клонка\". Турция и Франция ще действат заедно що се отнася до американските санкции против Турция, се съгласиха в телефонен разговор министрите на финансите на двете страни, предаде Танюг. Турският министър Берат Албайрак и френският му колега Брюно Льо Мер се съгласиха да сътрудничат тясно за развитието на по-добри отношения между двете страни и се договориха да се срещнат в Париж на 27 август. Отношенията между САЩ и Турция се напрегнаха силно след решението на САЩ да увеличат митата върху турска стомана и алуминий. Турската лира загуби вчера пет процента от стойността си, след като турски съд отхвърли иска за освобождаването на американския пастор Андрю Брънсън. Лирата отслабна с 35 на сто спрямо долара тази година, което в най-голяма степен е последица от влошаването на отношенията между двете съюзнички в НАТО заради случая с пастор Брънсън, съден от турски съд по обвинения в тероризъм и шпионаж.", "date": "2018.08.18", "title": "Ердоган обеща да не променя посоката"}
{"url": "https://www.monitor.bg:443/bg/a/view/dvama-motoristi-zaginaha-za-3-chasa-kraj-moreto-141984", "text": "Двама мотористи загинаха в рамките на 3 часа край морето, съобщиха от ОД на МВР-Варна.По двата случая са образувани досъдебни производства. Първият инцидентът се разиграл около 17 часа вчера, на бул. „8-ми Приморски полк“, в района на новия магазин „Кауфланд“ към кв. „Виница“. Там 33-годишният водач на мотоциклет „Сузуки 1000“ е предприел изпреварване на завиващ лек автомобил „Фолксваген Голф“, при което следва фаталния сблъсък. Пострадалият моторист е откаран в болница в много тежко състояние. Според спешните медици, той е приет в интензивното отделение със съчетана травма - множество наранявания и фрактури по цялото тяло, в състояние на кома е с опасност за живота, като за него се търсеше и кръв за преливане. По-късно, към 21,15 часа обаче, той  почина. В 19,22 часа бе съобщено, че на Автомагистрала „Хемус“, в района на девненския квартал „Повеляново“ е възникнало друго пътно произшествие с мотоциклетист. Полицейският екип, изпратен на мястото, е констатирал, че вследствие на неъобразена скорост „Ямаха R6“ е излязла вдясно, извън платното за движение, където се преобърнала. Вледствие на катастрофата, 29-годишният водач е починал на място. По двата случая са образувани досъдебни производства.", "date": "2018.08.18", "title": "Двама мотористи загинаха за 3 часа край морето"}
{"url": "https://www.monitor.bg:443/bg/a/view/midi-poli-za-mini-momicheta-141952", "text": "Всеизвестен факт е, че всяка жена отделя специално място в гардероба си за любимата малка черна рокля, стилно кожено яке и прилепнал чифт дънки. Представителките на нежния пол обаче не трябва да пренебрегват и наличието на поли в личната си колекция. Те понякога са по-добър вариант и от роклите, тъй като една дама не трябва да се появява два пъти с една и съща такава, докато полите може да сменяте с голям набор кокетни блузки. Миди модата е характерна за 50-те години на миналия век и явно световноизвестните дизайнери се чувстват носталгични към миналото, тъй като такива поли заляха пазара. Този сезон на почит са миди полите (б. а. - със средна дължина). Тук обаче трябва да имаме едно наум, че такива са по-подходящи за стройни момичета, тъй като талията и глезените са подчертани. който честно казано винаги е лоша идея за 20+ годишните, както и за дългите поли, които често настъпваме и цапаме. Миди такива са последен писък на модата. Те са подходящи както за високи, така и за ниски момичета. Друг техен плюс е, че си подхождат с обувки на висок ток, с платформа, пантофки, сандали и дори кецове, спрямо вкуса на притежателката им. Сред най-популярните за пролет-лято 2018 година са миди полите с плисе. под светлините на прожекторите и крие „магически“ свойства в кройката си. По-пухкавите дами изглеждат по-слаби в тях, а гонещите анорексия девойки се сдобиват с малко обем около бедрата. Не трябва да се спирате на щамповани такива, но може да си позволите обсипани с лъскав брокат или в преливащи цветове. Нашумелите напоследък също са сред миди дрехите, които задължително трябва да имате в гардероба си. Те идеално подчертават талията и си подхождат с всякакъв тип блузи. Може да заложите на класическа визия с черна пола и бяла блуза, да влезете в ролята на изкусителка с изрязано потниче или да експериментирате с изчистена тениска и кецове. Безспорно обаче полите „слънце“ са сред най-женствените облекла на пазара. Миди модата включва и актуалните през последните сезони поли тип „молив“. Това са тези впити дрехи с висока талия, чиято дължина спира точно под коляното. Те са и много добра инвестиция, защото са подходящи както за работа в офис, така и за вечеря с приятели и купонясване в клубовете посред нощ. Можете да си избирате сред богата гама от цветове и платове, защото стига да е Разбира се, препоръчително е да имате такава черна и изчистена пола. А хитът през последните месеци е късо бюстие или блузка в съчетание с „молив“. Бонус към този изящен тоалет е и фактът, че се създава визуална илюзия за по-стройна фигура и по-дълги крака. По-екстравагантните жени могат да заложат и на миди пола в стил туту. Такива са актуални в нежни цветове – бледорозово, светлосиньо и бяло, тъй като по традиция са подходящи за най-малките мадами. Полите туту обаче не са подходящи за представителките на нежния пол, които не се славят със стройна фигура.", "date": "2018.08.18", "title": "Миди поли за мини момичета"}
{"url": "https://www.monitor.bg:443/bg/a/view/prijateli-na-driftadjijata-georgi-dva-pyti-pileshe-gumi-na-krygovoto-i-po-ulicata-nadolu-na-tretija-pomete-horata-pred-zavedenieto-141986", "text": "„Два пъти пилеше гуми на кръговото пред общината и после по улицата надолу. Натискаше газта, после спирачката, дърпаше и ръчната. На третия път се заби в хората и в заведението. Умолявахме го неколкократно да спре, но той не ни послуша\".  Това разказаха пред съда в петък трима приятели на дрифтаджията Георги. Районните магистрати от Петрич оставиха с мярка „задържане под стража“ 18-годишният дрифтаджия, след като изслушата показанията на трима негови приятели, които са се возили в колата му в злополучната нощ. Каква е точно причината за тежкия пътен инцидент предстои да се изясни от автотехническата експертиза. На асфалта пред местопроизшествието още личат ярки следи от търкане на гуми. Георги е имал шофьорска книжка от края на месец юни. За последните 3 месеца, той е излизал 22 пъти извън страната, повече през ГКПП- Златарево. Тези факти са посочени от прокурора като илюстрация, че е мобилен и съществува опасност да се укрие. Адвокатът му е изтъкнал, че все пак става въпрос за млад човек, който тази година ще бъде ученик в 12 клас в петричката гимназия, освен това е неосъждан , а искането да бъде задържан за престъпление по непредпазливост, е направено под влияние на обществото. Георги Попстоянов не е пожелал да даде обяснения на делото. Определението на РС-Петрич ще бъде обжалвано пред Окръжен съд- Благоевград следващият четвъртък. Трима приятели возили се в злополучния „Опел“ „заковаха“ 18г. Георги с признание в съда: \"Форсираше колата, дърпаше ръчната и правеше дрифтове, многократно го молехме да спре, но не ни послуша!\". В нощта срещу четвъртък, 16 август, около 00:25 18-годишният Георги Попстоянов с едномесечен стаж зад волана помете компания от непълнолетни свои познати в центъра на Петрич. Инцидентът стана на тротоара, на ул. „Цар Борис III“ пред сградата на бившия съд в южния град.   Късно вечерта непълнолетна компания от 8 тинейджъри се връщали от събор и застанали под навеса на заведението „Катмите“, защото чули че отгоре идва кола с мръсна газ и свистене на гуми. Те знаели, че по това време на нощта там се прави дрифт. Отгоре с бясна скорост се задал познатият им Георги Попстоянов с една от колите на баща си „Опел Астра“. Дъждът бил току-що спрял и на мокрия асфалт колата занесла, качила се на тротоара и помела застаналите под навеса тинейджъри. Най-тежко са пострадали 17-годишният Крум Николов от село Първомай  15-годишната Валентина Латурплиева от с. Тополница. Крум е с ампутиран крак, а 15-годишната Валентина се отървала със счупена подбедреница, травма в корема и порезни рани по краката, настанени са в санданската болница. Линейка закара сестрата на Крум  в петричката болница с травма на крака. По-късно тя е освободена за домашно лечение.  Днес пострадалите Крум и Валентина бяха преместени от реанимация в отделението по ортопедия на болница „Югозападна“. Стабилизирани са, живота им е вън от опасност и вече близките им могат да ги посещават.", "date": "2018.08.18", "title": "Приятели на дрифтаджията: Два пъти пилеше гуми на кръговото"}
{"url": "https://www.monitor.bg:443/bg/a/view/grantadjiite-nalaziha-protesta-sreshtu-olimpik-snimki-141990", "text": "Грантаджийските кръгове от професионални протестъри, обслужващи интересите на олигархията, налазиха и митинга на шофьори срещу кипърската застрахователна комапния „Олимпик“. Преди няколко дни дружеството обяви фалит и така полиците на десетки хиляди наши шофьори се оказаха невалидни от 18 август в 00 часа. Заради това шофьорите обявиха мирен протест пред Народното събрание, който обаче за минути бе налазен от професионалните митингуващи Антоанета Цонева, Иво Мирчев и Иван Бедров, показа проверка на място на Агенция „Монитор“. Цонева и Мирчев освен по грантаджийска линия са свързани и от членството си в олигархичното политическо ГМО „Да(й), България“, сламен лидер на което е проваления правосъден министър Христо Иванов. От няколко дни юристът, който си заслужи прякора Пинокио заради измислиците, които сее от години в публичното пространство, се активизира да обикаля удобни ТВ студиа и да дава изявления пред медиите от Фабриката за фалшиви новини на олигархията. На-вероятната причина за тази съмнителна активност се крие в пореден опит на задкулисните кръгове у нас, създадени под крилото на Иван Костов с парите от бандитската приватизация, За целта от известно време задкулисните играчи са активирали пионките си да клатят държавата като разпръскват измислици в публичното пространство, които след това Фабриката да ретранслира и доукрасява. Част от машината за медийни клевети пък е и самият Бедров, който също нагледа протеста на недовлоните шофьори заедно с аверите си грантаджии. След като видяха обаче, че хората нямат намерение да обслужват интересите на олигархията, а са дошли просто да изразят недоволството си от случилото се, пионките на задкулисието се ометоха от площада. \"Не искаме оставките на никого, а институциите да си свършат работата и да не се допускат фалити на застрахователи\", коментираха недоволните. Те са категорични, че са си платили това, което трябва да бъде платено, и настояват полиците им да продължат да действат, а не да си купуват нова \"Гражданска отговорност\". Около 40 автомобила се събраха в петък късно вечерта пред парламента. Недоволни шофьори за кратко блокираха жълтите павета в 00.00 часа в знак на протест, но бързо бяха отстранени от пътя от полицаите. От полунощ на 18-ти август застраховките към компания \"Олимпик\" вече са невалидни. Шофьорите трябва да са наясно, че ако предизвикат катастрофа при невалидна \"Гражданска отговорност\", предупреждаваха през последните дни от полицията. Ето защо събралите се шофьори оставиха няколко автомобила в кръстовището пред парламент в знак на протест. Те обясняваха на униформените, че автомобилите им вече не са в движение, заради изтекла полица. Шофьорите трябва да ги подменят с полици на други застрахователни дружества. На 7 август застрахователното дружество от Кипър \"Olympic Insurance Co. Ltd\", което оперира чрез свой клон и в България, остана без лиценз за извършване на дейност, съобщиха тогава от Комисията за финансов надзор. Над 50 хиляди автомобила са с втора полица към друга компания, съобщиха вчера от Гаранционния фонд. В първите дни след 17 август КАТ няма да санкционира собствениците на невалидни полици, обявиха от МВР, но няма яснота колко ще бъде гратисния период.", "date": "2018.08.18", "title": "Грантаджиите налазиха протеста срещу „Олимпик“ (СНИМКИ)"}
{"url": "https://www.monitor.bg:443/bg/a/view/sled-grisho-djokovich-bi-raonich-i-e-na-polufinal-141983", "text": "Новак Джокович спечели втори мач в рамките на няколко часа и е полуфиналист на турнира от сериите Мастърс в Синсинати. Сърбинът детронира Григор Димитров в доиграването снощи, а след това спечели с 2:1 сета и четвъртфинала си срещу канадеца Милош Раонич след 7:5, 4:6, 6:3. В третия решителен сет Джокович допусна пробив в третия гейм, но веднага върна брейка и след това направи още един, за да приключи мача след два часа и половина игра. На полуфиналите 10-ият в схемата сърбин ще срещне хърватина Марин Чилич, който спечели срещу Пабло Карено-Буста (Испания) със 7:6(7), 6:4.", "date": "2018.08.18", "title": "След Гришо Джокович би Раонич и е на полуфинал"}
{"url": "https://www.monitor.bg:443/bg/a/view/rev-na-motori-raztyrsva-vidin-na-nacionalnija-motosybor-snimki-141985", "text": "С концерт на рок групите „Мегахерц” и „Епизод” стартира в петък Националният мотосъбор във Видин. Събитието се организира от местния клуб „Северозападни мотори”, със съдействието на Община Видин. Кметът на Общината Огнян Ценков се срещна с участниците, които се събраха в бившето военно поделение до крепостта „Баба Вида”. Той отправи своите поздравления и подчерта, че Община Видин отново дава своята подкрепа за реализирането на това популярно събитие, което събира хора от цялата страна и от чужбина.  Кметът поднесе специални благодарности на членовете на видинския мотоклуб „Северозападни мотори“ и на неговия президент Младен Младенов - Денкича, които влагат много усилия и енергия за организирането на това събитие от национален мащаб и популяризират старопрестолния Видин. Младен Димитров – Денкича поздрави мотористите и благодари на видинския кмет за оказаната подкрепа: „ Без Вас, г-н Ценков, това събитие нямаше да стане факт. А то предизвика наистина голям интерес”. От името на мотоклуба той подари на кмета сувенир – умален модел на мотор, символ на клуба. В съботния ден любителите на високите скорости от над 30 мотоклуба от страната и чужбина се включиха в почетна обиколка на град Видин, станаха свидетели на стънт шоу, състезания по драг на летището край с. Иново, томбола и игри. Единадесетото издание на Националния мотосъбор приключва днес - на 18 август вечерта с рок концерт на групите „Ъ голям” и „Северозападняците”.", "date": "2018.08.18", "title": "Рев на мотори разтърсва Видин на Националния мотосъбор (СНИМКИ)"}
{"url": "https://www.monitor.bg:443/bg/a/view/standard-end-puyrs-i-mudis-smyknaha-kreditnija-rejting-na-turcija-141980", "text": "Агенцията \"Стандард енд Пуърс\" понижи кредитния рейтинг на Турция до равнище В+ и предрече, че отслабването на лирата ще направи така, че икономиката да се свие догодина, предаде ДПА. \"Значителното отслабване на лирата има отрицателни фискални измерения и в същото време подлага на напрежение корпоративните баланси и поставя под още по-голям натиск местните банки\", посочва рейтинговата агенция. \"Прогнозираме рецесия догодина. През следващите четири месеца инфлацията ще достигне пик от 22 процента, след което до средата на 2019 г. ще спадне до под 20 процента\", заявява тя. Рейтинговата агенция добавя, че разглежда политиката за реакция на турското правителство като \"ограничена\". Едновременно с това и агенция \"Мудис\" понижи кредитния рейтинг на Турция до равнище Ba3 и заяви, че условията там може да подхранят инфлация. \"Основният двигател за днешното понижение е продължаващото отслабване на публичните институции в Турция и свързаното (с това) намаляване на предсказуемостта в правенето на турската политика\", посочва рейтинговата агенция. \"Мудис\" изтъква безпокойства за независимостта на турската централна банка - която не повиши лихвените проценти - и липса на прозрачност, що се отнася до плановете на Анкара за справяне с неотдавнашните финансови трусове. Условията \"вероятно ще подхранят още повече инфлацията\" и има увеличаващ се риск за платежния баланс.", "date": "2018.08.18", "title": "\"Стандард енд Пуърс\" и „Мудис” смъкнаха кредитния рейтинг на Турция"}
{"url": "https://www.monitor.bg:443/bg/a/view/petima-zaginali-pri-katastrofi-za-denonoshtie-141981", "text": "Петима са загинали и 26 души са били ранени при 23 катастрофи в страната през изминалото денонощие, съобщиха от МВР. Няма опасност за живота на ранените. В София е имало едно тежко и 55 леки пътни произшествия с един ранен. От началото на годината в 4140 катастрофи са загинали 356 и са ранени 5244 души, отчита МВР.", "date": "2018.08.18", "title": "Петима загинали при катастрофи за денонощие"}
{"url": "https://www.monitor.bg:443/bg/a/view/ministyr-angelkova-stopanite-na-10-morski-plaja-sa-zastrasheni-ot-prekratjavane-na-dogovorite-141989", "text": "Стопаните на около 10 морски плажа са застрашени от прекратяване на договорите им заради драстични нарушения, ако не изпълнят предписанията ни до края на този сезон. Това заяви министърът на туризма Николина Ангелкова при днешната си инспекция на морски плаж “Слънчев бряг-централен”, който също е сред неизрядните, съобщиха от ресорното ведомство. Тук сме наложили неустойка от 32 хил. лв. за наличие на бетонови площадки на самата ивица около 6 заведения – „Кораба”, „Фиеста”, „Морис” и др. Открихме също допълнителна търговска площ до заведението „Кораба” и сме дали предписание за отстраняването й, коментира министърът. Тя поясни, че съвместно с ДНСК и РДНСК е установен пред хотел „Европа” и асфалтов паркинг на същия плаж, което е абсолютно недопустимо. Сред нарушителите попадат още „Созопол-Буджака”, където липсват спасители, медицинско обслужване и има допълнителна търговска площ извън одобрената от министъра на туризма схема, „Равда-Академика”, „Равда ХТИ”, „Равда НДК”. На четири плажа от територията на община Бяла перманентно липсват спасители и има допълнителна търговска  площ, стана ясно от думите й. Министър Ангелкова припомни, че за плажа на Албена ведомството е наложило неустойка от 101 хил. лв. заради липса на спасители в началото на юни, но там се очаква да започне процедура за концесия, защото договорът изтича в края на годината. Въпреки това неустойката ще бъде наложена, категорична бе министърът. Проверката на РИОСВ засега не откри строеж върху дюни на „Слънчев бряг-централен”, но инспекциите продължават интензивно по план и по сигнали, уточни още тя. Предписанията, които ведомството е наложило, не освобождават стопаните на плажовете от плащане  на неустойки, за които те са информирани с писма.", "date": "2018.08.18", "title": "Министър Ангелкова: Стопаните на 10 морски плажа са застрашени от прекратяване на договорите"}
{"url": "https://www.monitor.bg:443/bg/a/view/lepenki-pravjat-predmetite-umni-141988", "text": "Интелигентните, свързани към интернет устройства, наистина биха улеснили ежедневието, но те обикновено трябва да бъдат оборудвани с електроника, захранвана от батерии. Това може скоро да се промени, ако Wi-Fi системата LiveTag, достигне производство. Дело на екип от Калифорнийския университет в Сан Диего, системата използва обикновени евтини етикети, които могат да се прилепват към предмети от ежедневието, без електроника. Тези етикети имат схеми от медно фолио, които са отпечатани върху гъвкав, подобен на хартия материал и не използват батерии, микрочипове или допълнителни електронни компоненти. Като пример за приложение на технологията, екипа създава функционален интерфейс, „тънък, като лист хартия”, който може да бъде прикрепен към стена, дреха или друга повърхност и да се използва, като дистанционно управление за музикален плейър. Създаден да контролира различни функции на музикалния плейър, етикета разполага с бутон за възпроизвеждане / пауза, бутон за следващата песен и плъзгаща се лента за силата на звука. „Когато пациентите се завърнат вкъщи, те могат да използват тази технология, за да предоставят данни за тяхната двигателна дейност, въз основа на това как те взаимодействат с ежедневните предмети у дома - дали отварят и затварят вратите по нормален начин или дали могат да вдигнат бутилка с вода, например”, казва проф. Xinyu Zhang, водещ изследването. „Продължителността, интензивността и честотата на техните дейности могат да бъдат записани и изпратени до лекаря им, за да бъде оценено тяхното възстановяване. И всичко това може да се направи в уюта на собствените им домове, а не да се налага да се връщат обратно в клиниката за преглед на двигателната дейност.” Също така, като се променят материала и схемите, етикетите могат да отразяват Bluetooth, клетъчни или LTE сигнали. За момента, LiveTag разполага с ограничен комуникационен обхват от един метър. Екипът работи по увеличаването на това разстояние, както и разработването на метод за производството на етикетите чрез стандартен печат с хартия и мастило.", "date": "2018.08.18", "title": "Лепенки правят предметите умни"}
{"url": "https://www.monitor.bg:443/bg/a/view/mamma-mia-niki-sotirov-141826", "text": "Ники Сотиров обича да броди по трасираните с дългогодишна привързаност пътеки на лятото. И сега, както много лета по-рано, актьорът и неговата муза Анна Каридова са на Варвара, защото на Ники му се струва, че в южното Черноморие има повече рокендрол. Освен това цял куп спомени от старите ленти връхлитат там звездата от множество емблематични родни и чуждестранни филмови продукции, което е винаги вълнуващо. Точно край Варвара Бинка Желязкова e снимала „Голямото нощно къпане“, където Сотиров прави една от жалонните си екранни роли. „Най-интересното беше, когато по драматургия трябваше да се давя в залива. Бинка все казваше: „Хайде, удави се най-накрая като хората...“. В един момент се появи някакво мъртво течение, кракът ми блокира, аз започнах да потъвам наистина и да викам за помощ. След като все пак успях да изляза от водата, тя ме поздрави: не без самоирония разказва Ники. Как се е спасил ли? Благодарение на инстинкта си за самосъхранение и късмета, които са му помагали по същия начин, когато почти щели да го обесят в сериала „Адаптация“ и едва не го застреляли във филма „Къщата“. Изобщо опасности са съпътствали доста от превъплъщенията му. „Мисля си, че в актьорската професия, с надникването в душите и съдбите на толкова хора, най-важното е да не загубиш собствената си идентичност, да не се размиеш и накрая да не знаеш кой си. Да влезеш в живота и психиката на десетки герои е огромно предизвикателство и истинска авантюра“, разсъждава той. Най-новата сценична изява на нашия известен актьор и мим е в един от водещите образи от мюзикъла Mamma Mia! в Софийската опера – творческа задача, в която Ники Сотиров, както обикновено, нито се е „удавил“, нито е изгубил себе си. Дори напротив. В мегаспектакъла на акад. Пламен Карталов се редуват няколко състава и в 5 от 7-те предсезонни представления, с които Операта отпуска бонус на своята публика в средата на септември, ще гледаме и слушаме именно Ники Сотиров в партията на Бил. „Има нещо революционно в това след колосалния успех на тетралогията на Вагнер да поставиш мюзикъл с хитовете на ABBA. За теб и екипа ти значи няма недостъпни върхове. С начинанието маестро Карталов покори някакъв арт Еверест, за което – дълбок поклон!“, отбелязва актьорът. И уточнява, че всъщност няма „първи“ и „втори“ състав, режисьорът Карталов е изработил изящно като брюкселска дантела всеки образ – просто другият в ролята, баритонът от Операта Александър Георгиев, има много ангажименти в чужбина, а през октомври заминава за Япония с „Тоска“ и „Турандот“, така че във всички представления на Mamma Mia! през месеца ще играе Ники. В периодите, когато пък той няма да има възможност, Александър ще пее по-често. Онези, които свързват името на Сотиров най-вече с висшето майсторство в пантомимата, навярно ще се учудят, че той не само се оказва отличен „говорещ“ актьор, но има и страхотен глас за музикални подвизи. „Като абитуриент съм бил свирех на 12-струнна китара, а и Mamma Mia! е третият мюзикъл, в който участвам след „Коса“ и „Ах, този джаз“ - обяснява той. - С разрешението на акад. Карталов вкарах рокендрол бленда в цялото пеене тук, а онова, което най-вече изненада колегите ми, е, че разкрих и комедийния си потенциал“. Ники определя артистичния екип на постановката като енигматичен микс: „Орли (Орлин Горанов) идва от попмузиката, аз – от киното, Мони Владов – от дублажа, любимата ми партньорка Деница Шопова, Люси Козарева и Еделина Кънева са звезди на Музикалния театър. А голямото откритие за мен е младата Весела Делчева, която притежава полиизмерен талант – танцува, пее и е страхотна актриса“. И Сотиров е свикнал с цялото си същество да се впуска в ролите – твърди, че на това са го научили неговите живи богове Ал Пачино и Джеръми Айрънс. „Смятам, че актьорът, трябва да може да „открадне“ от есенцията на всички изкуства, за да се получи онова истинско преживяване, което публиката търси. Отдавна е разбит митът, че драматичният актьор трябва да говори, в киното – да говори малко по-интимно, а певецът си пее и няма нужда от актьорско майсторство. Днес в професията трябва да можеш всичко: да яздиш, да караш мотор, да плуваш, да стреляш, да танцуваш, да пееш и какво ли още не“, убеден е човекът оркестър. Неговият Бил, както знаем и от нашумелия холивудски филм, е един от тримата възможни бащи на главната героиня Софи, в родната версия изпълнявана от Весела. Дали той е истинският, в представлението остава загадка. „Аз непрекъснато се шегувам, че ще искам кръвен тест. Но след като Софи с останалите има любовни дуети, а само с мене няма и ми се обяснява в обич с парчето Name of the Game, логиката клони натам“, намеква Ники. Той има дъщеря и в действителност. Ния е лекар психиатър, живее извън България и пътува по целия свят, но относително често се вижда с татко си. „Когато мога, пътувам при нея, а когато тя може, се връща тук и сме щастливи, защото общуваме изключително качествено. Нашата духовна връзка винаги е била много, много силна. Случвало се е аз да съм в Ню Йорк, тя в Хавана, а едновременно да ни боли лявата част на главата. Или аз да съм в Япония, тя в Лондон и като се чуем да се окаже, че и двамата имаме проблем с десния лакът. Понякога чувстваме едно и също, може би сме една душа в две тела“, предполага актьорът. Така, казват, се усещали близнаците, когато са разделени. Дали е вярно, историята мълчи; любопитното е обаче, че и Ники, и Ния са зодия Със сегашната си половинка, бившия топмодел Анна Каридова, актьорът е от доста време, но като се сметне и онова, през което й се е възхищавал край подиума от разстояние, то става още повече. Ники е режисирал и е водил безброй ревюта, но никога не са имали общо дефиле с Анна. „Господ е събирач и това, че ни събра в живота, е много голям романтичен подарък и за двама ни“, не крие той. След любовната ваканция Ники ще подеме отново моноспектакъла си „Откриването“ по текста на австриеца Петер Турини, който му донесе голямата награда за мъжка роля „Златен Bgmot” сред 21 представления от цял свят на Международния театрален фестивал в Габрово. В този опус за съдбата на актьора има и силна драматургия, и елементи на пантомима, и модерен танц в безмълвното присъствие на Теодора Стефанова от балет „Арабеск“, и джаз на живо в изпълнение на пианиста Антон Пиперов – изобщо е в синтетичния жанр, който Сотиров обожава. В Нов театър – НДК, ще продължи да играе в „Жертвата“ на Марио Фрати (един от диалогистите на Фелини), където партньорството му с Елена Петрова, според спецовете, може да се определи като кино в театъра. А на 26 и 27 септември, пак под режисурата на Бойко Илиев, очакваме в НДК сценичното раждане на един забележителен текст - „концентрат“ от романа „Атихрист“ на Емилиян Станев. Там Ники Сотиров ще бъде редом с Елена Петрова, Любомир Ковачев и Веселин Калановски, а актьорската му задача е свръхамбициозна – да бъде българският светец патриарх Евтимий...", "date": "2018.08.18", "title": "Mamma Mia, Ники Сотиров!"}
{"url": "https://www.monitor.bg:443/bg/a/view/ogneborec-zagina-zatisnat-ot-pojarna-kola-obzor-141974", "text": "48-годишният огнеборец от 02 РСПБЗН Пловдив Илиян Попов загина при фатална катастрофа с пожарникарската кола, която се преобърнала в дере на входа на Куклен. Двама негови колеги са били ранени при пътното произшествие и са били откарани за лечение в болница в София. По първоначална информация състоянието на оцелелите не е критично. Те са пътували по сигнал за горящи сухи треви край град Куклен до Пловдив. Катастрофата станала в проливен дъжд, който удари в петък вечерта района на Брестник и Куклен. Сигналът за горящите сухи треви бил получен около 16 часа в петък и огнеборците тръгнали с автомобил „Ивеко Магирус”. На един от острите завои преди Куклен колата им не успяла да го вземе и се преобърнала в дерето. При преобръщането фатално били затиснати и тримата пожарникари, единият от които – Илиян Попов, загинал на място. Катастрофата станала около 16,30 часа и заради нея пътят към Куклен бе затворен за няколко часа.  Официална информация от полицията в Пловдив какви са причините за трагичния пътен инцидент няма. За сметка на това обаче хора, които са видели пожарната кола преди катастрофата, пишат в социалните медии, че автомобилът със специален режим на движение е карал изключително бързо в проливния дъжд. „Направих път на колата в Брестник. Тя караше ужасно бързо в най-големия дъжд. Не мисля, че точно техническото състояние е причината, но това са само мои предположения”, пише пловдивчанка във фейсбук групата „Забелязано в Пловдив”. Именно там се развихря разгорещена дискусия дали пожарникарската кола е била технически изправна. В свой пост друга жена се възмущава, че тримата огнеборци са тръгнали на сигнал с автомобил, който е бил от три дни технически неизправен. Останалите потребители в групата я питат откъде знае това, но не получават отговор на въпросите си. Дали действително пожарникарската кола е била технически неизправна, или причината за ужасната катастрофа е високата скорост в проливния дъжд, ще бъде установявано от започналото разследване. То е под ръководството на окръжната прокуратура в Пловдив, съобщиха от полицията. В същото време колеги на загиналия младши експерт Илиян Попов, който е бил командирът на катастрофиралия екип, припомнят, че през последните две години това е четвърти инцидент с този модел пожарни автомобили. През миналия март е станал инцидент със същия „Ивеко Магирус” в Ловеч, след това през август в Бургас, а този март е имало произшествие и във Велико Търново. При тези три предишни катастрофи огнеборците са оцелели с различни леки и средни травми. „Този път обаче се случи най-лошото. Загина пожарникар. Отиде си един от нас, от нашето пожарникарско братство.Това са фактите...Почивай в мир, Илияне!!! Ти замени един огнен миг за вечност!!!Бог да прости!”, не скриват мъката си в социалните мрежи колегите на загиналия огнеборец.", "date": "2018.08.18", "title": "Огнеборец загина, затиснат от пожарна кола (обзор)"}
{"url": "https://www.monitor.bg:443/bg/a/view/kadilak-na-kralja-na-roka-ukrasjava-hotel-v-elhovo-141964", "text": "Кадилак от началото на 50-те години на миналия ХХ век от две години украсява входа на хотел „Колхида“ в граничното градче Елхово. Возилото е бодисано в розово, според местните двигателят му е с 375 конски сили мощност. Кадилак от началото на 50-те години на миналия ХХ век от две години украсява входа на хотел „Колхида“ в граничното градче Елхово. Возилото е бодисано в розово, според местните двигателят му е с 375 конски сили мощност. Собственост е на руски бизнесмен, с чиято подкрепа бил възстановен хотелският комплекс след близо 20-годишно изоставяне. Местните са категорични, че автомобилът е бил собственост на Краля на рока Елвис Пресли, който го закупил докато карал военната си служба в някогашната ФРГ. Той бил продаден на търг през 90-те години и последователно преминал през няколко ръце, докато станал притежание на руснака. Неофициално се разказва, че през  март 1955 г. Елвис  купил на старо първия си розов кадилак, за да вози  групата си \"The Blue Moon Boys\". Три месеца по-късно след повреда на пътя, колата се запалила и изгоряла.Малко след това Елвис поръчал втория, като държал нюанса на цвета да бъде копие на стария. Затова цветът бил направен специално по вкуса на Краля на рока. Той подарил тази кола на майка си Гладис .  Елвис бил страстен почитател на тази марка и събрал цяла колекция от нея. Голяма част от автомобилите обаче подарявал на приятели.  Моделът на елховската атракция е  Cadillac Eldorado от 1958 година, някои от частите са подменени с чаркове от руски камион ЗИЛ. Има климатик, двигателят е 8-цилиндров V-образен, салонът е облицован с телешки бокс, за да измине сто километра са потребни 25 л бензин. Хотел „Колхида“ в Елхово е отворил вратите си точно преди 4 десетилетия, за 9 септември 1978 година, първи негови гости са били футболистите на „Локомотив“- Пловдив начело с Христо Бонев-Зума, които играли мач с местния „Стефан Караджа“, припомнят жителите на градчето. През годините там са спали Лили Иванова, Емил Димитров, Васил Найденов и други звезди на родната естрада, а в ресторанта със същото име са били баловете на поне 20 випуска от тукашната гимназия .Затворили го уж за малко през 1990-а, лентата прерязали отново през 2016-а, когато пред входа му застопорили и кадилака – легенда.", "date": "2018.08.18", "title": "Кадилак на Краля на рока украсява хотел в Елхово"}
{"url": "https://www.monitor.bg:443/bg/a/view/skalna-masa-se-sruti-pod-vilite-kraj-balchik-141977", "text": "Скална маса се срути под вилната зона на Балчик и падна на брега между Балчик и Албена. Инцидентът е станал в петък в 18.27 ч., в близост до стълбите от вилната зона към морето. Последвал е втори трус. За щастие, пострадали хора няма, въпреки че по това време е имало плажуващи на брега. Сигнал в Областния съвет за сигурност е постъпил в 18.36 ч. На място веднага били изпратени екипи на Пожарната и Гражданска защита. Става въпрос за срутище, не за свлачище, обясниха специалисти. Срутището е на изключително малка площ и не е засегнало пътеката, която се ползва от собствениците на вили и техните гости. Участъкът е свлачищен и активността му е непрекъсната. Районът е обезопасен с ленти и с предупредителни табели да не се преминава от тук, тъй като има опасност от срутища. Недобросъвестни туристи обаче редовно премахват лентите и преминават дори с автомобили и велосипеди. Мястото на последното срутище бе оградено с обезопасителни ленти от пожарникарите.  ", "date": "2018.08.18", "title": "Скална маса се срути под вилите край Балчик"}
{"url": "https://www.monitor.bg:443/bg/a/view/nissan-qashqai-trygna-s-nevidim-pilot-141970", "text": "Често ли ви се случва да се затруднявате да паркирате на свободното място? Или пък сте от хората, които лесно се разсейват и неволно напускат платното на движение. Може би пътувате много и понякога умората ви застига на пътя, като имате усещане, че всеки момент ще ви се затворят очите. В общи линии, все опасни ситуации, които застрашават вашия живот и този на останалите участници в движението. С новия Nissan Qashqai повече няма да изпадате в тези рисковани ситуации, благодарение на новата технология за автономно управление, наречена ProPilot. Благодарение на новата технология за автономно управление, наречена ProPilot, водачите на новия Nissan Qashqai ще получат по-голяма сигурност, подобрен контрол и по-голяма свобода по време на голямо задръстване и движение с висока скорост. Системата ProPilot контролира управлението, ускорението и спирането в едно платно на магистрала при голямо задръстване и движение с висока скорост. Освен това интелигентната система сама открива свободно място и паркира кросоувъра успоредно или перпендикулярно, без намесата на водача. Това е първият етап от пътуването на марката към автономното управление, предлагайки на водача повече свобода, позволявайки му, ако пожелае, да автоматизира досадните елементи от живота си зад волана. Новата технология за автономно управление ProPilot се активира интуитивно, чрез бутон върху волана на Nissan Qashqai. На него в син цвят е изобразена кола, оградена в две окръжности. Информацията се показва на дисплея между оборотомера и скоростомера. Практическата полза от системата ProPilot е много голяма и ще я усетите във всеки един момент. Пътувайки по безлюдна магистрала в делничен ден, със скорост около 120 км/ч, монотонното движение създава предпоставка за т.нар. секунден сън или задремване зад волана. По-голямата част от подобни случаи завършват с фатален край. При новия Nissan Qashqai, благодарение на системата ProPilot, дори и да задремете на пътя, колата продължава да се движи в зададената лента, като завива сама, независимо дали държите волана или сте го пуснали. Когато усети, че не държите волана, системата алармира и неизбежно ще ви събуди. Ако настигнете по-бавно движещо се превозно средство, благодарение на адаптивния круиз контрол, Qashqai намалява скоростта и спазва голяма дистанция. При всички случаи колата няма да допусне да излезете от пътя или да се ударите в друг автомобил. Но това не е всичко. Новият Nissan Qashqai вече разчита на интелигентните технологии, които предпазват колата от удар с ниска скорост, когато излизате на заден ход от паркомясто. Ако водачът се опита да потегли на заден ход, когато е засечен приближаващ автомобил, системата издава визуални и звукови предупреждения. Интелигентно аварийно спиране сега е допълнено с разпознаване на пешеходци. Тази иновативна технология подпомага избягването или намаляването на ефекта от сблъсък с пешеходци, използвайки комбинация от насочени напред радар и камера. Предупреждението за сляпа точка сега се базира на радарни данни, а не на образи от камерата, което означава, че то функционира в по-широка дъга и с подобрена точност на засичане. Новият Qashqai продължава да се предлага с камера за разпознаване на пътни знаци, интелигентна система за отчитане вниманието на водача, интелигентен паркинг асистент и монитор за 360-градусов обзор около автомобила. За оптимизиране работата на голяма част от вградените в автомобила технологии са добавени контролни модели от следващо поколение. Нов за Qashqai е асистентът за задържане на място, който допълва асистента за потегляне по наклон при автомобилите с механична трансмисия. Технологията задържа автомобила на място за до 3 минути, след което паркинг спирачката се активира автоматично. Асистентът работи на наклони нагоре и надолу, както и на хоризонтална повърхност, позволявайки на водача да свали крака си от педала на спирачките. Зелен индикатор в приборното табло сигнализира кога асистентът е активиран. Един чудесен избор за задвижването на Nissan Qashqai е турбодизеловият агрегат 1.6 dCi 130, който се предлага с новата безстепенна автоматична трансмисия X-tronic. Двигателят с мощност 130 к.с. и въртящ момент 320 Нм постига перфектен баланс между висока динамика и икономия на гориво. Спринтът от място до 100 км/ч отнема малко над 11 секунди. Бодрият характер на двигателя се усеща най-добре при старта от място, при изкачване на баир и при изпреварване с ограничена видимост. Във версията с автоматична трансмисия и предно предаване, средният разход на дизел е под 5 л/100 км. На пътя Nissan Qashqai вози стегнато и комфортно, независимо от настилката. Кормилната система осигурява по-естествено усещане при шофиране и пряка обратна връзка от завиващите колела. Пътното поведение е рафинирано, а внедрените в купето абсорбиращи материали и увеличената дебелина на стъклата са довели до намаляване на шума от колелата, двигателя и вятъра. Обновеният Nissan Qashqai с дизеловия мотор, автоматична трансмисия и предно предаване струва 44 190 лева, а системата ProPilot е опция с цена 2000 лева само за високите нива на оборудване Tekna и Tekna+.", "date": "2018.08.18", "title": "Nissan Qashqai тръгна с невидим пилот"}
{"url": "https://www.monitor.bg:443/bg/a/view/pekin-protestira-zaradi-doklad-na-pentagona-za-kitajska-zaplaha-sreshtu-sa-sht-141979", "text": "Китайското министерство на отбраната изрази протест пред Вашингтон заради доклад на Пентагона, в който се посочва, че китайските въоръжени сили вероятно тренират за удари по САЩ и техните съюзници, предаде Ройтерс. Китайското министерство на отбраната заяви, че в доклада на Пентагона са изтълкувани превратно стратегическите намерения на Китай и е преувеличена \"така наречената китайска заплаха\". \"Китайската армия се противопоставя категорично на това и изрази решителен протест пред САЩ\", гласи декларация на министерството. Оценката, която беше направена в момент на напрегнати американско-китайски отношения, се съдържа в годишен доклад на министерството на отбраната на САЩ. В него се изтъква, че Пекин се опитва да засили глобалното си влияние и че по оценки на Пентагона китайските разходи за отбрана за 2017 г. са надхвърлили 190 милиарда долара, отбелязва Ройтерс. Китай следва курс на мирно развитие и отбранителна национална стратегия. Той винаги е допринасял за световния мир и е защитавал световния ред, заяви министерството на отбраната в Пекин. \"Целта на засилената модернизация на китайската армия е опазване на националния суверенитет, на сигурността и интересите в сферата на развитието, както и (опазване на) глобалния мир, стабилност и благоденствие\", се посочва в декларацията. \"Китайската военна реформа, разработването на оръжия и отбранителните способности в интернет пространството са оправдани. Критиките в американския доклад са чиста проба догадки\", заяви министерството. Според доклада на Пентагона, макар Народноосвободителната армия да е разширила оперативната си дейност, не е ясно какво послание иска да изпрати Китай с полетите на бомбардировачи \"освен демонстрация на повишени способности\". Тази година бомбардировачи на китайските военновъздушни сили кацнаха на острови и рифове в Южнокитайско море като част от учение в спорния регион. През януари Пентагонът постави противодействието на Китай и Русия в основата на новата си национална стратегия за отбрана. През юни американският министър на отбраната Джеймс Матис стана първият шеф на Пентагона, посетил Китай от 2014 г. досега.", "date": "2018.08.18", "title": "Пекин протестира заради доклад на Пентагона за „китайска заплаха” срещу САЩ"}
{"url": "https://www.monitor.bg:443/bg/a/view/izroviha-telata-na-trichlenno-semejstvo-izpod-otlomkite-ot-ruhnalija-most-v-genua-141976", "text": "Още три тела бяха открити под отломките от рухналия мост в Генуа, с което жертвите от трагедията станаха 41, предаде ДПА, като се позова на италианската агенция Анса. Пожарникари са открили телата на деветгодишно момиченце и родителите му в колата им, която е била смазана от рухналия мост. Анса уточнява, че равносметката за 41 жертви все още не е официална, тъй като телата трябва да бъдат разпознати. Днес е национален ден на траур в Италия. Опелото на част от жертвите ще започне в 11.30 ч. местно време в Генуа. Очаква се да присъства президентът Серджо Матарела. Някои от семействата на загиналите са решили да не отидат на траурната церемония, тъй като са разгневени на властите, добавя ДПА.", "date": "2018.08.18", "title": "Изровиха телата на тричленно семейство изпод отломките от рухналия мост в Генуа "}
{"url": "https://www.monitor.bg:443/bg/a/view/bylgarskata-pravoslavna-cyrkva-pochita-praznika-uspenie-na-sveti-ivan-rilski-141973", "text": "Българската православна църква почита днес църковния празник Успение - заспиване, на Свети Иван /Йоан/ Рилски, обявен за небесен покровител на българския народ. Празникът се чества в деня на годишнината от кончината на светеца. По традиция в Рилския манастир се отслужва литургия в памет на Свети Иван Рилски, който е основал църковната обител. Преподобният Иван Рилски е роден около 876 година в село Скрино в Осоговската планина. Живял е по времето на княз Борис и на сина му Владимир, на цар Симеон и на сина му Петър - време на широко разпространение на християнството в пределите на България. Като юноша той копнеел да се посвети в служба на Бога и постъпил в манастир. След като приел монашеството, напуснал манастира и се скитал на много места. Установил се в Рила и основал Рилския манастир. В края на живота си светецът се отдал на уединение и молитва. Той умира през 946 година и е погребан в малката манастирска църква на Рилската обител. Около 980 година мощите на Иван Рилски са открити и пренесени в София, а той е канонизиран. През 1183 година унгарският крал Бела Трети отвоюва Средец от византийците и отнася мощите на българския светец в Унгария, откъдето са върнати след четири години. След освобождението на България от византийско робство Цар Асен ги пренася през 1195 година в столицата Търново. Свети Иван Рилски е почитан като общобългарски светец, но славата му се разнася в Русия и на целия Балкански полуостров.", "date": "2018.08.18", "title": "Българската православна църква почита празника Успение на Свети Иван Рилски"}
{"url": "https://www.monitor.bg:443/bg/a/view/ot-6-do-8-chasa-chakane-za-vlizane-ot-turcija-v-bylgarija-141975", "text": "Огромни опашки се образуваха на граничния пункт „Капъкуле” от турска страна в съботния ден. Колоната от автомобили е 5 км, а от тирове – около 15. Трафикът е изключително интензивен, предава Би Ти Ви. И „Капъкуле”, и „Капитан Андреево” са препълнени с коли, работи се на пълни обороти и всички платна са отворени. Преминаването на границата през „Капитан Андреево” в посока България отнема от 6 часа до 8 часа. Според официалната информация през „Капъкуле” от Турция към България преминават 4500 коли на денонощие. Пътуващите са предимно гастарбайтери, които се прибират в Западна Европа. Очакванията са и утре трафикът да е също толкова натоварен, а в понеделник да намалее. В посока Турция движението е по-спокойно. Има опашки на „Капитан Андреево”, но преминаването е бързо.", "date": "2018.08.18", "title": "От 6 до 8 часа чакане за влизане от Турция в България"}
{"url": "https://www.monitor.bg:443/bg/a/view/motorist-pochina-sled-tejka-katastrofa-vyv-varna-141978", "text": "Мотоциклетистът, пострадал при катастрофата на бул. \"8-ми приморки полк\" във Варна вчера, е починал в болницата,  предаде „Фокус”. Около 21.15 ч. на 17 август 2018 г. е получено съобщение, че 33-годишният мотоциклетист, пострадал в тежко пътнотранспортно произшествие, станало на бул. \"8-ми приморки полк\" във Варна, в района на нов хипермаркет по пътя за Виница, е починал в болницата. Това съобщиха от ОДМВР-Варна. Преди това бе съобщено, че  29-годишен мотоциклетист е загинал на място, след като е излязъл от пътното платно на автомагистрала „Хемус\" в района Девня. Инцидентът е станал в петък в 19.22 часа. Полицейският екип, изпратен на мястото, е констатирал, че вследствие на несъобразена скорост мотоциклетист с „Ямаха R6“ е излязъл вдясно извън платното за движение, където е паднал. По случите е образувано досъдебно производство.", "date": "2018.08.18", "title": "Моторист почина след тежка катастрофа във Варна"}
{"url": "https://www.monitor.bg:443/bg/a/view/rejisioryt-stojan-radev-za-da-letish-ne-trjabva-da-se-strahuvash-ot-padane-141921", "text": "Театърът създава свят, в който невъзможното се случва и невидимото става видимо, казва режисьорът в интервю пред \"Монитор\". - Имам много ярък спомен от постановката на Младен Киселов. Тогавашното представление беше като оживяла на сцената мечта. Актьорите наистина летяха – и в пряк, и в преносен смисъл - и защото дълго време прекарваха във въздуха, и защото вдъхновението ги държеше високо. Като зрител бях пленен както от самата история, така и от театралното изкуство, създаващо свят, в който невъзможното се случва и невидимото става видимо. В моя спектакъл участва един от актьорите, играл и тогава – Георги Мамалев. Благодарение на него и по време на сегашните репетиции непрекъснато става дума за онова време, за големите артисти, които вече не са сред нас – Георги Георгиев-Гец, Велко Кънев, Венелин Пехливанов, Любомир Кабакчиев, Николай Николаев... Заедно с нашия сценичен вариант Мамалев носи и стария работен екземпляр на пиесата, подписан от самия Йордан Радичков. Като талисман. - Аз предложих на Мариус Донкин отново, след почти 40 години, да поставим на сцената този текст, защото въпреки че действието се развива по време на Втората световна война, усещам темата много съзвучна с това, което се случва в момента. Отново се чертаят граници, отново се оформят агресивно враждуващи лагери, отново летенето се превръща в мечта, която реалността иска да потисне. Радвам се, че предложението ми беше прието. Трупата на театъра предлага възможност за наистина добро разпределение на ролите. Поканих за композитор Теодосий Спасов. Сценографията е на Венелин Шурелов, костюмите – на Елица Георгиева. - В началото на юли показахме на зрителите една открита репетиция, защото всяка репетиция е опит за летене. Мисля, че публиката прие с вълнение този опит, а и, както казвате, времето беше благосклонно. В началото на ноември ни очаква премиера, надявам се спектакълът да полети. - Вече споделих, че смятам текста за съвременен. И не просто защото всеки класически текст - а „Опит за летене“ на Радичков е такъв - носи вечни послания. Пиесата се свързва с проблемите на настоящето по много конкретни причини. Полетът на либералния дух, набрал сили през втората половина на ХХ век, губи височина в началото на третото хилядолетие. Атаките срещу него идват и отвън, и отвътре. Умората и натрупаното по пътя разочарование започват да взимат превес над щастливото усещане за свобода и благоденствие, като това се съчетава и със злонамерената антилиберална пропаганда от представители на традиционно консервативни или възраждащи се тоталитарни нагласи. Става така, че отново човек е поставен пред дилемата дали да живее в малък, затворен и в този смисъл защитен свят, или пък да поеме риска на полета, който го издига нависоко и хоризонтите стават далечни. Героите на Радичков са хора по-скоро скептични към големите авантюри, повечето от тях преследват скромни, прагматични цели. Те политат с един баражен балон почти случайно и преживяват изненадващи открития и откровения, които в края на пиесата умишлено омаловажават или направо отричат, за да не бъдат преследвани от държавната власт. Но и не само от страх, а и защото сами не вярват докрай в ползата от летенето. Това като че ли е съдбата на човек във всички времена, но особено драматично зазвучава този проблем в наши дни, при положение че все пак човечеството се осмели да погледне над оградата и даже на места да я събори, а сега започва да се затваря отново. - Много различни светове, много различни почерци, но и в „Палачи“ се проблематизира срещата между либералния дух и атавистичния консерватизъм през 60-те години в Англия, а оттам и в по-широки рамки. Оставам на същата вълна. - Текстовете на големите български автори трябва да бъдат част от афиша на националния театър. И това е колкото патриотичен, толкова и творчески дълг на режисьорите. Аз съм щастлив, че продължавам това, което започнах. - Участват още Георги Мамалев, Валентин Танев, Дарин Ангелов, Деян Ангелов, Марин Янев, Николай Урумов… Приятната изненада е, че толкова ярки индивидуалности започнаха да работят в синхрон, без да губят специфичния си характер. Не казвам, че е лесно за постигане, напротив. Затова се радвам, че се получава. - Нямал съм лична среща с писателя. Имам пълноценен професионален контакт с неговата дъщеря Розалия Радичкова, която е драматург на спектакъла. Първата ми среща с творчеството на Радичков се случи много рано, още не можех да чета, но баща ми ми прочете „Ние, врабчетата“. Оттогава не ме напуска чувството за много интимна близост с човек, който знае как да те разсмее, да те натъжи, да те утеши, да те накара да наблюдаваш света с удивление, внимание и нежност, готов да прегърнеш всичките му абсурди. - Доколкото мога, се боря либералната идея да не бъде очерняна, да не бъде преиначавана от злонамерени интерпретатори. Опитвам се да правя това, в което вярвам, дори когато е трудно, дори когато с оглед на конюнктурата друг подход би ми донесъл по-широко или по-високо признание. Усещането за полет е свързано със сбъдване на съкровени желания или пък просто с една органика на живеене, в която не просто публичното одобрение, а вътрешното удовлетворение и чувство за истина имат значение. За да летиш, не трябва да се страхуваш нито от падане, нито от объркване на посоките. - Бих искал да вдигне очи към небето. * Стоян Радев е роден на 3 август 1971 г. в Смолян * Завършил е НАТФИЗ в клас на проф. Красимир Спасов през 1998 г. * Сред по-известните му спектакли са „Братя Карамазови“ по Достоевски (ДТ – Пловдив), „Соларис“ по Станислав Лем (ТР „Сфумато“), „Куклен дом“ от Ибсен (Театър „Българска армия“), „Саломе“ от Оскар Уайлд, „Снегирьов“ по Достоевски, „Ничия земя“ по филма на Данис Танович, „Солунските съзаклятници“ от Георги Данаилов (Народен театър „Иван Вазов“), „Палачи“ от Мартин Макдона (Театър „София“) и др. * Има 2 номинации за награда „Аскеер“ и 2 за награда „Икар“ за най-добър режисьор * Заснел е няколко игрални и документални филма, тв сериал, както и над 300 музикални и рекламни клипове на известни наши изпълнители и марки, за които е носител на близо 15 национални и международни отличия", "date": "2018.08.18", "title": "Режисьорът Стоян Радев: За да летиш, не трябва да се страхуваш от падане "}
{"url": "https://www.monitor.bg:443/bg/a/view/protest-na-ujileni-ot-olimpik-blokira-ploshtad-narodno-sybranie-141971", "text": "Около 40 автомобила се събраха в петък късно вечерта пред парламента. Недоволни шофьори за кратко блокираха жълтите павета в 00.00 часа в знак на протест срещу \"неадекватните действия на Комисията за финансов надзор\", но бързо бяха отстранени от пътя от полицаите. Протестиращите са част от 275 000 шофьори, които останаха без задължителната застраховка \"Гражданска отговорност\" след фалита на \"Олимпик\". \"Не искаме оставките на никого, а институциите да си свършат работата и да не се допускат фалити на застрахователи\", коментираха недоволните. Те са категорични, че са си платили това, което трябва да бъде платено, и настояват полиците им да продължат да действат, а не да си купуват нова \"Гражданска отговорност\". Припомняме, че от полунощ застраховките към компания \"Олимпик\" вече са невалидни. Шофьорите трябва да са наясно, че ако предизвикат катастрофа при невалидна \"Гражданска отговорност\", сами ще трябва да платят щетите, предупреждаваха през последните дни от полицията. Ето защо събралите се шофьори оставиха няколко автомобила в кръстовището пред парламент в знак на протест. Те обясняваха на униформените, че автомобилите им вече не са в движение, заради изтекла полица. Шофьорите трябва да ги подменят с полици на други застрахователни дружества. На 7 август застрахователното дружество от Кипър \"Olympic Insurance Co. Ltd\", което оперира чрез свой клон и в България, остана без лиценз за извършване на дейност, съобщиха тогава от Комисията за финансов надзор.   Над 50 хиляди автомобила са с втора полица към друга компания, съобщиха вчера от Гаранционния фонд. В първите дни след 17 август КАТ няма да санкционира собствениците на невалидни полици, обявиха от МВР, но няма яснота колко ще бъде гратисния период.", "date": "2018.08.18", "title": "Протест на ужилени от \"Олимпик\" блокира площад \"Народно събрание\" "}
{"url": "https://www.monitor.bg:443/bg/a/view/banani-i-sirene-preborvat-bezsynieto-141853", "text": "В горещите летни нощи мнозина взимат приспивателни. Това обаче не е решение, тъй като към тях човек може да стане зависим. Освен това, те удължават съня само с 37 минути, като същевременно увеличават с цели 50% опасността от развиване на болестта на Алцхаймер. Последната констатация е на американски учени от Калифорнийския университет. Не е възможно обаче и цяла нощ да броите овце. Опитайте да заспите с правилните храни вечер. Има продукти, които могат да се нарекат „приятели на съня“, тъй като след консумацията им той идва бързо. Въпросните продукти съдържат аминокиселината триптофан, а тя е суровината за синтеза на мелатонин и серотонин, отговорни точно за съня. Храните, приятели на съня са бананите, твърдото сирене, бадемите, пуешкото месо, картофите и тофу. Това обаче съвсем не означава, че всички тези продукти трябва да се ядат до пръсване вечер. Преди лягане за сън от вечерята трябва да са минали поне два часа. Като допълнение ще помогне и чаша прясно мляко с мед.", "date": "2018.08.18", "title": "Банани и сирене преборват безсънието "}
{"url": "https://www.monitor.bg:443/bg/a/view/madona-na-60-opasna-no-klasna-141955", "text": "Звездният рожденик тази седмица е повече от ярък – Мадона. Кралицата на попа навърши 60 години на 16 август, но достолепната й възраст не личи нито отвън, нито отвътре. Дори всяка частица от крехкото тяло на певицата не може да скрие факта, че тя е с душа на бунтар. В това е и нейният чар. За част от меломаните Мадона е опасна провокация, обвита в талант, а за други – класна певица с девиантно поведение. С фаталните 13 албума зад гърба си и в пъти повече хитове, знаменитата юбилярка е бетонирла имиджа си на поп икона вече три десетилетия. Мадона вкусва от сладостта на популярността още с дебютния си едноименен албум Madonna, но вторият й - Like a Virgin, продуциран от Нийл Роджърс през 1984 г., я изстрелва към върха. Причината - изпълнението на чаровната блондинка за първите годишни видеомузикални награди на MTV, което се счита за началото на скандалните моменти в кариерата на 26-годишната тогава певица. Мадона излиза на сцената облечена с вече емблематичното бюстие-сватбена рокля и колан с надпис Boy Toy (б.а. - „Играчка за момчета“). Докато тече изпълнението, тя се търкаля на сцената, вирнала високо крака в дантелени чорапи и жартиери, като не пропуска да направи куп неприлични жестове. През 80-те това очаквано води до бурни дискусии, но скандалът дава старт на бляскавата кариера на звездата и Билетите за първото турне на певицата - The Virgin Tour, се изкупуват като топъл хляб, като тези за първия концерт от обиколката са изчерпани за 35 минути. Мадона се прочу и с неприемливи за обществото нотки както в текстовете към песните си, така и във видеоклиповете. Пример за това са Papa Don't Preach, която предизвиква дебати, защото в нея се пее за бременно момиче, изповядващо се на баща си, видеото към Open Your Heart, в което тя влиза в ролята на стриптийзьорка, която се сприятелява с малко момченце и много други. На 31-годишна възраст Мадона издава албума Like a Prayer, като едноименният сингъл в него става един от най-големите ѝ хитове и достига до номер 1 в САЩ, Великобритания и цяла Европа. Клипът обаче води до поредния скандал. Видеото съдържа много католически символи, заради „богохулната“ смесица от еротика, католически символизъм и намек за расизъм. Припомняме, че включва кадри, в които Мадона танцува пред горящи кръстове, целува черен светец в църква и получава стигмата. Няма как да пропуснем и парчето Justify My Love, чийто клип със сексуални сцени и текст се явяват прекалено неприемлилви дори за медии като MTV и той не е допуснат до ефир. Вследствие на това звукозаписната компания на Мадона решава да издаде първия по рода си „видеосингъл“, съдържащ клипа. От него са продадени над 400 000 копия, а от сингъла – над милион. Шокиращ за критиците е и албумът Erotica, издаден, когато Мадона е на 34 години. По традиция клипът към едноименната песен се приема като твърде скандален, поради което е показан само три пъти по MTV. Десет години по-късно тя отново предизвиква световна сензация на видеомузикалните награди на MTV. На церемонията чаровната блондинка е облечена като младоженец и разменя страстни целувки с „булките“ Бритни Спиърс и Кристина Агилера. Вече на 60, Мадона не изневерява на себе си и шокира с любопитни факти около новия си албум. Тя заяви, че до края на годината. В тавата тя ще се фокусира върху палавите си фантазии, като сред желаните от нея места за разпалване на страстите са игрище за голф, църква, мазето на баща й, гробище и спалнята на рапъра Кендрик Ламар. Това ще е 14-и албум за суперзвездата и ще носи името Risky places. Актуалната порция песни на певицата ще бъде повлияна и от португалската музика. Причината – преди година изпълнителката се установи в португалския град Синтра. Селището се намира на 30 км от Лисабон, а мястото е избрана в името на футболната кариера на 12-годишния й осиновен син – Дейвид. Момчето тренира в младежкия отбор на Бенфика. Те се нанесоха в имението, което Мадона купи срещу сума от над 6,3 милиона долара. Новият им дом датира от 19-и век и е обявен за паметник на културата. С новината за албума обаче тя доказа, че не е готова да е просто „футболна майка“ на 60, а ще продължи да сее възмущение и възхищение сред меломаните. Българските фенове също могат да се похвалят, че са усетили на живо частица от магията на Мадона. Тя събра близо 60 000 меломани на Националния стадион „Васил Левски“ в София на 29 август 2009 г. Фурор, битка за билети и надежди за автографи изпълниха тогава столицата. Пристигането на поп иконата у нас обаче не премина кротко. Още на 25 август Светият синод на Българската православна църква призова нашенци да бойкотират концерта й, тъй като 29 август е религиозен празник, на който миряните следва да постят. Освен това според Църквата Мадона развращава младото поколение. На 6 септември Пловдивският митрополит Николай по време на своята литургия по случай Съединението на България обяви, че трагедията в Охрид, при която загинаха 15 българи, е може би Божие наказание заради концерта на Мадона, задавайки въпроса: „Дали нашето неразумие, което води до грехове, не е първопричината за Божия гняв?“ При всички положения родните меломани биха си позволили още един „греховен концерт“, без да им мигне окото, ако Мадона акостира пак в България.", "date": "2018.08.18", "title": "Мадона на 60: опасна, но класна"}
{"url": "https://www.monitor.bg:443/bg/a/view/momiche-izbjaga-ot-doma-si-krilo-se-na-tavana-na-vila-141966", "text": "Обявена за национално издирване 12-годишна хлапачка от старозагорското село Калитиново беше намерена след два дни на тавана на вила, чийто собственици живеят в Стара Загора и се завръщат само в почивните дни. Момиченцето прекарало 48 часа скрита сред вехториите като залъгвала глада си с набрани от двора круши, ябълки и грозде. Малката Божидарка Господинова избягала от родния си дом за да се спаси от всекидневните побоища, на които била подлагана от майка си Христина, разказаха местните.Момичето е било в продължение на пет години в социален дом, където го настанили заради домашно насилие, след като се завърнало в началото всичко било нормално, но изглежда родителката е подновила тормоза. Семейството на 38-годишната Христина и 50 годишният Господин нямат официално сключен брак, коментира кметът на Калитиново Иван Веселинов. Те имат три деца: две момчета и Божидара, които ходели на училище.Таткото работел в  Германия като строител, редовно пращал пари за издръжката им, а майката се грижела за домакинството.Според селския управник момиченцето и друг път е бягало от дома си, но винаги се връщало само. Този път в издирването му се включили десетки униформени, използвано било и следово куче, но никой не предположил, че хлапачката ще се укрие в таванското помещение, откъдето следяла предприетите действия за откриването й. Според социалните работници Божидарка е с дивиантно поведение, най-вероятно тя ще бъде отнета отново от семейството и приведена в социален дом.Образувано е досъдебно производство, тепърва ще се изяснява дали наистина малката е била подложена на физически тормоз.", "date": "2018.08.18", "title": "Момиче избяга от дома си, крило се на тавана на вила"}
