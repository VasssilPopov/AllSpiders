{"url": "https://www.monitor.bg:443/bg/a/view/pri-kardioproblem-pregledajte-i-mozychnite-sydove-102535", "text": " Често пъти засягането на сърдечните съдове се съчетава със засягане и на мозъчните съдове. Затова, при такива случаи не пропускайте да прегледате и тях. Това е основанието в Университетската болница „Св. Марина“ да се прави много често едновременна диагностика и на двете съдови зони. Целта е болният да бъде оценен цялостно и лекуван комплексно, за да може да живее по-дълго, а не с определена манипулация да му бъде скъсен животът. Има недостатъци в системата, осигуряваща широк достъп до интервенционално лечение. В десетките ангиографски лаборатории, които се откриха и в много малки населени места, работят по двама лекари, понякога с малък опит, които трябва да са на разположение 24 часа в денонощието, 7 дни в седмицата. Невъзможно е те да поемат тази тежест и да бъдат в кондиция при всяка следваща възникнала необходимост. Затова е необходимо пациентите със симптоми задължително да посетят личния си лекар и кардиолог, който да прецени състоянието им, а при остри състояния да търсят възможност за незабавно транспортиране до многопрофилни университетски болници, които разполагат с целия необходим арсенал за провеждане на комплексно лечение. Решението за поставяне на стент трябва да се взема от екип от различни специалисти. Сърдечно-съдовите заболявания са основна причина за смъртност сред населението в Европейския съюз. Тези заболявания са водещи и за смъртността в България, като при всеки два от три случая най-честата причина е стеснението или запушването на сърдечните кръвоносни съдове. Причините за това се коренят както в начина на хранене, така и в начина на живот. С напредване на възрастта също се увеличава честотата на засягане на кръвоносната система от атеросклеротичния процес, което води до зачестяване на тези заболявания. В страната се създаде мрежа от ангиографски лаборатории - над 60, което доведе до рязко намаляване на инвалидността, свързана с тази патология. В голямата си част това са структурни звена, които сключват договори с НЗОК единствено и само за този тип дейност. Много от тях обаче не разпорагат с мултидисциплинарни медицински екипи и това лишава пациентите от възможността за комплексно лечение. В тях се практикува единствено интервенционална кардиология, която не взема предвид съпътстващите заболявания, които пациентът много често има, нито възможността за настъпване на утежнения след интервенцията. В такива ангиографски лаборатории се лекува само сърцето, но не и пациентът. Интервенционалната кардиология включва диагностика на сърдечните заболявания чрез катетеризация – вкарване на катетри в сърцето, въвеждане на контраст през катетрите, с който се изобразяват сърдечните структури, отвеждане на налягане и визуализация на вътрешната повърхност на сърдечните кръвоносни съдове. Това са така наречените „цветни“ снимки на сърцето при болни с гръдна жаба или при пациенти със сърдeчен инфаркт. Тук се включват и ситуации, при които пациентите имат и клапни сърдечни пороци - клапите са увредени и трябва да се вземе решение дали тези клапи ще бъдат оперирани или не. За да се вземе решение за операция, е необходимо да се направи точна оценка колко е тежък порокът, уврежда ли сърцето и трябва ли клапата да бъде сменена. Когато пациентът влезе в операционна, едновременно със смяна на клапата, ако е необходимо, се прави и байпас операция, за да няма повторно отварянае на гръдния кош. Ако пациентът няма клапен порок и трябва спешно да му бъде поставен стент, голяма част от лабораториите пренебрегват факта, че той има и друга патология - проблем, който в условията на спешност не се решава. Това често е причина след 2-3 дни болният отново да търси медицинска помощ. Когато е направена такава интервенция в ангиографска лаборатория, в многопрофилните болници лекарите започват да работят по всички останали заболявания, които би трябвало да бъдат взети предвид още когато се обсъжда пристъпването към операция. Усложненията, които са неотменна част на инвазивната дейност, са свързани със затруднена работа на бъбреците, при което се развива остра бъбречна недостатъчност и ако тя не бива третирана още в началото, пациентът често стига до хемодиализа. Рисковете от усложнения са свързани и с вероятността болният да прокърви, при което той отново търси лекарска помощ извън ангиографската лаборатория, в която му е направена интервенцията, защото там не приемат пациентите в тези ситуации. При възрастни пациенти такава интервенция е много рискова, защото при тях не боледува само сърцето и преди интервенцията е необходимо да бъде направена правилна цялостна оценка. В медицината не е възможно да лекуваш сърцето в една болница, бъбреците в друга, червата в трета. Необходима е комплексна оценка, която може да се извърши единствено в големи многопрофилни болници, които разполагат с необходимата апаратура и специалисти в различни области на медицината.", "date": "2018.06.13", "title": "При кардиопроблем прегледайте и мозъчните съдове "}
{"url": "https://www.monitor.bg:443/bg/a/view/d-r-zahari-nikolov-citonamazkata-ne-e-tochen-metod-no-e-otsjavasht-102532", "text": " - Цитонамазката трябва да се прави от всяка жена, която води полов живот. Желателното е да се взема всяка година. Обикновено се прави след цикъл, през първите чисти дни. Представлява натривка от повърхността на шийката на матката и от канала на матката. Целта е да се види дали има промени в клетките. Първа и втора група са нормални клетки, трета-съмнителни, а четвърта-ракови. В зависимост от това какви са клетките се предприемат съответните действия. - Когато жените нямат някакво течение или ранички, може да се прави и на две години. Ако има някакви проблеми с шийката на матката - разкъсвания, ранички и други, тогава е желателно всяка година. - Ако има някакви съмнителни, атипични клетки, следващата стъпка е да се направи колпоскопия с биопсия на съмнителния участък или най-добре е конизация. Изрязва се част от шийката на матката, за да се изследват всички слоеве на епитела. Освен, че е диагностичен метод, той е и терапевтичен. Тогава процесът може да се ликвидира. Ако се открият пък ракови клетки в дълбочина, се предприема и оперативно лечение. - Не е много точен метод, но е отсяващ. По-точният е биопсията или конизацията, защото там процесите се хващат в дълбочина. - Не, напротив, дори го търсят много активно. Или личните лекари ги насочват. Но като диагностичен метод е слабо информативен, но все пак насочва. Лекарят преценява дали една цитонамазка е достатъчна или са необходими допълнителни изследвания. Но през последните години жените искат и цитонамазка при гинекологичен преглед. - Зачестиха гъбичните инфекции, може би заради масови посещения на басейни, заради стрес, прекомерна употреба на антибиотици. Така че основната патология днешно време са хроничните гъбични инфекции. Те рецидивират много често. - Най-важна е профилактиката. Бих посъветвал жените да избягват замърсени басейни и да не вземат безразборно антибиотици. По този начин бактериите стават резистентни. Здравословният начин на живот и добрата имунна защита е много важна. Да, има, защото момичетата започват вече много рано да водят полов живот, раждат рано. Това води до полово предавани инфекции, занижена е половата култура при по-младото поколение. Много често се срещат папилома вирусите, херпесните вируси също зачестиха. Има застой при сифилиса и гонореята, в миналото беше повече, но пък за сметка на това другите зачестиха.", "date": "2018.06.13", "title": "Д-р Захари Николов: Цитонамазката не е точен метод, но е отсяващ "}
{"url": "https://www.monitor.bg:443/bg/a/view/dizelgejt-1-mlrd-evro-globa-za-volkswagen-102542", "text": "Автомобилният концерн Volkswagen ще трябва да плати впечатляващата глоба от един милиард евро заради скандала с манипулираните тестове за дизеловите емисии, съобщава Reuters.   Това е една от най-високите глоби, които властите в Берлин някога са налагали на компания, коментираха прокурори. Немската санкция идва, след като през януари 2017 г. в САЩ Volkswagen сключи споразумение да плати глоба от 4.3 млрд. долара, за да изплати наказателните и граждански санкции.  „След задълбочен анализ Volkwagen AG прие глобата и няма да я обжалва. Така компанията признава своята отговорност за дизеловата криза и счита, че това е още една важна крачка към преодоляването ѝ“, гласи изявлението на концернът.  Според прессъобщението от Volkwagen, прокуратурата в германската провинция Брауншвайг е поискала глобата срещу компанията заради „неприемливи софтуерни функции“ в 10.7 млн. коли в периода между 2007 и 2015 г. След наложената глоба другите производства срещу автомобилният производител ще бъдат прекратени, което ще спомогне за уреждане другите съдебни производства срещу VW в Европа.", "date": "2018.06.13", "title": "Дизелгейт: 1 млрд. евро глоба за Volkswagen "}
{"url": "https://www.monitor.bg:443/bg/a/view/sled-vizitata-na-borisov-bylgarija-shte-proizvejda-voenni-dronove-s-izrael-obzor-102540", "text": "България и Израел могат да работят заедно в областта на новите технологии, по-специално в отбраната - за производството на дронове.Това стана ясно при разговора на българския премиер Бойко Борисов с израелския му колега Бенямин Нетаняху, който се проведе в сряда в Ерусалим. Борисов е на тридневна официална визита в Израел, като навръх рождения си ден, той гостува на Нетаняху. \"Когато пътувахме насам, им казах на министрите, че ще видят един човек, който е световен талант в политиката - той може да бъде най-добър приятел до камината на президента Доналд Тръмп и в същото време да е на парада на Червения площад до президента Владимир Путин. Има много неща да обсъдим днес. Не винаги отношенията между ЕС и Израел са на нужното ниво. За мен обаче заяви Борисов. „Ще обсъдим възможности за съвместна работа във високите технологии, и то главно за военна техника - примерно дронове. Българските и израелските военни пилоти тренират заедно и това е много успешно сътрудничество. Можем да развиваме отношения и в здравеопазването. Нашите служби също работят отлично в борбата срещу тероризма. Искам да благодаря за всичко на моя приятел Биби Нетаняху\", каза още Борисов. Българският премиер обяви, че се очаква през септември в София и в Тел Авив да бъдат открити два еднакви паметника в памет на спасените български евреи.  \"Ние винаги ще бъдем признателни на България, чиито граждани са лягали на релсите, за да предотвратят депортацията на българските евреи. заяви от своя страна Нетаняху. Той благодари на Борисов за отстояването на интересите на Израел в редица международни форуми, в които участва, както и в рамките на ЕС. „Време е всички европейски лидери да разберат, че Израел е страната, която отстоява интересите на всички ни в Близкия изток. В този дух, приятелю мой, те приветствам с добре дошъл!”, обърна се Нетаняху към Борисов. След срещата с премиера на Израел Борисов разговаря с президента на страната Реувен Ривлин, с лидера на парламентарната опозиция Исаак Херцог и с президента на Световния еврейски конгрес Роналд Лаудер. Българският премиер посети Божи гроб, гостува на патриарха на Ерусалим, а вечерта му приключи с коктейл в негова чест, организиран от кмета на Тел Авив Рон Хулдай. Президентът на Израел Реувен Ривлин пя на Борисов по повод рождения му ден. С Happy вirthday и торта бе зарадван министър-председателят ни, който сърдечно благодари за жеста и разцелува жената, която му поднесе торта. Изненадата бе направена след официалния им разговор. \"Ние се отнасяме с огромно приятелство към България. И мисля, че това приятелство може да развие множество възможности за двете държави\", заяви Ривлин в началото на срещата им. \"Ние с вас не сме се карали. Да имаме такъв важен приятел в света, на вас можем да разчитаме\", каза Борисов. След официалните приветствени думи президентът запя детската песничка за рожден ден, а в залата беше внесена торта. „Понеже много одъртяваме и гледах да го мина в работа този ден“, обясни Борисов на Ривлин защо в този ден е в Израел. Патриархът на Ерусалим Теофилос Трети провъзгласи българския премиер Бойко Борисов за висш командир на Ордена на Божи гроб. На рождения си ден Борисов бе награден със златен кръст, златна корона и звезда. Борисов пък подари на патриарха картина с Исус Христос, рисувана от 12-годишно българче, която премиерът е купил на благотворителен търг. „И за да почетем неговата вяра в Бога и за засилване на тази негова вяра към светите места, към светия Бог, църква и в свидетелство на това, издаваме писмо от патриарха на Ерусалим, днес, в сряда, на 13 юни 2018 г., поздравления“, обърна се към Борисов патриарх Теофилос.", "date": "2018.06.13", "title": "След визитата на Борисов: България ще произвежда военни дронове с Израел (ОБЗОР)"}
{"url": "https://www.monitor.bg:443/bg/a/view/levski-chaka-rutenshtajner-v-pravec-102515", "text": "Aвстриецът Вилибалд Рутенщайнер, който в близките дни трябва да бъде обявен официално за новия спортен директор на „Левски“ ще поеме контрола над тима по време на подготвителния лагер на „сините“ в Правец. Специалистът и Спас Русев са на финалната права на преговорите по между си, като в момента двете страни изясняват в детайли как ще протича работата на именития австриец. Рутенщайнер е изискал пълната власт над спортно-техническите дела в клуба, което ще наложи известни промени не само в първия отбор, но и в школата на „сините“. Освен това австриецът има амбицията за краткото време, с което разполага до първия мач в Лига Европа, да зададе нов модел на работа, който да доведе до положителни резултати и успешно представяне на „Левски“ в евротурнирите. Австриецът има поглед върху отбора от около месец, когато присъства на баража за класиране в Европа с „Черно море“. Според запознати Рутенщайнер си е направил съответните изводи, като се очаква след като встъпи в длъжност да посвети голяма част от времето си в наблюдение на тренировките на тима и записи на мачове от изминалия сезон. За новото предизвикателство пред 55-годишният Рутенщайнер вече се заговори и сред медиите в родината му. Междувременно от „Локомотив“ (София) обявиха, че очакват отговор от „Левски“, за да вземат под наем двама футболисти. „Сините“ са получили запитване за вратаря Александър Любенов и голмайстора Илия Димитров, който обаче е твърде вероятно да заиграе в „Арда“ (Кърджали) заедно с друг талант от школата на „Герена“ - Ивайло Найденов.", "date": "2018.06.13", "title": "„Левски“ чака Рутенщайнер в Правец"}
{"url": "https://www.monitor.bg:443/bg/a/view/bruksel-dava-oshte-63-mln-za-narjazvane-na-malkite-blokove-v-kozloduj-102541", "text": "Европейската комисия предложи днес бюджетът на ЕС да продължи да осигурява средства за извеждането от употреба на старо ядрено оборудване. За нашата страна се предвижда до 2027 г. да бъдат отпуснати 63 млн. евро, уточни източник от комисията, цитиран от БТА. Предложената сума подлежи на одобрение от Съвета на ЕС и от Европейския парламент като част от преговорите за бъдещия общностен бюджет. ЕК предложи днес със сходна цел Словакия да получи 55 млн. евро за АЕЦ „Бохунице”, а Литва - 552 млн. евро за АЕЦ \"Игналина\". Реакторите в литовската атомна централа, са подобни на взривилия се през април 1986 г. в Чернобил. През 1999 г. България и ЕК подписаха споразумение за закриването и разглобяването на блокове 1-4 в Козлодуй. Отпусканите средства се управляват от Европейската банка за възстановяване и развитие (ЕБВР) и са насочени и за изграждането на площадка за ядрените отпадъци. По данни на ЕК целият процес у нас трябва да приключи до 2030 г., а до 2020 г. да бъдат изразходвани 800 млн. евро. Общата цена на извеждането от употреба на четирите реактора в Козлодуй се очаква да достигне 1,107 млрд. евро, като по данни от 2016 г. се очертаваше недостиг от 150 милиона евро финансиране. Според същите данни ЕС осигурява на нашата страна до 2020 г. общо 784 млн. евро, а от българския бюджет са били насочени 147 млн. евро. В бюджета на ЕС за 2014-2020 г. за нашата страна бяха отделени 293 млн. евро по програмата \"Козлодуй\".", "date": "2018.06.13", "title": "Брюксел дава още €63 млн. за нарязване на малките блокове в Козлодуй"}
{"url": "https://www.monitor.bg:443/bg/a/view/s-falshivi-novini-ruski-mekereta-klevetjat-peevski-102539", "text": "Слугите на свързаните с Русия родни олигарси от „Фрогнюз“ продуцираха поредната фалшива новина по адрес на депутата и наш издател Делян Пеевски. В сайта на ченгето от Държавна сигурност с псевдоним Академик Огнян Стефанов в сряда беше претоплена старата лъжа, че Пеевски имал огромна охрана и държавата плащала за нея милиони левове. Както преди 1989 г. Огнян Стефанов е служил на комунистическия репресивен апарат, който беше основен проводник на интересите на Съветския съюз, така сега агент Академик е проводник на руското влияние у нас, обслужвайки интересите БГ Мадоф Цветан Василев. Мустакатият аферист спазари част от заграбените от него активи на КТБ със свързания с Кремъл олигарх Константин Малофеев. Неговите другари, като ген. Леонид Решетников и бизнесмена Николай Малинов, са официални агенти за влияние на Русия в чужбина. Парите, откраднати от КТБ, Василев насочва както към руските си приятели, така и към медийните му слуги, като Огнян Стефанов. А той като една истинска Шехерезада съчинява приказки за кефа на своя мустакат благодетел. Агент Академик обаче очевидно се е поболял от творческа немощ и затова се налага да претопля старите измислици по адрес на Пеевски само и само да си заслужи шепата жълтици.", "date": "2018.06.13", "title": "С фалшиви новини: Руски мекерета клеветят Пеевски"}
{"url": "https://www.monitor.bg:443/bg/a/view/po-sledite-na-edno-izgubeno-pokolenie-102529", "text": "Та така пред немците. Сигурно няма българин, който да не помни този откъс от емблематичното произведение на Алеко Константинов. Откъс, който ни рисува и днес, след толкова години. Един Алеко, който е успял да улови и най-деликатните черти от народопсихологията ни. Черти, които дори се изродиха. Може би заради времето, в което живеем или пък заради стечение на обстоятелствата. Едва ли някой може да отговори на този въпрос. Защото агресията шества навсякъде. И някои може би ще си кажат, че няма значение дали си българин или не, тук говорим за цяло едно изгубено поколение. И това е страшно. Само преди около две години мъж нападна млада жена в берлинското метро. Впоследствие се оказа, че е наш сънародник. Ритна я най-нагло по стълбите и си продължи. Без капка свян. Вчера медиите в Германия отново гръмнаха. Според тяхна информация осем български младежи изнасилили 13-годишно момиче. На всичкото отгоре снимали с телефони бруталната сцена. Нали стана модерно да правиш клип, на който да увековечиш постъпките си. Днешното поколение смята, че това е престиж, че е билет за дадена социална група, в която са отбрани само готините. Дори не им хрумва, че агресията е индикация за проблем. За комплексарщина. За онази диагноза „булгар, булгар“, която продължава да петни името ни навън. На фона на всички онези читави деца, които отидоха да учат, за да намерят по-добра реализация. Чак ме е яд за всички онези наши млади хора, които правят и невъзможното, за да ни повярват другите навън. Да ни се доверят и да им покажем, че струваме. Вярно е, че всяко стадо си има мърша, но ето още една причина да се замислим за загубата на някои ценности. За това, че свикнахме да разрешаваме проблемите си по брутален начин и след това да снимаме с телефоните. Крайно време е да се разбере, че това не е геройство. Жалко е, че заради такива младежи се слага петно на едно цяло поколение. Преди време го нарекоха Lost Generation или изгубено поколение. Ще го разпознаете добре. Само се огледайте около вас. Това са онези младежи, които са забили нос в телефоните си в автобуса и няма да станат, за да ви отстъпят място. Онези, които предпочитат да не работят, защото все им се струва, че не им предлагат достатъчно висока заплата. И предпочитат да продължат да живеят при родителите си, вместо да поемат някаква отговорност. Това са тези, които се превърнаха в аутсайдери и навън. Според статистиката става дума за 14 милиона безработни младежи, които струват милиарди евро загуби на икономиката на ЕС. Има ли надежда? Може би, но доста път трябва да извървим. Най-вече за да върнем онези ценности, които изгубихме. И дано онези младежи, които печелят олимпиади навън и стават първенци в чужди престижни университети, са много повече, отколкото тези, които ритат, бият и изнасилват. Молим се да е така.    ", "date": "2018.06.13", "title": "По следите на едно изгубено поколение"}
{"url": "https://www.monitor.bg:443/bg/a/view/polovinata-ot-bylgarite-odobrjavat-evroto-102518", "text": "51% от българските граждани одобряват еврото като валута на страната си. Това показва проучването Евробарометър, проведено между 11 и 12 април 2018 г. в седемте държави-членки на ЕС, които все още не са се присъединили към еврозоната. Нивото на подкрепа към единната валута е най-високо в Румъния, където 70% го подкрепят. В Унгария този дял е 59 на сто. Делът на тези, които одобряват валутата, е най-нисък в Чешката република, като едва една трета (33%) се изказват в подкрепа на приемането на еврото, а най-много (34%) са срещу неговото въвеждане. В останалите държави опозицията надхвърля подкрепата: Швеция (56% срещу 40%), Хърватия (50% срещу 47%) и Полша (50% на 48%). Социално-демографският анализ показва, че мнозинството от мъжете (57%) подкрепят въвеждането на еврото в своята страна, но по-малка част от жените (45%) споделят това мнение. Що се отнася до цялостното одобрение или опозицията, няма разлика между тези с различни нива на образование, но тези с по-високи нива на образование са по-позитивно настроени към единната валута от тези с по-ниски нива на образование. Самонаетите (50%) и служителите в компании (56%) са по-благосклонни към еврото. Респондентите, които се чувстват добре информирани за еврото, са по-склонни да подкрепят въвеждането му - 56% в сравнение с 46% от тези, които не се чувстват информирани. Онези, които очакват личните и националните последици да бъдат положителни, също са по-скоро \"за\" въвеждането на единната валута от онези с отрицателни очаквания. В повечето от анкетираните държави относителното мнозинство от запитаните смята, че въвеждането от еврото е имало положителни последици за страните, които вече го използват. В Унгария и Румъния мнозинството твърди, че въздействието е положително, но в Чехия и Хърватия респондентите са по-склонни да смятат, че влиянието е отрицателно. Точно половината от запитаните българи очакват еврото да стане официална валута за страната до 5 години. По-висок е този дял единствено в Хърватия (51%), докато в Швеция почти половината (48 на сто) смятат, че това няма да се случи никога в тяхната страна. Повечето от запитаните във всички страни смятат, че въвеждането на еврото ще повиши цените, като този дял варира от 74% в Хърватия до 51% в Унгария. Както е известно, темата за влизането на страната ни в еврозоната стана актуална отново през последните месеци, след като в началото на годината финансовият министър Владислав Горанов обяви, че София ще подаде молба за влизане в ERM II до края на юни. През тази седмица правителството ревизира мнението си, след като Горанов уточни, че страната ще се опита да влезе едновременно във валутния механизъм и банковия съюз - нещо, за което настояват както ЕК, така и Европейската централна банка. \"Крайният резултат, както аз го виждам, е че в рамките на една година ще сме способни да влезем едновременно в тясното сътрудничество в рамките на банковия съюз и на ERM\", казва Горанов на бизнесконференция в София, цитиран от „Ройтерс“.", "date": "2018.06.13", "title": "Половината от българите одобряват еврото "}
{"url": "https://www.monitor.bg:443/bg/a/view/zetjat-na-felipe-vi-vliza-v-zatvora-102519", "text": "Испанските съдебни власти дадоха на зетя на испанския крал Фелипе VI 5-дневен срок да се яви в затвора за излежаване на присъдата си от 5 г. и 10 месеца, наложена му за няколко престъпления, сред които измами и неплащане на данъци, предадe Ройтерс. Петдесетгодишният Иняки Урдангарин, който живее със съпругата си, принцеса Кристина - сестрата на краля, и четирите им деца в Швейцария, се яви в съда в Палма де Майорка (на Балеарските острови), за да получи уведомлението за решението на съда. Осъденият пристигна с редовен полет от Женева. Миналата година провинциалният съд в Майорка прецени, че Урдангарин е присвоил около 6 млн. евро, използвайки привилегирования си статут в кралското семейство, за да получи обществени поръчки, свързани със спортни събития. Самият той е бивш активен спортист и състезател по хандбал. Във вторник испанският върховен съд потвърди решението на по-долната съдебна инстанция, но оправда Урдангарин по обвинението за подправяне на документи и намали затворническата му присъда с 5 месеца. Принцеса Кристина бе глобена затова, че се е възползвала от престъпните деяния на съпруга си.", "date": "2018.06.13", "title": "Зетят на Фелипе VI влиза в затвора"}
{"url": "https://www.monitor.bg:443/bg/a/view/zadyrjaha-narkotrafikanti-pri-specakcija-v-lovech-i-pleven-102520", "text": "Специализирана полицейска операция по противодействие на наркоразпространението е проведена на териториите на Плевен и Ловеч, под ръководството на Специализираната прокуратура. В нея са участвали служители на ГДБОП, колегите им от Плевен, Ловеч, Враца, Монтана, служители на сектор „Специални операции“ – ГДБОП и полицаи от областните дирекции в Плевен и Ловеч. В резултат на предприетите действия в къща в село Изворче са задържани трима мъже на възраст 23, 39 и 46 години и 30-годишна жена. В рамките на операцията, в Плевен били засечени два автомобила - „Ситроен Берлинго“ и „Мицубиши“, и задържани двамата водачи – на 40 и 50 години. Извършени са процесуално-следствени действия на пет адреса и пет автомобила, в които са открити и иззети: марихуана, екстази, метамфетамин и амфетамин, както и електронни везни, 2800 лева, множество документи, мобилни телефони, преносим компютър и СИМ-карти. На шестимата задържани са повдигнати обвинения за престъпления по чл.321, ал.3 във вр. с ал.2 от НК и с прокурорско постановление мярката им за задържане е удължена до 72 часа. По случая е образувано досъдебно производство за престъпление по чл.321, във връзка с чл.354 а от НК. Работата по документирането му продължава под наблюдението на Специализираната прокуратура.", "date": "2018.06.13", "title": "Задържаха наркотрафиканти при спецакция в Ловеч и Плевен"}
{"url": "https://www.monitor.bg:443/bg/a/view/dve-brazilski-zvezdi-se-kontuziha-vyv-varna-102508", "text": "Две от звездите на бразилския национален отбор се контузиха по време на тренировките във Варна, където този уикенд са мачовете от Лигата на нациите. Разпределителят на селесао Бруно Резенде и нападателят Уолъс Де Соуса са получили травми, които ще ги лишат от възможността на играят, съобщи bgvolleyball.com. Диагоналът Де Соуса е с контузия на коремните мускули, която ще го извади от строя поне за 10 дни. Бруно пък трябва да мине през медицински преглед, за да се установи каква точно е диагнозата му. Мачът с Бразилия от 18.30 ч. в неделя в Двореца на културата и спорта е последен за националите на България в този кръг. Преди това в петък от същия час те играят с Франция, а в събота - с Канада. При пристигането на нашите от турнето в Япония на аерогара София селекционерът Пламен Константинов разясни ситуацията в отбора ни преди третия кръг. “В Осака ни липсваше стабилност, коментира той. - Имахме повече шансове срещу Италия, но изпуснахме някои моменти. Изиграхме мача с Япония по най-добрия начин, а с Полша бяхме на приливи и отливи. Липсват петима основни състезатели. Очевидно е, че момчетата, които трябва да играят на тяхно място, отстъпват по качества. Играем на практика с двама титуляри. По-добре сме, отколкото в началото на турнирите, но накрая не ни достигат силите Всички, които се качиха в самолета, могат да влязат в групата. Скримов и Влади Иванов ще влязат на мястото на Маринков и Каракашев. Ще решаваме според ситуацията. Засега изключвам Ники Николов като вариант. Ако състоянието му позволи, може да играе в кръга в Иран. Очаквам тежки съперници във Варна. Ще опитаме да видим в тази формация колко можем да се приближим до топ отборите.\" В разширения състав замина още центърът Красимир Георгиев. Звездата на Франция Ървин Нгапет пък ще представи своята песен Maniere на 16 юни преди мача на тима му с Бразилия от 15.30 ч. Парчето вече набра сериозна група почитатели в Инстаграм, а много от волейболистите го споделиха в профилите си в социалните мрежи.", "date": "2018.06.13", "title": "Две бразилски звезди се контузиха във Варна"}
{"url": "https://www.monitor.bg:443/bg/a/view/severna-makedonija-dokara-privetstvija-otvyn-i-skandali-otvytre-za-skopie-i-atina-102521", "text": "След новината, че Атина и Скопие са постигнали споразумение в спора за името, както в Гърция, така и в Македония започнаха да назряват вътрешнополитически конфликти. Не повече от 120 секунди продължи срещата на президента на Македония Георге Иванов с премиера Зоран Заев и външния министър Никола Димитров, които отидоха да го информират за договора с Гърция за името на Македония, съобщиха македонските медии. Иванов попитал Заев и Димитров имат ли писмено договора за името. След като получил президентът казал на Заев и Димитров, че не е необходимо да продължават срещата. Кратка бе и срещата между Заев и лидера на опозиционната ВМРО-ДПМНЕ Християн Мицкоски (около 5 минути). \"Стана ясно, че няма какво повече да си кажем. За нас това е договор за капитулция на Македония\", каза след това Мицкоски. Според него Заев иска \"контрабандно\" да прокара решението за \"Република Северна Македония\", което предварително обяви за \"епохално\". Мицкоски повтори позицията на ВМРО-ДПМНЕ, че няма да подкрепи промяна на конституцията с цел да се смени конституционното име на страната и посочи, че партията е за членство в ЕС и НАТО и това ще остане нейна цел и по-нататък. \"Ако Зоран Заев се опита да прокара контрабандно капитулацията чрез парламентарна процедура, трябва да знае, че трябва да има референдум и резултатът от него да бъде задължителен, а не консултативен, каза Мицкоски. Според него сериозна дилема се отваря с факта, че този международен договор предвижда промяна на конституцията, а всеки договор, който предвижда намеса в конституцията, не може да се приема с обикновено мнозиство. В същото време премиерът Заев обяви, че договорът ще бъде разгледан в четвъртък на заседание на правителството и ще бъде представен пред всички значими политически субекти, предаде агенция МИА. Гражданите ще имат последната дума за договореното име Република Северна Македония, заяви македонският премиер Зоран Заев на пресконференцията късно във вторник. Гражданите трябва да излязат на референдум наесен и той да бъде успешен. Те ще вземат решението, а аз ясно съобщавам своята позиция и призовавам гражданите да уловят този шанс, каза Заев. Междувременно дискусии за внасяне на към правителството текат в офисите на опозиционната гръцка партия Нова демокрация в парламента, съобщи в. \"Та неа\", без да назовава източниците си. Според вестника в Нова демокрация смятат, че със споразумението със Скопие правителството е извършило институционално \"престъпление\", защото договореностите ще бъдат представени за одобрение от парламента месеци след сключването им и пред свършен факт що се отнася до влизането на бившата югославска република в НАТО и ЕС. Лидерът на Нова демокрация Кириакос Мицотакис поиска на среща с президента на страната Прокопис Павлопулос споразумението със Скопие да бъде внесено в парламента преди подписването му, съобщи в. \"Катимерини\". Мицотакис поиска от Павлопулос да се намеси, за да се установи дали споразумението се ползва с доверието на гръцкия парламент.  Гръцкият президент е заявил пред лидера на Нова демокрация, че конституцията определя ясно правомощията на президента и той ще предприеме такива действия, които съответстват на неговите правомощия. Както при всички големи споразумения, особено когато става въпрос за национални теми, съществуват \"сиви зони\", които трябва да бъдат проучени, пише в. \"Та неа\". Дяволът се крие в детайлите, така че публикуването на окончателния текст на компромиса между Ципрас и Заев ще зададе тона оттук нататък. Ако някои смятат, че въпросът е лесен и в него няма спънки, противопоставяния и трудности, те се заблуждават горчиво, твърди изданието. Ако хвърлим поглед на на договореностите, след тържествените изявления в Атина и Скопие ще стане ясно, че става дума за едно споразумение, което изисква много обяснения и на което ще са нужни месеци, за да стане реалност. Става дума за подписването на споразумението в Преспа от министрите на външните работи Никос Кодзиас и Никола Димитров – на 16 юни. Ще последва ратификация на споразумението от парламента в Скопие. (Президентът на Македония Иванов най-вероятно няма да подпише ратификацията, като така ще забави процедурата, но не може да я осуети). Гръцкото правителство ще трябва да изпрати послание до ЕС и НАТО, че подкрепя започването на присъединителни преговори със \"Северна Македония\" с ЕС и изпращането на покана за присъединяване към НАТО при условие, че ревизията на конституцията бъде завършена успешно. Ще последват срещи на върха на ЕС и НАТО в Брюксел за евентуално за започване на преговори за присъединяване (спорът за името досега бе основна спънка за това). През есента Скопие ще проведе референдум (факултативен и консултативен) по темата. До края на 2018 г. трябва да последва ревизия на конституцията от парламента в Скопие. Ще последва писмо от правителството на Заев до всички страни, които са признали \"Република Македония\", че оттук нататък в двустранните отношения и на международните форуми валидно е името \"Северна Македония\", изброява изданието и преминава към т.нар. „сиви зони“ в споразумението, свързани с понятията „македонски език“, „македонски граждани“ и т. н. Предстоят и други промени, като например статуята на Конника (Александър Велики) в центъра на Скопие, на която ще бъде поставен надпис, който ще уточнява, че изображението се отнася до елинистическия период и символизира дружбата между Гърция и бившата югославска република Македония, пише още \"Та неа\". Европейският съюз и НАТО приветстваха споразумението между Атина и Скопие за името на Македония и заявиха, че то ще й даде възможност да предприеме стъпки за присъединяване и към двата съюза. \"Това ще постави Скопие по пътя към членство в НАТО и ще помогне за укрепване на мира и стабилността на Западните Балкани\", заяви генералният секретар на алианса Йенс Столтенберг. \"Това историческо споразумение е резултат от дълги години търпелива дипломация\", добави шефът на НАТО и призова премиерите на Гърция и Македония Алексис Ципрас и Зоран Заев да работят за ратифицирането му. Председателят на Европейския съвет Доналд Туск изказа в Туитър \"искрените си поздравления\" към Ципрас и Заев. \"Благодарение на вас невъзможното става възможно\", добави Туск. Върховният представител на ЕС за външната политика и сигурността Федерика Могерини каза, че европейската перспектива на Западните Балкани е за това споразумение в духа на добросъседското сътрудничество. Могерини и европейският комисар за разширяването на ЕС Йоханес Хан изразиха очакване по-късно този месец ЕС да започне с Македония преговори за присъединяването й. Споразумението между Атина и Скопие за името на Македония ще допринесе за укрепването на регионалната сигурност, заяви говорителката на Държавния департамент на САЩ Хедър Науърт. Албанският премиер Еди Рама определи двамата си колеги от Гърция и Македония като \"прогресивни лидери\" и заяви, че \"Балканите днес са по-добро място\" благодарение на тях, предаде АП., припомняйки, че етническите албанци са около една четвърт от населението на Македония, което е общо 2,1 милиона души.", "date": "2018.06.13", "title": "\"Северна Македония\" докара приветствия отвън и скандали отвътре за Скопие и Атина"}
{"url": "https://www.monitor.bg:443/bg/a/view/rashford-stresna-anglichanite-s-travma-102512", "text": "Нападателят на Англия Маркъс Рашфорд е получил лека контузия преди отпътуването на тима за Русия. “Трите лъва” пристигнаха в Санкт Петербург във вторник и веднага отпътуваха за базата си в Репино. Селекционерът Гарет Саутгейт заяви, че няма футболисти с тежки травми и не е притеснен от контузията на Рашфорд. “Маркъс получи лек удар, но нищо сериозно. Ще наблюдаваме състоянието му на тренировката, която е отворена за всички. Всички останали са напълно здрави. В последните три седмици работихме добре и съм доволен от 23-мата футболисти, които са в състава. Остава ни още седмица подготовка, а конкуренцията за титулярните места е голяма. Това е добре, защото нещата могат да се променят бързо. Може да има травми, може всичко да се случи в оставащите тренировки”, заяви Саутгейт. Първият мач на Англия на мондиала е срещу Тунис на 18 юни във Волгоград.", "date": "2018.06.13", "title": "Рашфорд стресна англичаните с травма"}
{"url": "https://www.monitor.bg:443/bg/a/view/poslanikyt-na-sa-sht-erik-rubin-bylgarija-e-ot-malkoto-strani-koito-spazvat-angajimentite-kym-nato-102522", "text": "Ангажиментът е всички съюзници да достигнат 2% от БВП до 2024 г. България е една от малкото съюзници на НАТО, които са създали план, за да достигнат тези 2% до 2024 г. България отделя средства за модернизиране на въоръжените си сили през последните няколко години. Това каза посланикът на САЩ в България Н. Пр. Ерик Рубин, който изнесе лекция на тема „НАТО и двустранното сътрудничество между България и САЩ“ във военната академия в София. Според него страната трябва да увеличава отговорностите си, тъй като това ще укрепи въоръжените сили по много начини. „Придобиването на нови бронирани сухопътни машини ще увеличи отговорностите, но и ще подобри ролята, която България ще играе в Алианса. Модернизирането на военноморските сили ще позволи по-добрата охрана, но и трениране на екипажите. Новите изтребители ще позволят на талантливите пилоти да летят и правят съвместни тренировки със съседите си. Това ще допринесе за безопасността и сигурността на пилотите. За мен е съвсем естествено да спомена американски изтребители, но модернизацията и оперативната съвместимост са основни за изпълнението на ангажиментите на България. Страната ви има изграден план за модернизация“, подчерта Рубин. „България е способна да извършва велики дела в рамките на постигането на целите на ЕС и НАТО. Притежава сила да вдъхновява и мотивира съседите си. Оптимист съм за двустранните ни отношения, за НАТО“, каза още дипломатът.", "date": "2018.06.13", "title": "Посланикът на САЩ Ерик Рубин: България е от малкото страни, които спазват ангажиментите към НАТО"}
{"url": "https://www.monitor.bg:443/bg/a/view/udyljavat-rabotnoto-vreme-na-kryvnija-centyr-v-burgas-102525", "text": "Работното време на кръвния център към отделението по трансфузионна хематология на Университетската болница в Бургас ще бъде удължено в четвъртък. То ще работи и след 14.00 часа, съобщиха от лечебното заведение. То се намира в сградата на бившата Първа поликлиника, на първия етаж вдясно, уточниха от там. Това се прави по повод Световния ден на кръводарителя. Призивът е насочен най-вече към шофьорите. През лятото пътните инциденти се увеличават, както и спешните кръвопреливания на пострадали в катастрофи шофьори и пътници, казаха още от УМБАЛ Бургас. Кръводарител може да бъде всеки здрав човек от 18 до 65 г. Всеки месец отделението има средно около 700 кръводарители. Това го поставя сред най-натоварените в страната, но заради демографския срив в последните години кръводарителите намаляват. През 2017 г. те са били 7338. През 2016-та – 7968. Близо 2500 души миналата година са били върнати, защото или не отговарят на изискванията, или кръвта не е годна за преливане. За да работи нормално, отделението има нужда от 900-1000 кръводарители месечно. Особено ако има голям инцидент, или родилка с ДИК-синдром - състояние, в което се губи много кръв и кръвозагубата не може да се овладее. Тези синдроми са рядкост, но се случват и изискват спешно и масивно кръвопреливане. Междувременно в четвъртък от 10.00 ч. в зала „Сердика“ на хотел „Балкан“ в София БЧК ще удостои с почетен плакет дългогодишни доброволни кръводарители, чиято кръв е спасила живота на много хора, и три институции с принос в популяризирането на доброволното и безвъзмездно кръводаряване сред служителите си. Отличените са избрани от комисия, в която участват представители на Българския Червен кръст и Националния център по трансфузионна хематология (НЦТХ), въз основа на изпратени предложения от цялата страна. 14 юни е обявен за Световен ден на доброволния и безвъзмезден кръводарител през 2004 г. На тази дата е роден Карл Ландщайнер, носител на Нобелова награда за откриването на системата АBО кръвни групи.", "date": "2018.06.13", "title": "Удължават работното време на кръвния център в Бургас"}
{"url": "https://www.monitor.bg:443/bg/a/view/detskata-smyrtnost-v-bylgarija-dvojno-po-visoka-v-es-102524", "text": "Нивото на детска смъртност в България е два пъти по-високо в сравнение със страните от Европейаския съюз. Това съобщи доц. Христо Хинков, директор на Националния център по обществено здраве и анализи (НЦОЗА) по време на кръгла маса „Здравето на българите през 21 век - тенденции и предизвикателства“. Детската смъртност в България е 6.5 на 1000 живородени деца, докато в ЕС е 3.6 на 1000 живородени. По думите на доц. Хинков раждаемостта в страната ни намалява, а общата смъртност е доста негативен показател, като в Европейския съюз той е много по-нисък. Болести на кръвообращението заемат най-висок процент за смъртността в нашата страна.. България е на девето място от 189 страни по консумация на алкохол, а по тютюнопушене сред жените е на 12-о място. Естественият прираст бележи все по-голям спад и нашата страна постепенно губи своето население, но има трайна тенденция за повишаване на средната продъжителност на живота. В периода 2001-2015 година разходите за здравеопазване нарастват с 450 процента, като най-много средства се отделят за болнична помощ и лекарства за домашно лечение. Динамиката на здравно-демографските показатели обаче не се променя особено, а причините за това са недостатъчната ефективност на здравната система, терапевтичният процес е фрагментиран, а финансирането не е обвързано с показаните резултати. Оптимизирането на ефективността на здравните ресурси е предизвикателство пред системата, каза още доц. Хинков и подчерта, че лекарите са много добре обучени и показват високо ниво на професионализъм. Българинът не цени здравето си, заключи той. Българското здравеопазване е изправено пред редица предизвикателства, свързани с демографското състояние, неравенство и необходимостта здравната система да отговори на потребностите на гражданите, каза министърът на здравеопазването Кирил Ананиев.  ", "date": "2018.06.13", "title": "Детската смъртност в България двойно по-висока от ЕС"}
{"url": "https://www.monitor.bg:443/bg/a/view/otkriha-kradeni-traktori-u-selski-kmet-102516", "text": "Два крадени трактора на стойност 120 000 лева са били открити в имоти на кмета на димитровградското село Ябълково. Костадин Атанасов е бил задържан по подозрение във вещно укривателство, съобщиха от ОД на МВР – Стара Загора. Самият кмет обаче заяви пред \"Монитор“, че селскостопанските машини са се оказали крадени без той да знае и че самият той само е дал обяснения пред органите на реда, а истинските извършители от Стара Загора са били закопчани. Техниката – два колесни трактора „Ландини“ и „Ню Холанд“ била открадната от земеделския производител Михаил Добрев от чирпанското село Винарово. Досъдебното производство било образувано на 4 май, уточниха от разследването. Единият от тракторите бил открит от командированите от старозагорската дирекция на МВР в имота „Могилата“ - бивши крайпътни ресторант и мотел до димитровградското село Върбица. Втората липсваща машина пък била намерена пак в имот на селския първенец в село Ябълково. „Както се оказа крадените малък трактор и микробус с препарати за растителна защита бяха открити с мое съдействие“, защити се Атанасов. По негови думи неговият син, на който в момента бил прехвърлен селскостопанският бизнес, капарирал другия трактор, който бил с английски регистрационни табели, за 10 000 паунда. Дадох обяснения на полицията, не съм бил задържан, подчерта кметът. Костадин Атанасов спечели частичните избори за кмет на Ябълково миналата година като независим. Той надви на вота претендента на ГЕРБ. Изборите бяха белязани със скандал за купени гласоподаватели. Управляващата партия обжалва избора, но и Административния съд в Хасково, и ВАС потвърдиха законността на избора. И в разговора с „Монитор“ Атанасов намекна за политически бекграунд в замесването му в историята.", "date": "2018.06.13", "title": "Откриха крадени трактори у селски кмет"}
{"url": "https://www.monitor.bg:443/bg/a/view/2000-avtobusa-shte-protestirat-utre-sreshtu-obedinenie-na-bransha-102511", "text": "Пътниците на 2000 автобуса ще станат жертва на браншова битка в транспорта. Утре от автогари в страната се очаква превозвачи да спрат да возят пътници между 14 ч. и 15:30 ч. Действията са в знак на протест на част от транспортния бранш срещу подготвяния законопроект за създаване на Българска автомобилна камара. Това обяви Магдалена Милтенова, председател на Браншови съюз на стопанска инициатива в транспорта. Пътниците на 2000 автобуса ще станат жертва на браншова битка в транспорта. Утре от автогари в страната се очаква превозвачи да спрат да возят пътници между 14 ч. и 15:30 ч. Действията са в знак на протест на част от транспортния бранш срещу подготвяния законопроект за създаване на Българска автомобилна камара. Това обяви Магдалена Милтенова, председател на Браншови съюз на стопанска инициатива в транспорта. Автобусните превозвачи и част от големите фирми за товарни превози искат изтеглянето на законопроекта. Заканата за протест дойде след близо 3-часова среща между депутати от транспортната комисия и представители на бранша. За пореден път браншът, който е раздробен на 27 отделни организации, не успя да постигне консенсус по въпроса как да бъде представляван пред държавата. Законопроектът, внесен от няколко народни представители на мнозинството, предвижда създаването на една организация – камара, която да бъде представителна за тежкотоварните превозвачи, но и за автобусните. Сред аргументите им, че у нас има 1500 фирми, които се занимават с превоз, докато тежкотоварните са около 15 000 т.е. в камарата няма да са равнопоставени. „Ако утре до 12.00 часа не бъде изтеглен законопроекта, протестът ще бъде факт, след това продължаваме на 25 юни, като тогава ще се присъединят и колегите от товарните превози, които ни подкрепят“, заяви Милтенова пред журналисти. Друг основен проблем, повдигнат и от председателят на транспортната комисия в НС Халил Летифов, че няма как фирми, които ще участват в управителното тяло на тази камара, да предлагат на министъра на транспорта да лицензира или пък не - техни конкуренти. Според друга разпоредба в законопроекта транспортният министър може да даде правомощия на шефа на камарата да дава лицензи. Според автобусните превозвачи така функционирането на камарата ще бъде в разрез с всички принципи за свободната конкуренция.  Сред спорните моменти е и вече запазеното име на обединението – Българска автомобилна камара, което е било регистрирано от транспортния бос Любомир Столарски, а след това прехвърлено на КРИБ. Освен това автобусните превозвачи виждат в бъдещите вноски за членски внос - между 1200 и 80 000 лева, тежест за пътуващите, защото те трябва да ги платят.   Част от тежкотоварните превозвачи, които подкрепят създаването на камарата, напуснаха демонстративно срещата. Те от своя страна също заплашиха с протест, но без да уточнят кога и къде ще бъде тяхната демонстрация. Според Съюза на автомобилните превозвачи браншова организация е необходима и заплашиха също с протест, ако бъде оттеглен законопроекта за камарата. Един от вносителите е Станислав Иванов от ГЕРБ, който след срещата заяви, че няма намерение да оттегля законопроекта въпреки недоволството. „Колегите имат право да протестират, надявам се, че това няма да се случи. На четири кръгли маси дискутирахме създаването на камара, няколко пъти помолих за предложения, но не получихме такива“, допълни Иванов.", "date": "2018.06.13", "title": "2000 автобуса на протест в четвъртък срещу обединение на бранша"}
{"url": "https://www.monitor.bg:443/bg/a/view/vynshno-pita-turcija-za-smyrtta-na-bylgarche-v-akvapark-102504", "text": "Външно министерство ще се заеме със изясняване на случая около смъртта на българче, починало след инцидент в аквапарк в турския курортен град Дидим. По указания на министър Екатерина Захариева е бил осъществен контакт със семейството, което е било помолено да предостави всички документи, с които разполага, съобщиха от ведомството. Документите са на турски език и вече са били предоставени на генералното ни консулство на в Истанбул. Дипломатите ни от своя страна имат указания да се запознаят с тях и да изпратят консулско лице, което да влезе в контакт с местните турски власти. На свой ред българският консул Момчил Русинов дори вече е заминал със цялата събрана информация, за да изясни на място обстоятелствата около смъртния случай. Русинов ще трябва да посети прокуратурата в областния център Айдън, разследващите полицаи в град Дидим и управителя на хотела, в който е станала трагедията. Отделно Генералното консулство ще поиска от прокуратурата на Турция информация за водените процесуално-следствени действия. Трагичният инцидент се е разиграл на 7 юни, когато в аквапарка на хотел в Дидим загива 7-годишната дъщеря на тенора Веселин Вачев – Вивиан. Момиченцето се спуснало по водната пързалка, когато веднага след нея тръгнало друго дете и я удрило в корема. Малко след това, момичето започнало да се превива от болки и по спешност била откарана в местната болница. Там лекарите установили, че е с разкъсан далак и да я преместят в Университетската болница в Айдън. По пътя сърцето на малката Вивиан спряло, но след сърдечен масаж дейността е възстановена. За кратко е приета в междинна болница по пътя, но след като състоянието й е стабилизирано, линейката продължава към Айдън. Там, само 10 минути след като е приета, лекарите съобщават на родителите, че е починала в следствие на травмите и кръвоизлива от разкъсания далак. Лекарите твърдят, че далакът е увеличен. В момент на шок ги карат да подпишат някакви документи на турски език, според които те нямат никакви претенции към хотела и към това, че някой умишлено е ударил дъщеря им. Не им дават и смъртен акт, а само медицинска експертиза. Следствието пък приключва само за няколко часа. Това пък кара родителите да мислят, че има опит за потулване на случая.    ", "date": "2018.06.13", "title": "Външно пита Турция за смъртта на българче в аквапарк  "}
{"url": "https://www.monitor.bg:443/bg/a/view/stoichkov-arjentina-shte-e-svetoven-shampion-102505", "text": "Българската футболна легенда Христо Стоичков прогнозира, че Аржентина ще е новият световен шампион. Първенството на планетата в Русия започва в четвъртък, а Камата сподели и виждането си за развитието на българския спорт. „Ние действаме от днес за днес. Нямаме стратегия за нашия спорт, проблемите са много и генерални. Не може да очакваме медали от борбата с една зала, нито успехи във волейбола също с една зала. Само гимнастичките ни триумфират, защото във федерацията има хора, които знаят какво правят. Аз искам да се занимавам с футбол в България, но не мога да позволя някой да ме командва. Колкото до световното първенство – според мен новият шампион ще е Аржентина. На финала ще спечелят срещу Франция. Това е последната голяма надежда на Меси и му желая титлата от сърце”, допълни Камата.", "date": "2018.06.13", "title": "Стоичков: Аржентина ще е световен шампион"}
{"url": "https://www.monitor.bg:443/bg/a/view/skypi-li-shte-ni-izljazat-tricite-102503", "text": "Евтини на брашното, скъпи на триците, е казал народът. Нелечението или забавянето на лечение на онкоболни е опасна мина. Не по-малко дразнеща е престрелката между Здравната каса и лъчетерапевтите. Спорът, както винаги е за пари. Според определящите средствата, парите били повече с 8 млн.лв от предходната година, но според терапевтите, лимитите били орязани и има опасност от листа на чакащите, което е недопустимо. Не, това не е игра на котка и мишка. А въпрос, който не бива да се решава през медиите, още по-малко за сметка на пациентите. Няма нищо лошо в това всеки да държи на аргументите си, но за целта се сяда на масата за преговори. Защо това не е направено предварително и преди подписването на рамковия договор със съсловната организация, това е отделна тема. Факт е, че техниката у нас с всяка измината година става все по-добра и отговаря до голяма степен на световните стандарти, което ще намали разходите за лечение в чужбина. Нали това е една от целите на нашето здравеопазване- то да е високотехнологично и да се извършва у нас. Естествено, че това струва пари, но те са оправдани, защото човешкият живот няма цена. Затова няма място за бюрокрация нито за интриги. Трябва да се върви напред, а не да се спори със взаимни обвинения. Може и да се извлекат поуки. И догодина онкоспециалистите да бъдат включени в екипите, които преговарят за отпусканите пари. Сега обаче въпросът трябва бързо да се реши.", "date": "2018.06.13", "title": "Скъпи ли ще ни излязат триците"}
{"url": "https://www.monitor.bg:443/bg/a/view/makedonskijat-prezident-idva-na-poseshtenie-u-nas-102513", "text": "Македонският президент Георге Иванов идва на двудневно официално посещение у нас. Визитата му е по покана на държавния глава Румен Радев, съобщиха от пресслужбата на президента. Радев ще посрещне Иванов на 14 юни на площад „Св. Александър Невски“ в столицата от 11.00 часа, където ще се състои официалната церемония по посрещането му. Иванов ще положи венец пред паметника на Незнайния войн. Малко след това двамата президенти ще проведат среща на „четири очи“ на „Дондуков“ 2, след което ще се състоят пленарните разговори на официалните делегации на двете държави. Румен Радев и Георге Иванов ще дадат съвместна пресконференция от 12.35 часа. По време на посещението си президентът Георге Иванов ще бъде придружаван от своята съпруга.    ", "date": "2018.06.13", "title": "Македонският президент идва на посещение у нас"}
{"url": "https://www.monitor.bg:443/bg/a/view/mondial-2026-shte-e-v-severna-amerika-102510", "text": "На 68-ия си конгрес в Москва ФИФА реши световното първенство през 2026 г. да се проведе в САЩ, Канада и Мексико. Общата кандидатура на трите северноамерикански държави беше предпочетена пред тази на единствения друг претендент Мароко. Победителите събраха 134 гласа, докато африканската страна остана с 65 гласа. Това ще е първият мондиал, на който ще са домакини три държави. САЩ за втори път ще имат тази чест след шампионата през 1994 г. (най-посетеният в историята), докато мачове от световни финали ще има в Мексико за рекорден трети път след 1970 г. и 1986 година. Канада пък ще дебютира като домакин на световно по футбол при мъжете, след като вече организира такова при жените през 2015 г. Както е известно, Мондиал 2026 ще бъде първият в историята, на който ще се състезават 48 отбора. Това ще го направи най-мащабният с 80 мача в рамките на 34 дни. Според президента на Футболната асоциация на САЩ Карлос Кордейро приходите от първенството ще бъдат 14 млрд. долара, което ще доведе до печалба от 11 млрд. долара за ФИФА. Градовете домакини ще са 16 - 10 в САЩ и по 3 в Канада и Мексико. В САЩ тепърва ще бъдат определени кои ще са стадионите, като засега кандидатите са сведени до 17. В Канада мачове ще се играят в Торонто, Монреал и Едмънтън, докато в Мексико градовете са Мексико Сити, Гуадалахара и Монтерей. На конгреса на ФИФА стана ясно също, че досегашният президент Джани Инфантино ще се кандидатира за нов мандат, като сам си писа отлична оценка за досегашната работа.", "date": "2018.06.13", "title": "Мондиал 2026 ще е в Северна Америка"}
{"url": "https://www.monitor.bg:443/bg/a/view/500-fenove-gledaha-trenirovkata-na-germanija-102506", "text": "Публика от близо 500 души изгледа първата тренировка на германския национален отбор на руска земя. Всичките 23-ма футболисти на световните шампиони взеха участие в откритото занимание, включително и завърналият се след лечение на контузия Месут Йозил. Селекционерът Йоаким Льов провежда по традиция заниманията си без публика и медии, но този път откри тренировките за четири дни. Германската делегация отседна в покрайнините на Москва и тренира на базата на столичния ЦСКА. В същото време бившият германски национал Щефан Ефенберг изрази крайно мнение относно скандала със снимката на Месут Йозил и Илкай Гюндоган с президента на Турция Реджеп Ердоган. “Когато претендираш, че си образец за ценности, както Германската федерация, единственото вярно решение е Йозил и Гюндоган да бъдат освободени”, заяви ексиграчът на “Байерн” (Мюнхен) в интервю за T-Online. По време на Мондиал 1994 Ефенберг беше изхвърлен от отбора заради неприличен жест към публиката. Тогавашният селекционер Берти Фогтс заяви, че Щефан няма да е национал, докато той е треньор. “Сега не е лесно за двамата (Йозил и Гюндоган), защото ги критикуват за неща извън терена. Мисля обаче, че трябва да бъдат извадени от отбора”, категоричен беше Ефенберг.", "date": "2018.06.13", "title": "500 фенове гледаха тренировката на Германия"}
{"url": "https://www.monitor.bg:443/bg/a/view/rusnacite-s-mustakata-kampanija-za-otkrivaneto-na-svetovnoto-102507", "text": "Селекционерът на Русия Станислав Черчесов призова всички фенове с мустаци да дойдат на стадиона днес в мача на откриването на Модиал 2018 срещу Саудитска Арабия. В социалните мрежи руските футболни фенове изразиха своята подкрепа за Русия и Черчесов, демонстрирайки мустак като този на треньора, като кампанията е с хаштаг #усынадежды. \"Не знам за каква кампания говорите. Но щом има такава, призовавам всички запалянковци с мустаци да дойдат на стадиона\" каза Черчесов. На въпрос от датски репортер какво е посланието на Черчесов към феновете, той отговори: \"Вие сте от Дания. Руската душа е непонятна за вас. Имам чувството, че половината страна едва с началния съдийски сигнал ще разбере, че у нас се провежда световно първенство. Трудно потегляме, но като наберем скорост, нямаме спирка. Нашата задача е да зарадваме хората с играта ни\", каза Черчесов преди двубоя със Саудитска Арабия, с който ще се открие световното първенство.", "date": "2018.06.13", "title": "Руснаците с мустаката кампания за откриването на световното"}
{"url": "https://www.monitor.bg:443/bg/a/view/ispanija-uvolni-treniora-chasove-predi-svetovnoto-102514", "text": "Сензационна смяна на треньора направи ръководството на Испанската футболна федерация само часове преди старта на Мондиал 2018. Най-големият футболен форум се открива днес, а утре от 21 часа Ла Фурия излиза в дербито на Група В срещу Португалия. Досегашният селекционер Хулен Лопетеги беше уволнен от поста си с решение на президента на федерацията Луис Рубиалес. Причина за странната рокада стана фактът, че Лопетеги ще води „Реал“ (Мадрид) след края на световното. От Кралския клуб, който търсеше треньор след оставката на Зидан, обявиха назначението на наставника на Испания. Това вбеси шефовете на федерацията, които се събраха на спешна сбирка. На срещата присъстваха и капитаните на отбора – Серхио Рамос и Андрес Иниеста, които са се застъпили за треньора. Въпреки това обаче Рубиалес беше бесен от решението на спеца и не се поколеба да го уволни. „Бяхме принудени да прекратим договора си с Лопетеги. Той беше чудесен треньор на националния отбор, но не мога да приема подобно поведение. Играчите искаха да оставя треньора до края на световното първенство, но решението все пак е на футболната федерация. Въпросът е принципен. Ако някой иска да вземе наш служител, трябва да говори за това и с нас, а не само с него. Все пак националният отбор е на цялата страна“, обяви Луис Рубиалес, като добави, че се е почувствал предаден от треньора. Лопетеги напуска Испания, без да е загубил дори и един мач. Бившият вратар пое тима след Евро 2016, а само преди 3 седмици подписа нов 2-годишен договор с испанската федерация. Само два часа след уволнението стана ясно и името на новия треньор. Това е бившият национал и актуален спортен директор Фернандо Йеро, който ще води тима на световното. Йеро има 601 мача и 127 гола с фланелката на “Реал” (Мадрид), както и 89 срещи за националния отбор на Испания. През сезон 2014/15 е асистент в Кралския клуб. През 2016/17 води “Овиедо”, след което стана спортен директор в испанския национален отбор. Дебютът му обаче ще бъде повече от труден, като Ла Фурия се изправя срещу Португалия в Сочи.", "date": "2018.06.13", "title": "Испания уволни треньора часове преди световното (ОБЗОР)"}
{"url": "https://www.monitor.bg:443/bg/a/view/italija-i-francija-se-hvanaha-za-gushite-zaradi-migrantite-102498", "text": "Случаят с отклонения към Испания кораб „Акуариус“ с 629 мигранти на борда предизвика невиждан след войната дипломатически скандал между Италия и Франция. Повод за него станаха обидите на властите в Париж, които нарекоха вчера съюзническата и приятелска страна „цинична“, „безотговорна“ и „предизвикваща повръщане“ заради забраната на вътрешния министър Матео Салвини плавателният съд да разтовари „пасажерите“ си в италианско пристанище. Рано тази сутрин пък дипломат №1 на Рим Енцо Моаверо Миланези привика временно управляващата посолството на комшиите от северозапад Клер Ан Ролен, за да й каже, че хулите са неприемливи и само официално извинение може да запълне бездната, отворила се в двустранните отношения. Разбира се най-бурна бе „антифренската“ реакция на „виновника“ за безпрецедентните обиди – вицепремиерът, шеф на вътрешното ведомство и лидер на управляващата партия „Лига“ Матео Салвини. В реч пред Сената на републиката в сряда по обед той определи поведението на правителството на Емануел Макрон като доста нахално и подчерта, че разтурянето на Либия, както и последвалата огромна имигрантска вълна от Африка към Европа са предизвикани от Франция. Салвини намекна още, че комшиите лицемерели, защото именно те не искали да приемат имигранти, вместо поетото задължение да приютят за последната година 10 000 пришълци, те са дали подслон само на 600 и редовно връщат към Италия не само мъже, но също така бременни жени и деца. Министърът на вътрешните работи се похвали също така, че бил постигнал договореност с германския си колега да бъдат взети веднага сериозни мерки за охрана на южните граници на ЕС и връщането на мигрантите по родните им места. В тази нажежена обстановка стана още известно, че предвиденото гостуване в петък на премиера Джузепе Конте на френския президент Емануел Макрон най-вероятно ще бъде отложено, освен ако до тогава Париж не намери начина да се извини на Рим.", "date": "2018.06.13", "title": "Италия и Франция се хванаха за гушите заради мигрантите"}
{"url": "https://www.monitor.bg:443/bg/a/view/pravim-tvyrdi-kortove-s-pomosht-ot-itf-102496", "text": "Три твърди корта ще бъдат изградени на Националния тенис център в Борисовата градина в София. Те ще бъдат построени със субсидия от $30 000, която БФТ спечели от Международната тенис федерация (ITF). Това обяви генсекът на БФТ Катерина Генова по време на срещата на изпълнителния директор на Европейската федерация Томас Хамерл със спортния министър Красен Кралев. Двамата обсъдиха развитието на тениса сред подрастващите, както на национално, така и на европейско ниво, а също и сериозните проблеми с уреждането на мачове и черното тотото, които има в тениса. В същото време първата ни ракета в мъжкия тенис Григор Димитров от няколко дни е в Лондон, където през следващата седмица ще участва в турнира на тревни кортове в Куинс Клъб. Българинът е шампион в надпреварата от 2014 г. „Отново съм на едно от любимите ми места - Лондон. Много съм щастлив да се върна тук, имам страхотни спомени от сезона на трева. Тук постигнах едни от най-добрите победи в кариерата си. Следващата седмица ще се играе много тенис тук, елате и ме подкрепете. В турнира ще участват невероятни тенисисти. Нямам търпение да изляза на корта и да играя“, написа Гришо в социалните мрежи. Компания на Димитров в турнира ще правят играчи като Новак Джокович, Рафаел Надал, Хуан Мартин дел Потро, Марин Чилич и др.  ", "date": "2018.06.13", "title": "Правим твърди кортове с помощ от ITF"}
{"url": "https://www.monitor.bg:443/bg/a/view/sinite-kandidatstvat-za-shampionskata-liga-po-basketbol-102495", "text": "Първенецът на България „Левски Лукойл“ със сигурност ще подаде документи за участие в Шампионската лига по баскетбол за новия сезон. Президентът на клуба Тодор Стойков потвърди, че това ще бъде направено в срок до 22 юни. България обаче може да получи и втора квота за надпреварата, която ще бъде използвана от носителя на купата „Рилски спортист“ или от вицешампиона „Балкан“. „Вече имаме яснота по доста аспекти с генералния спонсор и, след като подадем документите, ще започнем и разговори за селекцията и развитието на БК „Левски Лукойл“. Преди да говорим с играчи, трябва обаче да подпишем със старши треньора (бел.ред. – Константин Папазов)\", коментира Стойков пред bgbasket.com. Единственият засега с договор за следващия сезон в клуба е Станимир Маринов. В същото време крилото на „Левски Лукойл“ Христо Николов спечели делата срещу два свои бивши клуба. Той води самостоятелно дело срещу полския „Стал Остров“, а срещу румънския „Тимишоара“ заедно с още двама баскетболисти - Кайл Шайло и Ненад Милошевич. И в двата случая ФИБА отсъди клубовете да заплатят дължимите суми с лихвите на Николов.", "date": "2018.06.13", "title": "„Сините“ кандидатстват за Шампионската лига по баскетбол"}
{"url": "https://www.monitor.bg:443/bg/a/view/lipsvat-meraklii-za-spasiteli-na-basejni-v-pazardjishko-102499", "text": "Едва 13 кандидати за спасители са преминали това лято курса за водно спасяване, който се провежда в Областния съвет на Българския Червен кръст, информираха от хуманитарната организация. Те са крайно недостатъчни, за да осигурят наблюдението и спасяването на къпещи се, а проблем съществува и заради факта, че голяма част от обучените  си намират друга сезонна работа, която им носи повече приходи или предпочитат да работят по морето, където заплащането е по-високо и така, на практика, басейни в региона остават без спасители. Други предпочитат да намерят реализация в чужбина, тъй като удостоверението за завършен курс по водно спасяване важи и в други страни. Заради липсата на обучени да практикуват тази работа някои хотели във Велинград-СПА-столицата на Балканите и на България, наемат на работа чужденци, най-вече от Украйна и Молдова, за да могат да посрещнат летовниците през този сезон. От следващата седмица екипи на Българския Червен кръст съвместно с Регионалната здравна инспекция в Пазарджишко ще направи проверки по всички басейни в областта и тези, които нямат осигурен спасител, ще бъдат затворени до намирането на обучен човек. В момента текат и проверките по неохраняемите водоеми на територията на област Пазарджик. Сформирана е областна комисия, която обикаля и проверява всички неохраняеми водоеми в региона дали са обезопасени и дали са поставени необходимите указателни табели.  ", "date": "2018.06.13", "title": "Липсват мераклии за спасители на басейни в Пазарджишко"}
{"url": "https://www.monitor.bg:443/bg/a/view/jandarmeristi-tarashili-edinija-ot-teroristite-ot-sarafovo-kytal-seks-igrachki-v-bagaja-102509", "text": "Един от терористите, участвали в атентата на бургаското летище Сарафово през 2012г. бил спрян от жандармерия два часа след адския взрив с куфар със секс играчки. Това стана ясно в сряда на заседанието на Специализирания наказателен съд по процеса, който се води задочно срещу Хасан ел Хадж Хасан и Мелиад Фара, обвинени за атентата на бургаското летище Сарафово. Пред спецмагистратите показания даде Димитър Игнатов- един от жандармеристите спрели атентатора за проверка. „В деня на атентата охранявахме мача „Лудогорец- Динамо Загреб“ в Разград, започна разказа си униформения. Той си спомни, че получили обаждане от колеги от Бургас, които им съобщили, че е бил извършен атентат. Получили нареждане да спират всички автомобили и да ги проверяват. Така се натъкнали на такси, в което пътувал мъж с канадски паспорт. „Беше висок около 1,80 м. и носеше бейзболна шапка“, каза Игнатов. Именно така повечето свидетели описват Хасан ел Хадж Хасан. обясни малко смутено униформеният пред съда. Чужденецът обаче съвсем спокойно и невъзмутимо казал, че са за приятелката му, с която щял да се срещне в Румъния. Обяснил, че там щял да стигне през Русе. Като не открили нищо съмнително, ченгетата го пуснали да продължи, без да подозират, че са спрели един от терористите, сътворили кървавата касапница на летището. На плътски удоволствия се отдал и друг от терористите. Пред съда показания даде Сийка Драганова, която работела в хотел „Перфект“ във Варна. Там отседнал късо подстриган млад чужденец, който бил „бозав“ на цвят. Според запознати това е взривеният атентатор Мохамед ел Хюсейни. Една сутрин на Сийка й поръчали да направи палачинки с кашкавал за госта. Тя ги приготвила, но се оказало, че чужденецът не ги харесал и ги върнал. тюхкаше се Сийка пред магистратите. После му купили кроасани. Жената каза, че младокът бил настатен във ВИП апартамент, в който имало кръгло легло. Поръчали му и проститутка. След ден- два младежът си заминал. Пред съда вчера показания даде и Веселин Личев, който през 2012г. бил кмет на Сопот. Мъжът разказа, че в дните около атентата на летището бил на почивка в Поморие до къщата на Яворов. Там на скалите един ден се появил млад мъж. „Свиреше на духов инструмент, нещо като малка флейта“, обясни бившият градоначалник. „Свиренето беше много протяжно, гадно, почти погребално“, допълни той. Личев и други плажуващи три пъти му направили забележка да спре. „Музикантът“ обаче не обръщал внимание. Накрая градоначалникът го замерил с черупка от мида. Странникът си сменил тениската и си сложил раница на гърба, след което си тръгнал. Бил с бухнала, къдрава коса, а случката се разиграла в деня на атентата- 18 юли.", "date": "2018.06.13", "title": "Терорист от Сарафово спрян 2 часа след атентата със секс играчки"}
{"url": "https://www.monitor.bg:443/bg/a/view/koncertyt-na-texas-se-mesti-prez-esenta-102497", "text": "Шарлийн Спитери няма да се наслади на българското лято, защото концертът на бандата ѝ Texas се мести от 21 юни за 2 октомври. Мястото си остава зала 1 на НДК. обясниха организаторите от Loud Concerts. Закупените вече билети за шоуто ще важат за новата дата, без презаверка. Ако някой фен пък е решил да се откаже може да върне пропуска си до 13 юли. Поп, алтърнатив рок групата ще ни даде възможност да чуем някои от най-големите хитове на 90-те - „Say what you want“, “Summer Son”, “Black Eyed Boy”. Музикантите от Глазгоу ще представят и новия си албум „Jump on Board”, който излезе през 2017 г. Началото на кариерата на Texas е колебливо, но тавата им „White on Blonde” от 1997 г., ги изстрелва на първо място в чарта във Великобритания и много европейски страни. От него излизат емблематичните сингли „Say What You Want”, “Halo”, “Black Eyed Boy” и „Put Your Arms Around Me”. До момента имат над 40 милиона продадени албума, 13 сингъла в Топ 10 и осем албума в Топ 10 на Великобритания.", "date": "2018.06.13", "title": "Концертът на Texas се мести през есента"}
{"url": "https://www.monitor.bg:443/bg/a/view/udarena-ot-vlak-kola-na-pilon-plashi-djigitite-na-prelez-102500", "text": "11 души са загинали при инциденти на жп прелези у нас през последните 3 години, съобщиха от Национална компания ,,Железопътна инфраструктура'“. Заради тази тревожна статистика от компанията предлагат редица мерки, сред които за първи път и експониране на ударен лек автомобил от влак. Инсталацията се намира на един от най-натоварените прелези на обходното шосе на Враца по международен път Е-79. Само от началото на годината инцидентите на прелези са 13, с шестима ранени и двама загинали. Прелезът край Враца обаче е първенец в друга статистика - там автомобилите най-често удрят и чупят бариерите - 73 пъти при 273 случая за цялата страна. Една от причините е, че не се спазват ограниченията на скоростта и тировете дори се изпреварват на жп прелеза. Смачканата от влак кола, поставена на пилони край прелеза, е достатъчно красноречив пример, че при такъв удар едва ли ще има оцелели. По повод 10-ото издание на Международния ден за безопасно преминаване на железопътните прелези, на прелеза при с. Бели извор, Враца, беше изложен автомобил, претърпял злополука при неправилно преминаване през железопътен прелез. От началото на 2018 г. умишлените повреди на бариерните  греди при с. Бели извор са 23. Но шофьорите са скептични за възпитателния ефект от ужасяващата гледка на огънати ламарини. „Младите от нищо не се стряскат, няма нужда от такива стряскащи неща, грозно е, в чужбина това нещо го няма“, каза Калин, шофьор, пред БНТ. „Всеки е длъжен да намали и да спазва правилата, тази кола никого няма да уплаши“, добави Стефан Бакърджиев. Шофьорите смятат, че на опасните прелези трябва да се монтират и видеокамери за регистриране на скоростта. Национална компания \"Железопътна инфраструктура“ (НКЖИ) е инвестирала 16 милиона лева за 4 години в съвременни автоматични прелезни устройства. Новите прелезни устройства са автоматизирани, като за разлика от ръчните бариери (спускани и вдигани от прелезопазач), те се задействат автоматично от преминаването на влака.  Всички нови прелезни устройства са съоръжени с допълнителна трета бяла бавно мигаща светлина, която индикира, че устройството не е повредено и безопасно може да се премине. За контрол и превенция допълнително се монтират камери. От всички железопътни прелези – общо 757 на брой, 519  са съоръжени с автоматични устройства, осигуряващи безопасно преминаване на влак през прелеза. На 306 устройства са инсталирани шосейни светофари с трета бяла бавно мигаща светлина. За периода 2018-2020 г. отново са предвидени 8 000 000 лв. за съоръжаване на 22 прелеза с нови автоматични прелезни устройства.", "date": "2018.06.13", "title": "Ударена от влак кола на пилон плаши джигитите на прелез"}
{"url": "https://www.monitor.bg:443/bg/a/view/arestuvaha-obshtinarka-ot-lovech-oblajila-chastna-firma-s-dyrjavni-pari-102501", "text": "Общинарка от Ловеч е обвинена за злоупотреба с държавни пари. Йовка Тодорова е привлечена като обвиняема за източването на 120 хил. лева по програми на бюрото по труда в града. Тя е отговаряла за програмите, по които се провеждат шофьорски курсове за безработни. Тодорова е водела списъците на участниците в курсовете, в които е установено, че редовно фигурирали по 20-30 „мъртви души“. Часовете за обучение също били реално по-малко от отразените в протоколите. Като част от схемата за източване общинарката е насочвала кандидати за обучение към близка частна фирма. След това в курсовете се включвали и несъществуващи участници. Освен това Тодорова спестявала констатациите от проведените проверки, като в констативните протоколи не се отразявали реалните данни. В крайна сметка фирмата се облажила с ваучери за дейност, която не е извършила. При проверките на ДАНС и полицията в офисите на Бюрото по труда, е иззета документация, която показва щета, нанесена на Агенцията по заетостта, в размер на 117 300 лева. Освен служител в бюрото по труда в Ловеч Йовка Тодорова е и съветник от ГЕРБ. В общинския съвет тя е член на две комисии - по общинска собственост, устройство на територията, комунални дейности, екология и транспорт, както и в комисията за децата, младежта, спорта и НПО. В окръжната прокуратура в Ловеч е образувано досъдебно производство за длъжностно престъпление. Обвинението е, че Тодорова не е изпълнила служебните си задължения и с това е нанесла щета на държавна структура. Тя е задържана за 72 часа. За длъжностно престъпление законът предвижда наказание от 1 до 8 години лишаване от свобода. Партийното ръководство на ГЕРБ се разграничи от действията на Йовка Тодорова. \"От ПП ГЕРБ никога и по никакъв начин не сме разпъвали политически чадър над никого. Както неведнъж сме показвали, ние сме безкомпромисни към хора, които уронват името на партията с поведението и действията си. Очакваме разследващите и правораздавателни органи да си свършат работата\", се казва в позицията на ловешките структури на партията.", "date": "2018.06.13", "title": "Арестуваха общинарка от Ловеч, облажила частна фирма с държавни пари"}
{"url": "https://www.monitor.bg:443/bg/a/view/68-godishna-dupnichanka-ostavi-9-hil-lv-do-kofa-za-bokluk-102488", "text": "68-годишна дупничанка стана поредната жертва на ало измамници, след като остави далеч не скромната сума от 9 хил. лв. до кофа за боклук. Жената първоначално получила обаждане по телефон от непознат за нея мъж, който се представил за полицай. Обяснил й, че е необходимо да даде всичките си налични спестявания за залавянето на престъпник. Жертвата спазила всички указания на „полицая“, събрала парите и ги оставила пред дома си до една от кофите за боклук. Едва на следващия ден 68-годишната дупничанка отишла в полицейското управление и поискала от униформените да й върнат парите. „В момента, в който жената си поиска сумата разбрахме, че става въпрос за измама. За пореден път призоваваме, не давайте пари след получени указания по телефона. Институциите не искат и не взимат пари от гражданите на ръка или в изхвърлени пакети“, обявиха от пресцентъра на ОДМВР – Кюстендил. Само преди два дни в Дупница беше заловено куриер на ало измамници, който се опита да измами 60-годишен мъж. Мулето било задържано в момент, в който взима сумата от 2 550 лв. Първоначално той е задържан за 24 часа, а след което мярката му е удължена на 72 часа, обявиха от полицията. „През последните два-три дни има постъпили над 50 обаждания от дупничани. При всички е изпробвана старата схема, в която измамници се представят за полицаи и молят за съдействие“, обявиха разследващи.  ", "date": "2018.06.13", "title": "68-годишна дупничанка остави 9 хил. лв. до кофа за боклук"}
{"url": "https://www.monitor.bg:443/bg/a/view/nagradiha-s-premii-medalistkite-ni-po-borba-102502", "text": "Призьорките от европейското първенство по борба за жени получиха специални премии, осигурени от нови спонсори на федерацията. На стилно тържество представители на компаниите благодариха на националките за положителните емоции, които доставиха на българската публика от първенството в Каспийск (Рус) през май. Тогава Биляна Дудова и Тайбе Юсеин ликуваха с титлите, а Мими Христова взе сребро. Само месец по-късно Дудова триумфира и със златото на първенството до 23 г. в Истанбул, а Виктория Бобева остана пета. Призьорките и селекционерът на националките Петър Касабов получиха уверението, че ще бъдат финансово подпомогнати, за да имат максимален комфорт и пълноценна подготовка поне до олипиадата в Токио през 2020 г. Почетният президент на БФБ Валентин Йорданов пожела на момичетата да задминат неговите успехи, а председателят на „Левски“ Александър Томов връчи плакет на клуба на бизнесмените, които подадоха ръка на женската борба.", "date": "2018.06.13", "title": "Наградиха с премии медалистките ни по борба"}
{"url": "https://www.monitor.bg:443/bg/a/view/radev-uvolni-dvama-policejski-shefove-zaradi-pelov-102494", "text": "„Решихме да освободим директора на ОДМВР-София и неговия заместник.“. Това каза министърът на вътрешните работи Валентин Радев във връзка с престрелката в Ботевград, при която бе разстрелян издирваният след бягството му от Централния софийски затвор престъпник Владимир Пелов. \"В Ботевград направихме на място анализ. Чухме всички, чухме кметовете. Реших, че трябва да освободя ръководството на областната дирекция. Те не се справиха\", каза вътрешният министър, цитиран от „Фокус“. И добави: \"Има някакъв дисбаланс, има нещо, което не е направено в цялата област и отговорност за това носят областните дирекции.“. По думите му решението на професионалното ръководство на МВР е да освободи ръководството на областната дирекция. Радев поясни, че ръководството се състои от директора на областната дирекция София-област и неговия заместник.", "date": "2018.06.13", "title": "Радев уволни двама полицейски шефове заради Пелов"}
{"url": "https://www.monitor.bg:443/bg/a/view/dyrjavata-da-garantira-minimalen-paket-ot-socialni-uslugi-102487", "text": "Държавата да гарантира минимален пакет от социални услуги, залегнали в националната карта. Това предвижда проектозакона за социалните услуги, който е публикуван за обществено обсъждане. С него се цели уреждане на условията за предоставянето, ползването, финансирането,  качеството и контрола им.   По този начин се очаква системата да функционира по-ефективно, както на местно, така и на национално ниво, а хората да имат възможност да ползват услуги, които са близо до дома им. В закона се предвижда те да бъдат планирани въз основа на националната карта. Изготвянето й ще бъде на база анализ на потребностите в отделните общини и на демографския профил на населението. Определените в картата потребности пък ще бъдат посрещнати чрез финансиране от държавния бюджет. В нея ще бъдат включени всички услуги, за които държавата предоставя парични средства, независимо дали е пълно или частично. Частично ще бъде в случаите, в които предоставянето на финанси е смесено от общината и от държавата. Към момента почти всички социални услуги се поемат от държавния бюджет. Общините ще могат да развиват и допълнителни услуги, включени в минималния пакет, който ще бъдат или изцяло с общинско, или с частно финансиране. Макар и средствата да няма да бъдат предоставяни от държавата, то върху тях ще бъде налаган държавен контрол. В проектозакона се предвижда още въвеждане на общ лицензионен режим за всички социални услуги, независимо от възрастовата група на потребителите. Регистърът ще се поддържа от специализирана агенция към социалното министерство, която ще има и частични контролиращи функции при предварителния подбор на кандидатите за тази дейност.  Ако законът бъде приет за първи път ще бъде дадена и възможност социалните услуги да могат да се финансират едновременно от различни източници, като редът ще бъде определен в подзаконова уредба.  ", "date": "2018.06.13", "title": "Държавата ще гарантира минимален пакет от социални услуги"}
{"url": "https://www.monitor.bg:443/bg/a/view/fernando-jero-e-novijat-selekcioner-na-ispanija-102486", "text": "Спортният директор на Испания Фернандо Йеро е новият селекционер на Испания, обявиха официално от Кралската испанска футболна федерация. Той заменя на поста уволнения Юлен Лопетеги Легендата на \"Реал\" (Мадрид) поема функциите само за Световното първенство в Русия. Йеро и президентът на федерацията Луис Рубиалес ще дадат пресконференция днес от 18,30 часа в Краснодар.  В пресата и в информационните сайтове в Испания се среща определението \"кризата от Краснодар\", след като стана ясно, че специалистът ще замени Зинедин Зидан начело на \"Реал\" (Мадрид). Вчера европейският клубен шампион се похвали с назначението на 51-годишния Лопетеги на треньорския пост за следващите три сезона, а специалистът беше уволнен от \"ла фурия\" след обявяването му за треньор на \"белите\" от Мадрид. Под ръководството на Лопетеги, който е бивш вратар на \"Барселона\", испанският национален отбор има серия от 20 мача без поражение. Испания започва участието си в група \"В\" на Мондиал 2018 с мач срещу европейския шампион Португалия в Сочи на 15 юни.", "date": "2018.06.13", "title": "Фернандо Йеро е новият селекционер на Испания!"}
{"url": "https://www.monitor.bg:443/bg/a/view/bylgari-iznasiliha-13-godishno-momiche-v-germanija-102489", "text": "Осем български граждани са изнасилили 13-годишно момиче в Германия, съобщиха местните медии. Жертвата била нападната на 21 април, но властите запазили инцидента в тайна заради нейната сигурност, уточнява „Билд”. Младежите, които са идентифицирани, са на възраст между 14 и 16 години. Те пресрещнали момичето в парк в германския град Велберт и го насилили многократно. Жертвата се връщала от тренировка по плуване. Освен това младежите заснели всичко с мобилните си телефони. И преди това момичето било атакувано от същите младежи, но само вербално. Според разследващите те планирали изнасилването и причаквали жертвата си. В крайна сметка момичето било спасено от случайно минаваща жена, която смело се хвърлила срещу нападателите и после повикала полицията. Шестима от младежите, участвали в изнасилването, са задържани, а останалите двама все още се издирват. Според прокуратурата във Вупертал те са обвинени в „сериозно сексуално престъпление”. Двама от участниците осъществили изнасилването, а останалите снимали с телефоните си. После групата завлякла момичето под близък мост, където изглежда щели да продължат да се гаврят с нея, когато се намесила минаващата наблизо жена. Всички задържани са родени в България. Те живеели в района на Велберт и до този момент не са регистрирани за други криминални прояви. Някои от тях признават деянието си, други отричат да са участвали в него, посочва „Хойте” Според „Фокус” е възможно психиката на младото момиче да остане увредена завинаги. Информацията веднага бе подета от крайно-дясната партия „Алтернатива за Германия”.", "date": "2018.06.13", "title": "Българи изнасилиха 13-годишно момиче в Германия"}
{"url": "https://www.monitor.bg:443/bg/a/view/guns-n-roses-pribraha-5-mln-liri-honorar-102484", "text": "Guns N' Roses поставиха нов рекорд в историята на един от най-големите рок фестивали в Европа – Download За да участват в тазгодишното издание на маратона на 9 юни в Донингтън парк в Лестършър, Аксел Роуз, Слаш и компания са прибрали 5 000 000 лири, по непотвърдена информация. Ако сумата е вярна, това е най-крупният хонорар, който организаторът Анди Купинг е давал някога. Близък до него заяви пред вестник „Дейли Мирър“: Освен пълното презареждане на банковите сметки музикантите са се разполагали в собствена бекстейдж зона с размерите на футболно игрище и са напуснали фестивала малко след края на изпълнението си с частен хеликоптер. Аксел и Слаш си изработиха парите, като се появиха на сцена с минута по-рано и неуморно забиха 28 песни.", "date": "2018.06.13", "title": "Guns N' Roses прибраха 5 млн. лири хонорар"}
{"url": "https://www.monitor.bg:443/bg/a/view/trymp-s-kim-izbegnahme-jadrena-katastrofa-102492", "text": "Безпрецедентната среща на върха със севернокорейския лидер Ким Чен Ун в Сингапур допринесе за избягването на ядрена катастрофа, заяви президентът на САЩ Доналд Тръмп, цитиран от АФП. \"Искам да благодаря на Председателя Ким, че направи първата решителна крачка по пътя към светло ново бъдеще за своя народ. Нашата безпрецедентна среща - първата между американски президент и лидер на Северна Корея - доказва, че реалните промени са възможни!, написа Тръмп в Туитър. \"Светът значително се отдалечи от потенциална ядрена катастрофа! Повече никакви изстрелвания на ракети ядрени изследвания или тестове! Заложниците се завърнаха у дома при семействата си. Благодаря на Председателя Ким, нашият ден заедно бе исторически!\", написа Тръмп в друг туит. \"Няма граници за това, което Северна Корея може да постигне, когато се откаже от ядреното си оръжие и се включи в търговията и взаимодействието със света. Председателят Ким има възможността да влезе в историята като лидер, който положи началото на прекрасна нова ера на сигурност и благоденствие за своите граждани\", добави Тръмп в трето съобщение в Интернет. На въпрос за евентуалната визита на Ким в САЩ Тръмп заяви, че в подходящото време севернокорейският лидер \"със сигурност ще дойде в Белия дом\". Тръмп добави, че Ким \"притежава много добри лични качества - той е забавен и много, много умен и е отличен преговарящ. Паснахме си чудесно от самото начало на срещата на върха в Сингапур, заяви Тръмп. \"Всеки вече може да се чувства много по-сигурен в сравнение с деня, когато поех поста. Вече няма ядрена заплаха от Северна Корея. Срещата с Ким беше интересно и много положително преживяване. Северна Корея има огромен потенциал за бъдещето. Спете спокойно!\", написа в пореден пост в Туитър US президентът. Той добавя, че КНДР вече не е \"най-големият и най-опасен проблем\" за САЩ. Междувременно френският външен министър Жан-Ив Льо Дриан заяви, че срещата между Тръмп и Ким е \"безспорен напредък\", но волята, показана от Ким за ядрено разоръжаване, \"трябва да бъде потвърдена\". Министърът каза, че в миналото бащата на Ким е представял определени действия като денуклеаризация, но нищо не се е получавало. Първият френски дипломат изрази съжаление от поведението на президента Тръмп, \"който се държи агресивно към дългогодишния си приятел, премиера на Канада Трюдо, и скъсва с всичките си съюзници след срещата на Г-7 в Квебек, а на следващия ден почти се разцелува с диктатор, произлязъл от комунистическа диктатура, срещу която той напълно се противопоставяше само няколко дни по-рано\". На този фон руският външен министър Сергей Лавров заяви, че САЩ и Северна Корея едва ли могат да решат на двустранно ниво всички проблеми на Корейския полуостров. По думите му прекият контакт между лидерите на САЩ и Северна Корея \"заслужава подкрепа\". Лавров заяви, че Русия се застъпва за възобновяване на шестстранните преговори за уреждане на някои от въпросите и е важно целият Корейски полуостров, не само Северна Корея, да бъде свободен от ядрени оръжия. Според него е необходима нова система за сигурност за цяла Североизточна Азия. Лавров коментира и решението на Тръмп САЩ да спре военните учения в Южна Корея. По думите му това ще съдейства за постигане на напредък в уреждането на ситуацията на Корейския полуостров. Китай пък зае позиция, която също подкрепя решението на Тръмп. Това решение показва практичността на китайското предложение за така нареченото \"двойно замразяване\", заяви говорител на китайското министерство на външните работи на редовен брифинг в Пеки", "date": "2018.06.13", "title": "Тръмп: С Ким избегнахме ядрена катастрофа"}
{"url": "https://www.monitor.bg:443/bg/a/view/mashini-na-bylgarskata-armija-vyv-voennoistoricheskija-muzej-za-denja-na-bashtata-102490", "text": "По случай Деня на бащата на 16 юни (събота) Българската армия ще представи различни военни машини в Националния военноисторически музей. От 10.00 до 18.00 часа с вход свободен посетителите ще могат да видят военни машини „Мерцедес“, бойна бронирана машина „Командо-Селект“, брониран боен джип „Пясъчна котка“, високопроходима линейка, участвала в мисии, и учебна катапултна седалка. Всички желаещи ще могат да влязат в кабините на едни от най-атрактивните машини от външната експозиция на музея – вертолет Ми-24, самоходна минохвъргачка „Тунджа“ и ракетен комплекс 2К 52 Фрог „Луна-М“. Освен военните машини, от музея са подготвили още много атракции за празника. Сред тях са програмиране на роботи и създаване на видеоигри, зона с виртуална реалност, конструктор за млади откриватели, сглобяване на къщички, приказки за парите, решаване на логически задачи и разнообразни интерактивни игри. Малчуганите ще имат възможността да скачат на огромен матрак, сами ще си направят ключодържател или магнит от дърво, ще се снимат като военен пилот, ще рисуват дори върху вода, а в приказния град Щуроландия ще бъдат каквото си поискат – кмет, художник, готвач или журналист. Хлапетата и татковците ще могат да седнат зад волана на едни от най- модерните автомобили и любопитни превозни средства или пък на атрактивни модели велосипеди. В двора музея ще има скаутския лагер и лятна читалня, а вътре ТВ кът, където децата ще се забавляват с любими детски филми.", "date": "2018.06.13", "title": "Машини на Българската армия във Военноисторическия музей за Деня на бащата "}
{"url": "https://www.monitor.bg:443/bg/a/view/izbraha-belgijka-za-mis-mondial-18-102491", "text": "Белгийката Зои Бруне, 18-годишна студентка, беше избрана за \"Мис Мондиал 2018\". Това стана на конкурс в германския град Фрайбург, където участваха представителки на 32-те страни, които имат класирани отбори за световното първенство по футбол в Русия. Кастингът се прави от 2006 г. и по традиция негов домакин е страната, чийто тим е световен шампион. В случая това е още Германия. По регламент в него могат да се пуснат красавици на възраст от 18 до 33 години с привлекателна външност, но и добри познания в областта на футбола. Конкурсната програма се състои от три части - дефиле във футболен екип на страната, от която е кандидатката, по бански и във вечерно облекло. Претендентките имат обаче шанс да блеснат и с интелекта си, плюс това да отговорят на въпроси за футбола. За последното комисията ги препитва особено старателно. Победителката получи скромните 3500 евро награда, но призна, че е горда от представянето си. Тя посвети финалното си обръщение на своята родина и пожела на тима й да спечели шампионската титла. \"Аз се гордея със своята титла, призна Зои Бруне. - Надявам се белгийските национали да повторят моя успех и да спечелят световната титла.\" Втора стана 23-годишната студентка Анахита Рейхен (Гер), а трета - датчанката Аманда Петри. Избраната за посланик на мондиала Виктория Лопирева пък предупреди съперниците на Русия, че отборът на домакините е готов да поднесе изненада. \"Сборная\" стартира срещу Саудитска Арабия след откриването днес, а после среща и Египет и Уругвай. \"Нашият отбор със сигурност ще има предимство, тъй като се подготвя и ще играе на родна земя. Ние руснаците ще оставим сърцето си на стадиона. Аз ще викам за Русия, това е сигурно!”, заяви красавицата, избрана за \"Мис русия\" през 2003 г. Бившата футболна съпруга, която се разведе с нападателя на \"Краснодар\" Фьодор Смолов след 2-годишен брак, приведе за пример участието на световното на Исландия, чийто тим унизи Англия на европейското през 2016 г. и се класира за 1/4-финала. \"Кой предполагаше, че Исландия ще играе на световното?, каза бившата \"Мис Русия\". - Аз вярвам, че руснаците ще изиграят хубави мачове, вярвам и в техния селекционер Станислав Черчесов. Надявам се отборът да прескочи групата. Както казват хората: “Времето ще покаже”. Мисля, че нашият вратар е ключът към успехите на отбора.”", "date": "2018.06.13", "title": "Избраха белгийка за \"Мис Мондиал'18\""}
{"url": "https://www.monitor.bg:443/bg/a/view/robi-uiljams-mechtaja-da-se-sreshtna-s-putin-102493", "text": "Британският певец Роби Уилямс, който отнесе критики от сънародниците си за това, че ще пее на откриването на световното по футбол, даде интервю за руските медии. В него той призна, че мечтае да се срещне с президента Владимир Путин. \"Има един руснак, с когото мечтая да се срещна и го наричат Владимир Путин\", каза именитият музикант. Роби Уилямс уточни, че с оперната прима Аида Гарифулина очакват да бъдат приети от руския държавен глава. Темата за напрегнатите в последно време отношения между Великобритания и Русия изпълнителят на хитовете Angels и Let Me Entertain You коментира така: \"Лично на на мен абсолютно не ми харесва това, с което се опитват да ни хранят чрез медиите. Не вярвам на нищо от това, което се разказва за британско руските отношения в пресата нито у нас, нито у вас. Това е сложен въпрос и всичко се променя с потока на времето. Понякога британците и руснаците са приятели, понякога - не, понякога отношенията им са странни. Аз съм в Русия заради футбола, заради моите родители, заради семейството и децата ми, които са щастливи, че ми се е паднала тази висока чест да пея на откриването на световното.\"", "date": "2018.06.13", "title": "Роби Уилямс: Мечтая да се срещна с Путин"}
{"url": "https://www.monitor.bg:443/bg/a/view/mule-vzema-300-lv-honorar-davat-mu-uslovna-za-izmama-na-vdovica-102474", "text": "С условна 16-месечна присъда при отложено изпълнение за срок от 3 години напусна съдебната зала в Раднево  обвиняем по дело за измама. На подсъдимата скамейка живеещият в твърдишкото село Сборище трайно безработен Стоян С. е признал, че на 20 и 21 февруари т.г. е взел участие в престъпна схема, при която по измамен начин са били присвоени 1830 лв и 350 евро от 71-годишна вдовица. Мъжът бил нает по телефона от непознат, който в продължение на часове ръководел действията му , докато стигне до торбичката с банкноти, закачена върху входната врата на жилище на улица „Родопи“ в миньорското градче.След прибирането на парите Стоян С. получил указания да отиде до Стара Загора, където да отседне в хотел и да чака последващи „напътствия“. На 22 февруари „босът“ разпоредил на мулето да отпътува за Русе, където , след като взел хонорара си от 300 лв оставил плячката под автомобилна гума край тамошния магазин от веригата „Джъмбо“. Измамата е била извършена по класическата схема „МВР търси помощ“, като жертвата е била първоначално заплашвана по телефона , че ще бъде подложена на мъчения ако не предостави исканите й пари, като първоначално сумата е била в размер на 10 000 лв. Задържането на Стоян С. е станало няколко седмици по-късно в хода на спецоперация за пресичане случаите на телефонни измами. От прокуратурата са поискали да му бъде наложена 2-годишна присъда, която да бъде редуцирана с 1/3 заради съдействието, което е оказал в хода на досъдебното производство. Съдът е приел мотивите на магистратите , допълнителна роля изиграл и фактът, че не е бил осъждан.    ", "date": "2018.06.13", "title": "Муле взема 300 лв. хонорар, дават му условна за измама на вдовица"}
{"url": "https://www.monitor.bg:443/bg/a/view/andre-rijo-vodi-130-dushi-anturaj-102476", "text": "130 души екип, 6 тира с техника, личен готвач и почти цял хотел резервиран за продукцията. Това е само малка част от мащаба на първите концерти на Андре Рийо у нас. Краля на валса ще танцува върху струните на 16 и 17 юни в зала „Арена Армеец“ по време на две напълно разпродадени събития. Холандската звезда и всичките му колеги ще акустират у нас още в петък. Всички спят в един и същ хотел, като почти целия е на тяхно разположение. А и самият Рийо се грижи за нея. сподели пред „Монитор“ маестрото. Ценният инструмент разбира се е застрахован за крупна сума и Андре не се притеснява за сигурността му. Една от „екстравагантностите“ на виртуоза е, че никога не се дели от оркестъра си, който е най-голямата частна формация в света. Заедно с 60-членния „Йохан Щраус“ ядат, спят и репетират. Като едно семейство са. А след всеки концерт се събират и празнуват поредното си успешно участие. Това ще направят и в България. Рийо пътува винаги със съпругата си Марджори, която е негова дясна ръка в музикалния бизнес. Въпреки че музикантите в състава са от 13 националности, работят заедно от дълги години и намират общ език. А на оркестъра. Именно тя го запалва по идеята да направят шоу у нас, а съпругата му е луда по българския фолклор и не му оставя право на избор. Билетите за дебюта на Андре Рийо на софийска сцена се разпродадоха светкавично, като първият концерт постави рекорд и за три дни запълни капацитета на най-голямата зала в столицата при 135 лв средна цена на пропуските. Това принуди организаторите от БГ Саунд Стейдж да уговорят втора дата ден по-късно. Всяка година великолепните спектакли на най-известния в света цигулар и диригент привличат над 600 000 фенове. Той е в топ 10 на класацията на Bilboard за най-продаваните супер звезди заедно с Бруно Марс, AC/DC. Получил е над 500 платинени награди, три Брит награди \"Албум на годината\" и притежава любовта на милиони верни фенове по света. Неговият класически репертоар включва най-доброто от Йохан Щраус, Верди и Бизе, но също и известни песни от цял свят като \"Очи Чьорние\", \"Калинка\", \"Хава нагила\" и др. Концертите на Андре Рийо се истински празници на душата и ушите - заради брилянтните изпълнения на феноменалния цигулар и неговите музиканти, но и заради красотата и пищността на продукцията. За първи път българските зрители ще съпреживеят един истински концертен шедьовър на музиката и сценичното изкуство.", "date": "2018.06.13", "title": "Андре Рийо води 130 души антураж"}
{"url": "https://www.monitor.bg:443/bg/a/view/starozagorka-se-ojali-na-telefon-112-ot-vyzdushna-celuvka-102475", "text": "Полицай от Гълъбово е бил наказан от началника си с „порицание“ заради сигнал, получен на телефон 112 , че при изпълнение на служебните си задължения е отправил …„въздушна целувка“ към госпожица, возеща се в преминаващ край него автомобил. Сигналът е бил получен на 3 септември м.г. от старозагорка, която изразявала възмущението си, че униформен служител си позволява да прави подобни жестове, насочени по думите й към непълнолетната й щерка.Според нея това било грубо нарушение на Закона за МВР, а извършилият го следва да бъде наказан. Случаят е стигнал до съдебната зала, след като потърпевшият полицейски инспектор обжалвал заповедта за наложеното му наказание, издадена на 3 януари т.г.  В хода на открито заседание на състав на старозагорския административен съд е отменил като незаконоосъобразна заповедта и е постановил на потърпевшия да му бъдат изплатени 300 лв от бюджета на ОД на МВР – Стара Загора за направените от него адвокатски разходи. Според протокола на заседанието полицейски инспектор Г.И. Й. наистина се возел в служебното возило „Киа“ на посочената от подалата сигнала гражданка дата, но нямало неопровержими доказателства , че направеният от него жест е бил „въздушна целувка“. Решението не е окончателно и подлежи на обжалване пред Върховния административен съд.", "date": "2018.06.13", "title": "Старозагорка  се ожали на телефон 112 от „въздушна целувка“"}
{"url": "https://www.monitor.bg:443/bg/a/view/30-seconds-to-mars-ostanaha-bez-kitarist-102460", "text": "Братята Лето финално останаха без дългогодишния си китарист Томо Милечевич. Той беше част от рок бандата им 30 Seconds to Mars повече от 15 години, но през март отказа да се включи в турнето за новия албум „America“ по лични причини. В началото на седмицата обаче той обяви почивката си от бандата за постоянна. Направи това в личния си профил в Туитър с думите: В момента братята Лето изнасят концерти, част от обиколката им 'Monolith Tour', която представя чисто новия им албум „America“. От самото ѝ начало са без основния си китарист – 38-годишния Миличевич, като още през март коментираха отсъствието му.", "date": "2018.06.13", "title": "30 Seconds to Mars останаха без китарист"}
{"url": "https://www.monitor.bg:443/bg/a/view/namaliha-globa-na-montupe-102478", "text": "От 300 000 лева на 100 000 лева бе намалена глобата на дружеството „Монтюпе“, което има завод за автомобилни части в Русе. Решението е на Административния съд в крайдунавския град и е окончателно. Имуществената санкция бе наложена през май 2017 г. от директора на Регионалната инспекция по околната среда и водите в Русе заради нарушения при изпускането в атмосферата на необхванати и непречистени емисии от производствения процес. Пропуските са констатирани при проверка след получени сигнали от граждани за усетена специфична миризма на бакелит. Делото в Административния съд е образувано след жалба на „Монтюпе“ срещу решение на Районния съд в Русе, който потвърди размера на санкцията. Касационният съдебен състав прецени, че не са били взети предвид някои смегчаващи обстоятелства, а именно, че проверяващите категорично свидетелстват, че са усетили миризма в непосредствена близост до предприятието. Това говорело за по-ограничено разпространение на неорганизирано изпускани емисии в атмосферата. Освен това наложените предишни санкции на дружеството са оказали нужния възпитателен и предупредителен ефект, затова следвало, че санкцията трябва да бъде намалена до размер под средния и над законоустановения минимум.", "date": "2018.06.13", "title": "Намалиха глоба  на „Монтюпе“"}
{"url": "https://www.monitor.bg:443/bg/a/view/stotici-privetstvaha-parada-na-dinastijata-102473", "text": "Феновете на „Голдън Стейт“ отбелязаха за втора поредна година спечелването на титлата от Националната баскетболна лига на САЩ и Канада с грандиозен парад. Привържениците отпразнуваха събитието заедно с баскетболистите от \"династията\", както вече са известни настоящите лидери на „Уориърс“ в САЩ. Стотици хиляди фенове в златисто и синьо заляха улиците на град Оукланд в Калифорния и посрещнаха баскетболистите с банери с надписи \"Династия\". Стеф Къри, Кевин Дюрант и останалите играчи на шампионите пък показаха трофея \"Лари О'Брайън\" и дори отговаряха на въпроси на привържениците. \"Преди години не си и помисляхме, че ще имаме дори един парад, да не говорим за два или три. Това е за вас, хора! Ще опитаме да бъдем още по-алчни и да ви донесем още трофеи\", заяви Къри на морето от фенове. Както е ясно, „Голдън Стейт“ защити титлата си от миналия сезон, като спечели финалната серия срещу „Кливланд“ с 4-0 победи.", "date": "2018.06.13", "title": "Стотици приветстваха парада на „династията“"}
{"url": "https://www.monitor.bg:443/bg/a/view/sba-organizira-den-na-bezplatni-uslugi-v-sofija-102480", "text": "Съюзът на българските автомобилисти организира Ден на безплатни услуги в София, съобщиха оттам.   Това ще може да става на 16 юни т.г. /събота/ от  10 до 16 ч. в ж.к. Овча Купел, ул. \"Момкова баня\" 13. Всички присъстващи ще имат възможност да се възползват от следните  напълно безплатни услуги: - проверка на изгорели газове; - проверка на спирачна система; - проверка на амортисьори; - общ преглед на състоянието на автомобила; - проверка и реглаж на фарове; - безплатен тест драйв на нови модели автомобили. Всеки възползвал се от предоставените тази събота безплатни услуги в СБА  София-Овча Купел ще получи стикер \"безопасен автомобил\", с който да  използва последващи отстъпки от услугите на СБА в ж.к. Овча Купел, както  и тестова карта на автомобила с описани съответните неизправности.  Със специални „алкохолни очила“ шофьорите ще могат да тестват своите  реакции. Събитието е част от световната кампания на Международната автомобилна  федерация FIA за пътна безопасност „3500 живота“. Сходни събития ще се  проведат в  Благоевград и Бургас до края на  юни. По данни на  СБА 40% от българските граждани шофират 20-годишни автомобили. Поради  тази причина кампанията „Дни на безплатни услуги в СБА“ призовава за  „по-безопасни автомобили в България“.", "date": "2018.06.13", "title": "СБА организира Ден на безплатни услуги в София"}
{"url": "https://www.monitor.bg:443/bg/a/view/gorivata-i-aviobiletite-kachiha-inflacijata-na-5-mesechen-vryh-102477", "text": "Цените на най-масовите горива и международните полети тръгнаха нагоре през май, сочат последните данни на Националния статистически институт (НСИ). Оказва се, че дизелът е поскъпнал с над 5%, бензин А95 – с 4,7%, бензин А98 – с 3,7%, газ пропан-бутан – с 1,7%, а самолетните билети с 5,2 на сто. Според статистиката индексът на потребителските цени за май 2018 г. спрямо април 2018 г. е 100,3%, т.е. месечната инфлация е 0,3%. Инфлацията от началото на годината е 1%, а годишната инфлация за май 2018 г. в сравнение със същия месец на 2017 г. е 2,6%, което е най-високото ниво от декември 2017 г. насам.  Така след като през март потребителските цени записаха увеличение от 2,2%, а през април годишната инфлация забави хода си до ниво от 2%, през май отново цените тръгват нагоре. Средногодишната инфлация за периода юни 2017 - май 2018 г. спрямо месеците юни 2016 - май 2017 г. пък е 2,1%, съобщават от НСИ. През миналия месец освен горивата и билетите поскъпване, макар и минимално, е отчетено и при цигарите, облеклото, обувките, мебелите, както и при продуктите и препаратите за почистване. С 4,8 на сто е нараснала и цената на автомобилните застраховки. По-ниски цени пък са отчетени при бялата техника, като телевизори и хладилници. Интересен е фактът е, че въпреки летния сезон спад има и в цените на велосипедите и пакетни услуги за почивка и туристически пътувания в страната. Така понижението в цените на тези услуги е с 3 на сто, а при хотелите във ваканционни центрове и курорти - с 2,7%. През май 2018 г. цените на лекарските и стоматологичните услуги, както и цените на лекарствените продукти остават на равнището от предходния месец. Относно храните поскъпване има при ориза, хляба, брашното, колбасите и млечните продукти. Най-голямо обаче е увеличението при зелето и картофите - съответно с 26% и 21%. По-надълбоко сме бъркали в джобовете си и за цитрусови плодове, газирани напитки и вина. Разбира се, не при всички хранителни продукти е отчетено покачване. Домати, краставици и пипер са стрували по-малко през миналия месец, както и шоколадовите изделия и кафето.", "date": "2018.06.13", "title": "Горивата и авиобилетите качиха  инфлацията на 5-месечен връх "}
{"url": "https://www.monitor.bg:443/bg/a/view/zapylniha-ulichna-dupka-v-dobrich-s-toaletna-chinija-102464", "text": "С тоалетна чиния и две празни щайги находчив добруджанец запълни зееща дупка по улица „Теменуга” в Добрич. Точно между хипермаркет \"Томи\" и ЦДТ 20, поставената открита тоалетна предупреждава отдалеч шофьорите за опасната яма и шахта на ВиК. Това е втори подобен случай на протест срещу ужасното състояние на улиците в Добрич. Точно срещу Цветница двама  бизнесмени засадиха цветя в две дълбоки дупки по бул. „Трети март” и до тях сложиха табелка с надпис „Тук погребахме пътната инфраструктура на Добрич”.", "date": "2018.06.13", "title": "Запълниха улична дупка в Добрич с тоалетна чиния"}
{"url": "https://www.monitor.bg:443/bg/a/view/glad-za-stroiteli-i-finansisti-102481", "text": "Недостиг на финансисти, застрахователи и строители се очаква да има на трудовия пазар през следващото тримесечие. Сериозен ще бъде недостигът във финансовия сектор. С 18%.ще се увеличи и търсенето на специалистите в сектора с недвижимите имоти и бизнес услугите, показват резултатите от изследване на „Менпауър България“.  Раздвижване на пазара на труда ще има и при строителите, както и в секторите земеделие, лов, горско стопанство и риболов и търговията. Летните месеци ще бележат пик и в производствения сектор, а най-малко наети служители се очаква да има в минното дело. „Въпреки благоприятните планове, които споделят българските работодатели все още сме изправени пред обезпокоителен недостиг на кадри в повечето ключови за страната сектори. Пазарът на труда от много време страда сериозно от застаряване. Ето защо все по-често търсещите се насочват към възрастни служители или маргинализирани групи, които все още са годни за наемане. Целенасоченият внос на работници от чужбина, които да попълнят недостига също донякъде решава проблема. Добата новина е, че някои компании започнаха да правят сериозна ревизия на политиките си за привличане и задържане на работниците“, коментира Надя Василева, директор на „Менпауър България“. Слаб темп на наемане на работниците ще има в ресторантьорството и хотелиерството, където търсенето ще е едва с 6% повече спрямо предходните месеци. От анкетираните 620 работодатели 18% отчитат увеличение на нивата на заетост, докато едва 3% прогнозират намаление. При другите 79% пък не се очаква промяна. Най-сериозно раздвижване на пазара на труда се очаква във Варна и Пловдив, съответно с 14%, следвани от Бургас с 11% и София със 10%. Макар за следващото тримесечие да се очаква ръст, то на годишна база се наблюдава спад във всички, включени в изследването градове. Най-значително тенденцията се забелязва в София, Пловдив и Варна. Перспективите за отваряне на нови работни места ще бъдат предимно при големите работодатели (25%), следвани от малките и средните компании – съответно със 14% и 9%. Слаб спад при наемането на служители ще има при микропредприятията.", "date": "2018.06.13", "title": "Глад за строители и финансисти"}
{"url": "https://www.monitor.bg:443/bg/a/view/andjelina-djoli-otstypi-decata-na-brad-pit-102479", "text": "Актрисата Анджелина Джоли е длъжна да осигури на Брад Пит повече време с наследниците им. Съдът в Лос Анджелис постави условие на 43-годишната красавица да предостави на холивудския ас телефонния номер на всяко от децата, за да може той да е в по-чест контакт с тях, без знаменитата майка да следи разговорите им. По време на делото се разгледа и пътуването на Джоли до Великобритания през лятото, където тя ще сложи рогата на Злодеида в „Господарка на злото 2“. В Лондон ще може да отиде и Пит, с правото от 27 юни до 1 юли да може да вижда малчуганите за 10 часа на ден, а от 8 до 14 юли за четири часа на ден. Друго условие на съда е Анджелина да има право да се обажда само веднъж на ден, когато децата са с актьора. По време на срещите обаче Съдът е констатирал, че липсата на честа комуникация с бащата ще бъде нездравословна за наследниците на Браджелина. В случай, че Джоли не спази новите условия, Припомняме, че екранните Мисис и Мистър Смит възпитават общо шест рожби. Три от тях са осиновени - Мадокс от Камбоджа, Захара е родом от Етиопия и Пакс, който е от Виетнам. Шайло е първородната им дъщеря, която обича да се държи като момче и държи да я наричат Джон. През 2008 г. се родиха и близначките им Нокс Леон и Вивиан Маршлин.", "date": "2018.06.13", "title": "Анджелина Джоли отстъпи децата на Брад Пит"}
{"url": "https://www.monitor.bg:443/bg/a/view/pijan-zadigna-kamion-i-katastrofira-nasred-selo-102472", "text": "Мъртво пиян жител на котелското Тича задигна посред бял ден камион и след стотина метра криволичене по улицата се вряза в тухления зид на къща. Инцидентът с 40-годишният Веселин Илиев  е станал около 15,00 часа на 12 юни пред очите на няколко негови съселяни, които с почуда гледали как изпилият преди това „на крак“ в кварталната кръчма три ракии преспокойно влиза в кабината на паркиран „Пежо Боксер“ и го подкарва. Мъжът подал „мръсна газ“ и возилото, собственост на търговец, който изкупува в района гъби и билки  се понесло по главната улица на селото.Минута по-късно предните гуми удари на бордюра и камионът се забил в тухления зид на къща, само по чудо „шофьорът“ се разминал само с леки наранявания по главата.При проверка  с дрегер станало ясно, че пишман-крадецът е подкарал колата с 2,61 промила алкохолно съдържание в издишания въздух. По думите на кмета на Тича Якуб Шабанов  съселянинът му имал „лошо пиянство“. „Докато е трезвен от него по-добър няма, ама пийни ли – не го търси ни за приказка, ни за работа.На няколко пъти се е женил, има две големи вече деца, които избягаха навън , той самият никъде не работи от много време. Пак хубаво, че не е имало деца на улицата, че щеше да стане голямо чудо…“, коментира селският управник. Срещу вече осъждания за други престъпления Илиев са образувани три досъдебни производства, оставен е за 24 часа в ареста на РУ „Полиция“ – Котел за да изтрезнее преди да бъде разпитан.  ", "date": "2018.06.13", "title": "Пиян задигна камион и катастрофира насред село"}
{"url": "https://www.monitor.bg:443/bg/a/view/namaliha-prisydite-za-ubijstvoto-na-mitnicharja-georgi-drebchev-102468", "text": "Апелативният съд в Пловдив намали присъдите на двамата подсъдими за убийството на митничаря Георги Дребчев в далечната 1999г. Божидар Атанасов и Иван Карабелов. Първият получи на първа инстанция доживотна присъда, като бе признат за виновен, че е физическият извършител на убийството. На втория окръжният съд му даде 15 години и 6 месеца, които въззивната инстанция намали на 7г. Атанасов пък вместо да лежи доживот зад решетките, престоят му в затвора ще бъде 20 години, решиха апелативните магистрати. Апелативните магистрати са преценили, че в случая начинът на осъществяване на престъплението не завишава обществената опасност на деянието. Това е така, тъй като убийството е извършено с един изстрел в тялото на пострадалия, след което подсъдимия Божидар Атанасов без да се интересува дали и доколко този изстрел е бил достатъчен за причиняване на смъртта на Георги Дребчев, изплашен и притеснен напуснал местопрестъплението. Тези обстоятелства не могат да характеризират деянието като брутално и жестоко, както е приел в мотивите си Окръжният съд, още повече, че липсва и обвинение убийството да е извършено с особена жестокост. В мотивите за намаляване присъдата на вторият подсъдим Иван Карабелов съдът  приема, че това се прави заради съдействието, което е оказал на разследващите органи. Благодарение на неговите обяснения е доказано престъплението извършено от Божидар Атанасов. Апелативният съд потвърди присъдените от Окръжния съд обезщетения за неимуществени вреди, а именно, подсъдимите да заплатят по  100 000 лева на двамата  граждански ищци и частни обвинители. Присъдата не е окончателна и може да бъде обжалвана пред ВКС. Това е първото дело за убийство, по което отговаряше пред съда Божидар Атанасов. Той е подсъдим по още едно дело за убийство – за смъртта на търговеца на кожи Огнян Харизанов, което също обжалва в апелативния съд. То е насрочено за 13 септември т.г. и ще продължи с разпит на свидетели.", "date": "2018.06.13", "title": "Намалиха присъдите за убийството на митничаря Георги Дребчев"}
{"url": "https://www.monitor.bg:443/bg/a/view/borisov-kym-netanjahu-slujbite-ni-rabotjat-v-imeto-na-svetovnija-mir-102469", "text": "Нашите разузнавателни и контраразузнавателни служби обменят информация в името на световния мир. Това каза премиерът Бойко Борисов минути преди работната си закуска с министър-председателя на Израел Бенямин Нетаняху в Йерусалим. Двамата трябваше да обсъдят сътрудничеството между България и Израел в сфери като сигурност, здравеопазване и технологии. Борисов обясни, че докато е пътувал за срещата е казал на придружаващите го, че ще се запознаят с един човек, който е еднакво близък на президента Тръмп и на президента Путин. „Имаме много теми да обсъдим. Не винаги отношенията между ЕС и Израел са на висотата, на която трябва да бъдат. Винаги съм считал, че Израел е изключително важен за сигурността в Близкия Изток. Надявам се мирните споразумения да се подпишат”, обясни Борисов и допълни, че ще разговарят и по отншение на сътрудничеството в сферата на сигурността и на високотехнологичното развитие. „Ще разговаряме особено в това силно и модерно оръжие, което са дроновете. Нашите военни пилоти и израелските провеждат по няколко седмици учения и това е много полезно”, посочи Борисов. Българският премиер коментира още, че двете страни си сътрудничат много добре в сфери като здравеопазване, фармация, замеделие. Той припомни, че България е страна наблюдател в Международния алианс за възпоменание на холокоста и посочи, че на срещата на Американския еврейски комитет във вторник е било изключително трогателно, когато говорили за подвига на българския народ и всички станали прави и пляскали. „Защото в контекста на това, което знаем за Хителер и Гьобелс, българският народ да се изправи срещу тази машина е истински подвиг. Сега взимаме трудни решения, но тогава е било много по-трудно. Надявам се септември месец да открием два идентични паметника – единият вече е поставен в София, другият в Тел Авив”, каза още Борисов. Нетаняху обасни, че откакто са се запознали с Борисов са постигнали изключително много. Той благоради за високото сътрудничество по отношение на сигурността. „Никога за да предотвратят депортирането на евреите. Българските евреи са допринесли много за развитието на Израел. Оценяваме всички ваши усилия в борбата с антисемитизма, както и усилията ви в общата ни битка срещу радикалния ислям и борбата с тероризма, който води до жертви не само за нас, но и в международен план”, обясни израелският премиер. Той благодари на Борисов за отстояването на интересите на Израел в редица международни форуми, в които участва, както и в рамките на ЕС. „Време е всички европейски лидери да разберат, че Израел е страната, която отстоява интересите на всички ни в Близкия Изток. В този дух, приятелю мой, те приветства с добре дошъл!”, обърна се Нетаняху към Борисов.", "date": "2018.06.13", "title": "Борисов към Нетаняху: Службите ни работят в името на световния мир"}
{"url": "https://www.monitor.bg:443/bg/a/view/bansko-syshto-iska-razdeljane-na-kurortite-102466", "text": "Съюзът на туристическият бизнес в Банско също подкрепя предлаганото от Министерство на туризма разделяне на курортите според шума, съобщиха от ораганизацията. „Подкрепяме изцяло предлаганото от Министерството на туризма определяне на специален статут, начин на управление и възможности за шумово натоварване в националните курорти. Бизнесът от години настоява да има законова рамка за националните курорти съобразена с тяхната специфика на управление и заложените изменения отговарят на тази необходимост“, категорични са от туристическия бизнес.  Според тях създаването на конкретна законова рамка за определянето на специалния статут на националните курорти трябва да бъде приложено и към Закона за изменение и допълнение на Закона за защита от шума в околната среда. Работата на бранша и пътуванията на туристите отново биха били изправени пред нови трудности, ако създаваната правна уредба не се съобрази със спецификата на националните курорти. Нашата позиция е, че предвидените нови норми не трябва да се отнасят за националните курорти, обясняват експертите. Националните курорти са в основата на развитието на сектор туризъм и е нужна законова рамка, която да е предпоставка за доброто управление и напредък. Законопроектът дава конкретика по отношение на дейностите на територията на курортите, тяхното провеждане и отговорностите на лицата, които ги управляват. По този начин се създава предвидимост и се улеснява планирането на работата на бизнеса, от една страна и на почивката на туристите от друга.  От създаването си Министерството на туризма е балансьор между интересите на бизнеса, туристите и държавата и работи целенасочено в полза на развитието на туризма. Последните изменения на Закона за туризма са поредната стъпка в подкрепа на устойчивия напредък и ние подкрепяме предвидените промени, допълват още от Съюза на туристическия бизнес в Банско.", "date": "2018.06.13", "title": "Банско също иска разделяне на курортите "}
{"url": "https://www.monitor.bg:443/bg/a/view/brigada-zidari-protestira-s-cvetni-roklichki-na-obekta-102465", "text": "Разочаровани британски строители се разбунтуваха срещу забрана да носят шорти, докато работят на жега и за да се разхладят, надянаха рокли, съобщава британският в. „Дейли Мейл“. Нови правила, засягащи здравето и безопасността на работниците в Чъртси, област Съри, уплашили зидарите, тъй като на 26 градуса по Целзий, те трябвало да извършват тежки физически дейности.   Работливите британци заобиколили забраната по възможно най-хитрия начин – вземайки предвид регламенти за равенство между двата пола, те не си сложили дълги панталони, както началниците им очаквали, а се появили с рокли и полички. Строителите се вдъхновили от момчета ученици, които също надявали рокли, след като им били забранени късите гащи. Коментарът на 45-годишният Саймън Майлс, който отишъл на работа с рокля на жена си, е, че роклите са за строители. Майлс добавя, не без известна доза свян, че дори мъж му е подсвирнал на улицата. Друг негов колега си признава, че роклите му дават свобода, за която преди дори не е подозирал, че съществува.", "date": "2018.06.13", "title": "Бригада зидари протестира с цветни роклички на обекта"}
{"url": "https://www.monitor.bg:443/bg/a/view/nu-bojana-podpomaga-filmite-na-nfc-102455", "text": "„Ню Бояна“ ще подпомага българските филми, класирани за държавна субсидия от Националния ни филмов център. Това стана ясно, след като шефът на НФЦ Жана Караиванова и изпълнителният директор на филмовото студио Ярив Лернер подписаха споразумение за сътрудничество в сряда. обясни Лернер. Филмовият център ще служи единствено като координатор между българските продуценти и специалистите от „Ню Бояна“ в определянето на договорните отношения за партньорство между тях. Студиото от своя страна пък няма да има право на глас в определянето на това в посока на какви проекти ще бъдат раздавани субсидиите. „Нашата задача е да помагаме на българските творци от чисто логистична гледна точка. Тоест, ако един режисьор дойде при нас и иска да заснеме как 400 слона преминават през гората, ние сме там, за да му кажем, че това няма как да се реализира“, обясни пред „Монитор“ Лернер. каза на свой ред Караиванова. В последните месеци НФЦ сключи подобни споразумения с Румъния, Гърция, Македония и Сърбия. „Това са държави, с които ние традиционно работим, като по този начин декларирахме желанието си да вдигнем подкрепата на ново ниво“, обясни още Караиванова. Междувременно вчера „Ню Бояна“ стартира обучителна програма, в рамките на която трима сираци ще получат възможността да се присъединят към екипа на студиото. „Те започват работа при нас, ще получават пълноправна заплата. Идеята е след като усвоят дадени умения, те да ги предадат на следващата група от хора, които са били лишени от родителски грижи и които ще дойдат да работят при нас“, обясниха за „Монитор“ от „Ню Бояна“.", "date": "2018.06.13", "title": "„Ню Бояна“ подпомага филмите на НФЦ"}
{"url": "https://www.monitor.bg:443/bg/a/view/muzej-kani-dariteli-sys-snimka-na-tato-ot-70-te-godini-102470", "text": "Покани към казанлъчани да поразровят домашните си албуми и да дарят стари снимки, филмови плаки и излезли от употреба фотоапарати отправи екипът на създадения преди 3 години в Града на розите и Калашниците  уникален Музей на фотографията и визуалните изкуства. Текстът на поканата е придружен от направен през 70-те години на миналия ХХ в. черно-бял кадър от посещение на тогавашния Първи човек в държавата Тодор Живков в града.  Някогашният генерален секретар на ЦК на БКП и председател на Държавния съвет е хванат от обектива на Бончо Миланов, по него време ръководител на фото-клуба на оръжейницата „Фридрих Енгелс“ /преименована в началото на 90-те години в „Арсенал“/.Кадърът е направен на площадчето пред някогашния градски комитет на БКП /където днес се намира общинската администрация“, Живков е с характерния си жест след слизането си от  „Мерцедес“-а на УБО,в чието задно стъкло се вижда отражението на пловдивчанката Дража Вълчева, която в онези години е била кандидат-член на Политбюро. „Целта ни е да активизираме старите казанлъчани, които пазят у дома си събитията, личностите и   постиженията на града, запечатани в снимки. Нужно е просто да прегледат личните си албуми и се обадят в музея, за да оставят живи за поколенията спомените . Верни на духа и традицията, наложена от народните будители от града и околията –  Иван Енчев – Видьо, Петър Топузов, Константин Бозвелиев, поставили началото на казанлъшките музеи и краезнание, работещите в музея сме готови да посрещнем всеки, готов да дари снимки, филмови ленти, фотографски плаки, пощенски картички и албуми, които пазят в снимки паметта за миналото…“, коментира директорът на културния институт Стефан Папукчиев.", "date": "2018.06.13", "title": "Музей кани дарители със снимка на Тато от 70-те години"}
{"url": "https://www.monitor.bg:443/bg/a/view/hartien-samolet-chupi-rekordi-102467", "text": "Художник от щата Масачузетс, САЩ, се надява да постави световен рекорд за най-голям самолет от хартия, съобщи АП. Летателният апарат с дължина 19,5 метра беше представен от музей в град Фичбърг на градското летище. Засега няма планове тежкият близо един тон хартиен самолет да бъде пуснат във въздуха. Джери Бек, местен артист, под чието ръководство е създадена летателната машина, казва, че е имал амбицията да постави нов световен рекорд за най-голям хартиен самолет, пуснат във въздуха. Това обаче не се е случило, защото хамбарът, в който е направен летателният апарат от хартия, се е оказал твърде малък, за да побере крило, достатъчно голямо, за да издържи теглото му. Хартиеният самолет е вдигнат във въздуха с кран, а двама души са измерили дължина му. Според Джери Бек дължината от 19,5 метра прави творението му най-големия хартиен самолет в света. Художникът се е свързал с представител на Книгата на рекордите на Гинес за удостоверяване на ново световно постижение.", "date": "2018.06.13", "title": "Хартиен самолет чупи рекорди"}
{"url": "https://www.monitor.bg:443/bg/a/view/bylgari-postavjat-fermata-na-oruel-nasred-manhatyn-102471", "text": "Български екип поставя култовия роман на Джордж Оруел „Животинска ферма“ с американски актьори на професионална сцена насред Манхатън, съобщи Калина Вагенщайн от фондация „АРТ ОФИС“, която администрира програмата за българо-американски обмен в областта на изпълнителските изкуства. Постановчик на експерименталната куклена пиеса е Веселка Кунчева, сценограф е Мариета Голомехова, а музиката е на композитора Христо Намлиев. В образите на Оруел ще се превъплътят 17 актьори - студенти от нюйоркското “ Pace School of Performing Art“. Премиерата на спектакъла, в който основно изразно средство ще бъде глината е предвидена за 24 септември. В момента постановчиците и актьорите сглобяват отделните етюди на сцената на старозагорския държавен куклен театър, където се провежда за десети път международна творческа лаборатория – ателие. Същият екип през следващата година ще постави за пръв път у нас на старозагорска сцена още едно култова заглавие на Оруел, антиутопията му „1984“, съобщи в аванс директорът на старозагорските кукленици Дарин Петков. „Романът на Оруел „1984 „ е като скалпел, който разрязва човешката същност, за да открие какво ни е превърнало в чудовищата, които сме…Ще се опитаме да се върнем назад в процесите на човешкото евоюлиране и да разберем защо човекът е избрал смъртта си.Защо се е превърнал в мъртва марионетка на самия себе си.Защо марионетката е по-жива от кукловода си? Има ли път назад?“, коментира още Петков. До сега в България „Животинската ферма“ е поставена еднократно през 2001 година като дипломен спектакъл и пак в Стара Загора, припомни той.", "date": "2018.06.13", "title": "Българи поставят „Фермата“ на Оруел насред Манхатън"}
{"url": "https://www.monitor.bg:443/bg/a/view/obshto-25-godini-zatvor-poluchiha-kradci-na-vodoprovod-102461", "text": "Общо 25 години затвор ще изтърпят тримата обвиняеми за кражба на близо 28 км тръби от водонапорния тръбопровод \"Водоснабдяване на Добрич от терасите на река Дунав\", постанови Окръжният съд в Добрич. По 10 години \"лишаване от свобода\" получиха Радко Г. от Силистра - сочен от прокуратурата като извършител на деянието, и Стефан К. от София – сочен като подбудител и помагач. Наказанието си те ще изтърпят при първоначално строг режим. Съдът постанови и конфискация на лично имущество и на двамата - жилища, поземлени имоти, автомобили, парични средства. Третият подсъдим - Красимир Ц. от София, сочен като помагач, ще изтърпи пет години лишаване от свобода при общ режим. Окръжният съд призна тримата за виновни, че в периода ноември 2011 г. до 19 март 2012 г., в съучастие помежду си, при условията на продължавано престъпление, са отнели 27 869 метра стоманени тръби от \"ВиК\"-Добрич. При кражбата, която е в особено големи размери, на територията на областите Добрич и Силистра, тръбите са били изкопани и демонтирани с посредственото извършителство на други четирима души, като при изваждането на тръбите са били използвани тежка земекопна техника, моторни превозни средства и технически средства - сечива, кислородни бутилки, оксижени, бутилки с пропан - бутан, резачи. Делото по обвинение за кражбата на тръби от водонапорния тръбопровод започна в началото на 2015 година. След множество експертизи и разпити на повече от 100 свидетели, Окръжният съд определи тримата солидарно да заплатят на \"ВиК\" сумата от 6 695 708 лева имуществени вреди плюс лихвите. Присъдите могат да бъдат обжалвани и протестирани в 15-дневен срок пред Апелативния съд във Варна.", "date": "2018.06.13", "title": "25 години затвор за крадци на водопровод"}
{"url": "https://www.monitor.bg:443/bg/a/view/s-84-5-tochki-e-ocenena-kandidaturata-na-varna-za-evropejski-grad-na-sporta-102446", "text": "С 84,5 точки от 100 възможни е оценена кандидатурата на Варна за Европейски град на спорта през 2019 година от експертите от Асоциацията на европейските столици и градове на спорта (ACES). Официалното решение на организацията се очаква до седмица, тъй като следват задължителните административни процедури в Брюксел. Във вторник спортната делегация бе посрещната от кмета на Варна, Иван Портних по повод кандидатурата на Варна за Европейски град на спорта. „Младежкият дух и енергия са неразривно свързани със спорта, затова съвсем логично е, след като бяхме Европейска младежка столица през 2017 г., да сме и кандидат за Европейски град на спорта. Варна е с богати спортни традиции, гордеем се не само със своите олимпийски и световни шампиони, но и с активния масов спорт, в който се включват хиляди граждани“, заяви кметът пред гостите. Той припомни, че през годините Варна е била домакин на шахматна олимпиада, на 28 световни и 36 европейски първенства, на стотици международни турнири, ралита и ветроходни регати. 275 са спортните клубове, регистрирани на територията на община Варна, с около 30 000 картотекирани състезатели. По време на срещата Портних запозна накратко делегатите с политиката на общината за развитие на спортната база. „В процес на проектиране и изграждане са 3 нови спортни комплекса - във Владиславово, „Виница“ и на ул. Студентска в жк „Левски“. Активно работим за изграждане на инфраструктура в кварталите и в училищата“, добави той. Днес генералният секретар на ACES, Хуго Алонсо, заедно с останалите членове от делегацията Лукас Ворел, Виченцо Лупатели, Франсоа Ноел и Анатоли Илиев, обиколиха различни спортни съоръжения във Варна. След това изгледаха и специалната презентация, представяща възможностите и приоритетите на Варна в областта на спорта и активния начин на живот. На финала  Хуго Алонсо обяви, че той и колегите му са останали очаровани от Варна. „Впечатленията ми са, че Варна е прекрасно място. Нашата организация търси градове, които инвестират в спорта за младите хора“, заяви Хюго Алонсо. Делегатът Лукас Ворел посочи, че титлата ще донесе позитиви на града, като реклама и популяризиране на спорта сред младите хора. „Бихме искали още сега да обявим решението си за Европейски град на спорта, но съществуват задължителни административни процедури, които ще продължат най-много седмица. Надявам се скоро всичко да бъде ясно“, добави още генералният секретар на ACES.", "date": "2018.06.13", "title": "С 84,5 точки е оценена кандидатурата на Варна за Европейски град на спорта   "}
{"url": "https://www.monitor.bg:443/bg/a/view/ns-reshi-premestvaemite-obekti-shte-se-mahat-ot-dnsk-102458", "text": "Вместо от общините, контролът по премахване на преместваеми обекти върху държавни имоти, в това число и плажове, се прехвърля на ДНСК. Това решиха депутатите при гласуване на първо четене на поправки в Закона за устройство на територията, внесени от патриотите по предложение на вицепремиера Валери Симоенов. Така занапред всички павилиони, сергии, заведения, дискотеки и други обекти, които са разположени върху държавни имоти, ще се премахват от строителния контрол. Сред основните промени е всички преместваеми обекти да бъдат издигани след одобрение на главния архитект на общината, а когато става въпрос за държавен обект - от съответния ресорен министър. Прецизира се и определението \"преместваем обект\". За такъв ще се счита този, който Остава критерият павилионите да са площ до 15 кв. м и до три метра височина. Със закона се предвижда още облекчаване на режима относно сградните отклонения, Те се явяват строеж от шеста категория, което изисква издаване на строително разрешение и съответно се забавя цялостният процес по предоставяне на услугата, Всъщност НС прие на първо четене общо 5 законопрокета за промени в ЗУТ. Сред другите е този на Петя Аврамова и Александър Нанков от ГЕРБ. Предлага се допълнително да се ограничат видовете строежи от пета категория и разгънатата им  площ, които да могат да се извършват от строители, които не са вписани в регистъра на Камарата на строителите. Така занапаред Самата Аврамова обясни, че промените се заради противоречие в ЗУТ и Закона за Камара на строителите. Тя обясни, че  ЗУТ налага забрана за изпълнение на обекти от пета категория от лица, които не са вписани в регистъра, но в същото време ЗКС прави изключение за жилищни и вилни сгради от пета категория. Според нея има масово изграждане на обекти- жилищни, смесени, промишлени от групи и бригади със съмнителна компетентност, а с новите изисквания ще се пресече практиката нерегистрирани лица да изпълняват сериозни обекти, за които не може да се гарантира качеството на изпълнение. Другите законопроекти предвиждат намаляване на административната тежест. Този на Искрен Веселинов от „Обединени патриоти“ предвижда експлоатационните дружества – ВиК, ЕРП-та и др.  да предоставят служебно срок от 14 дни изходни данни и информация, необходими при разработването на устройствените планове и инвестиционни проекти. Предвидена е санкция за дружествата от 1000 лева. Съгласуванията на ПУП-ове ще се извършва служебно от кметовете или компетентния орган.", "date": "2018.06.13", "title": "НС реши: Преместваемите обекти ще се махат от ДНСК"}
{"url": "https://www.monitor.bg:443/bg/a/view/semejstvo-90-g-se-moli-nad-nakazatelnija-kodeks-misli-go-za-koran-102456", "text": "Семейство от руската република Башкирия в продължение на повече от 90 години ревностно пази и препредава от поколение на поколение Наказателния кодекс на бившия Съветски съюз, пише ТАСС. Фамилията била дълбоко убедена, че това не е сборник с нормативни положения, а свещения за мюсюлманите Коран. Заблудата била предизвикана от факта, че кодексът, който датира от 1926 г., е написан на арабски.   Преди време обаче вярващото семейство узнало истинското съдържание на „свещената книга“ и предало екземпляра като дар в музея на МВР на Башкирия. Наказателният кодекс бил отнесен от възрастна жена, която го смятала за Коран и дори го слагала през нощта под възглавницата на сина си. „Случайно, или не, когато момчето пораснало, постъпило на служба в полицията“, допълва ТАСС. Местната жителка Рафия Зинатулина поясни пред журналисти, че книгата се предавала в семейството й от поколение на поколение. „Майка ми казваше, че това е Корана и той трябва да се обвива в плат и да се слага под главата на децата, за да растат спокойни“, спомня си Рафия, цитирана от Newsru.com.           Агенциите посочват, че в периода между 1923 и 1930 г. писмеността в Башкирия била на основата на арабската азбука. „Затова най-вероятно Наказателният кодекс е бил написан с арабски букви на башкирската версия на старотатарски език“, предполага блогерът Turbolunokhod. Той публикува и линк към електронната версия на кодекса от 1926 г. на руски език. Блогерът обаче недоумява как местното семейство е могло да сбърка неголемия по обем сборник с нормативни положения с Корана от 600 страници.           Пресата разказва и за самия музей на Министерството на вътрешните работи в град Уфа. Той е открит през 1982 година, като в четирите му зали са представени трофейно оръжие, както и полицейски униформи от различни години. В Паметната зала пък гостите могат да се запознаят с историите на  109-те сътрудници на местните органи на реда, загинали при изпълнение на служебния си дълг.", "date": "2018.06.13", "title": "Семейство от близо век се моли над Наказателния кодекс, мисли го за Коран "}
{"url": "https://www.monitor.bg:443/bg/a/view/s-fotoizlojba-pripomnjat-za-prajkata-prolet-102457", "text": "Интересна изложба за Пражката пролет от 1968г. ще бъде открита на 18 юни в Пловдив. 40 черно-бели фотографии ще бъдат подредени във фоайето на Дома на културата „Борис Христов”, а организацията е със съдействието на Почетното консулство на Чешката република в Пловдив. Кураторът на проекта Дана Киндрова е също така фотограф и темата за съветските войски не й е чужда. През 1990 – 1991 г. заснема оттеглянето им от Чехословакия, а впоследствие, след като преди 15 години издава публикация на тази тема, решава да събира фотографии, запечатали тяхното „пристигане“. Четири години издирва снимки не само сред фотографи, наследници на авторски права, колекционери, но и в архивите на много институции. Изложбата представя подбор на снимки от август 1968 г. от общо 19 фотографи и от пет архива - Густав Аулехла, Ян Бартушек, Яромир Чейка, Бохумил Доброволски, Иржи Егерт, Йозеф Хник, Дагмар Хохова, Мирослав Хуцек, Мирослав Кхол, Либуше Киндрова, Владимир Ламер, Мирослав Мартиновски, Милон Новотни, Антонин Нови, Ян Рейх, Иржи Стивин, Даниела Сикорова, Иржи Вшетечка и Вацлав Тоужимски, който заснема драматичните моменти в Либерец. Има кадри от архива на Чехословашката телеграфна агенция, Северночешкия музей в Либерец. Фотографии е предоставила и бившата главна редакторка на списание „Чехословашка фотография“ (Československá fotografie) Алена Шоуркова, която се сдобива с тях след като неизвестен автор пуска снимките в пощенската й кутия. Снимките са отпечатани върху пенокартон, т.е. не става въпрос за увеличени оригинали, защото през 70-те и 80-те години в Чехословакия не е било възможно да се показват фотографии, запечатали нахлуването на войските и авторите старателно са пазили негативите. Всички фотографии са разпечатани от сканирани копия, направени от оригиналните негативи и благодарение на тази техника качеството им е много добро.", "date": "2018.06.13", "title": "С фотоизложба припомнят за Пражката пролет "}
{"url": "https://www.monitor.bg:443/bg/a/view/bivsh-futbolist-na-hebyr-e-samoubilijat-se-ot-8-ija-etaj-v-pazardjik-102442", "text": "Бившият нападател от футболния отбор“ Хебър“ в Пазарджик преди години Атанас Иванов е 39-годишният мъж, който скочи в събота от 8-ия етаж на жилищен блок в града. Това съобщиха негови съотборници. Трагедията стана на ул.“Дунав“ 4 в късния следобяд и от полицията тогава потвърдиха, че се касае за самоубийство. На безжизненото тяло се натъкнал негов съсед, който изпаднал в шок, когато видял младия мъж, облян в кръв, да лежи на земята. От съседния блок също чули само пукот, все едно някой е хвърлил телевизор от високо, а минути по-късно, когато пристигнала линейката на „ Спешна помощ“, разбрали какво се е случило. Беше ужасна гледка, не мога да си обясня какво го е накарало да скочи и сложи край на живота си, сподели възрастна жена от блока. Местни обитатели на двата съседни жилищни блока до Основно училище „ Христо Смирненски“, по-известни като „ Манастирите“, описват Атанас като добър и кротък, но малко затворен. Не общувал с всеки. След като завършил Спортното училище в града, той играл за местния футболен отбор“ Хебър“. Наско не е семеен, а трагедия белязала фамилията му тази година, когато по-големият му брат починал от тежко заболяване и може би това е отключило крехката му психика и той е решил да посегне на живота си. .", "date": "2018.06.13", "title": "Бивш футболист на „Хебър“ е самоубилият се от 8-ия етаж в Пазарджик"}
{"url": "https://www.monitor.bg:443/bg/a/view/prokuraturata-naredi-proverka-za-kolanite-v-kolite-102463", "text": "Върховна административна прокуратура разпореди проверка за спазване на задължението за ползване на обезопасителни колани от водачите и пътниците в моторни превозни средства, съобщиха от институцията. ВАП се самосезира по повод информация в медиите, за това че неизползването на обезопасителни колани, води до увеличаване на броя на пострадалите лица при пътно-транспортни произшествия с автобуси.   Предприета е проверка за законност, тъй като изпълнението на това задължение е с важно значение за живота и здравето на хората и следва да е повсеместно. Правомощията за контрол и налагане на санкции за неизползването на обезопасителни колани са възложени на органите на МВР. С оглед спазване на законността и в защита на държавния и обществен интерес, ВАП отправи предложение до директора на Главна дирекция ,,Национална полиция“ за извършване на проверки на територията на страната за изпълнение на правилата за движение по пътищата. В резултат на разпреденото от ВАП, на територията на страната е извършена проверка от органите на МВР. В периода 23.04.2018 г. - 29.04.2018 г. са проведени ежедневни проверки на моторни превозни средства за превоз на пътници и товари, като са установени 239 случая за неизползване на предпазни колани от водачи или пътници в автобуси. Освен това за времето от 30.04.2018 г. до 06.05.2018 г. са констатирани 218 нарушения при използването на обезопасителни колани от водачи и пътници в пътни превозни средства. В периода от 14.05.2018 г. до 20.05.2018 г. са установени 237 случая за неизползване на предпазни колани от водачи на товарни превозни средства и 83 случая при водачи или пътници в автобуси. За сравнение в предходен период 26.02.2018 г. - 04.03.2018 г. са установени 194 нарушения, като 21 от тях са свързани с неизползването на обезопасителни колани. От директора на Главна дирекция „Национална полиция“ е поет ангажимент проверките да се извършват периодично през цялата година.", "date": "2018.06.13", "title": "Прокуратурата нареди проверка за коланите в рейса"}
{"url": "https://www.monitor.bg:443/bg/a/view/poiskaha-po-visoka-cena-za-avtobusno-biletche-vyv-varna-gradyt-nastryhna-102462", "text": "Билетът за градски транспорт да поскъпне от 1 лев на 1,50, поиска на заседание на постоянната комисия по собственост и стопанство общинският съветник Григор Григоров. Повод за предложението му бе отчетът на общинското дружество „Градски транспорт“, който е на загуба от 2,8 млн. лв. за миналата година. „Ако не се вземат мерки, фирмата рано или късно ще фалира“, категоричен беше устатият общинар. Изпълнителният директор на дружеството, инж. Злати Златев призна, че „Градски транспорт” трупа загуби, заради големите експлоатационни разходи и цените на горива и консумативи, спада в пътникопотока, като същевременно предлага качествено обслужване. При тази ситуация местният парламент е изправен пред въпроса какво да предприеме за да спре финансовото пропадане на транспортната фирма, за която се очакваше да бъде стабилизирана с доставката на нови автобуси и другите мерки по мащабния проект „Интегриран градски транспорт“. Опозиционният общински лидер на БСП, Борислав Гуцанов обвини ръководството на фирмата за лошите резултати и поиска оставката му. Той посочи, че с натрупванията от последните години дефицитът в баланса на „Градски транспорт“ е достигнал до 9 млн. лв. Още повече, че фирмата е получило нови автобуси, без да плаща за тях, както и обслужването на всички градски линии, от които бе изместен частния превозвач „Транстриумф“, което трябваше да бъде в полза на оздравителната програма на общинското дружество. „Това е търговско дружество със социална насоченост“, поясни председателят на Общинския съвет Тодор Балабанов, който защити ръководството и посочи, че назначаването му през 2013 г. е било, за да се спрат кражбите и то я е постигнало. Той посочи, че факторът, който прави финансовото положение на фирмата толкова тежко, е фонд работна заплата, за който отиват около 60 % от приходите. Предложено бе да се направи нова система за абонаментните карти на варненци, при които превозът им няма да се оскъпи, докато гостите на града и туристите ще плащат повече, което е практика в други европейски градове. Увеличването на цената на билетчето обаче е политическо решение, което трябва да се вземе от управляващото мнозинство. Разискванията по темата продължиха и в социалните мрежи, където варненци бяха категорични, че ако се вдигне цената на билета за градски транспорт, ще последва вълна на недоволство. „Много интересно ще стане на фона на ниските заплати във Варна, най-скъпия ток, една от най-скъпите води и едни от най-високите цени на хранителните стоки и местни данъци и такси, които се формират от данъчни оценки, които надвишават пазарната цена на имотите. Ако им стиска, да пробват... Дано зимата да е мека, защото де що има жива душа да мърда на територията на бандитска Варна, ще е на улицата с изкъртените плочи в ръка“, заканват се войнствено настроените.", "date": "2018.06.13", "title": "Поискаха по-висока цена за автобусното билетче във Варна"}
{"url": "https://www.monitor.bg:443/bg/a/view/teo-ushev-s-pochetnija-medal-na-akademijata-sezar-102453", "text": "С почетния медал на Френската академия за филмово изкуство „Сезар“ бе отличен режисьорът Теодор Ушев. След като се размина на косъм от заветния „Оскар“ през 2017 г., късометражната лента „Сляпата Вайша“ получи френския му еквивалент. Наградата българският аниматор с постоянен адрес в Канада получи на галавечерта на събитието „Златни нощи“, което се проведе на 11 юни. Призът представлява златен медальон, изработен в Парижкия монетен двор. Той е финансиран от френското културно министерство и всяка година институцията избира най-доброто произведение от европейското кино и култура, за да го популяризира пред широка публика. За голямото признание Ушев се повхвали с кадри в социалните мрежи. гласят думите му. Събитието „Златни нощи“ традиционно събира на едно място късометражни филми от целия свят, за да ги представи в Европа и да засили връзките между кинотворците. Тази година между 12 и 14 юни в Париж ще бъдат излъчени общо 34 продукции. На галавечерта всеки един от режисьорите на избраните филми трябва да е придружен от френски актьор или актриса, като Ушев избра за компания звездата от „Белфегор: Фантомът на Лувъра“ - Лионел Абелански. Осемминутният шедьовър „Сляпата Вайша“, който е по разказ на писателя Георги Господинов, попадна в списъка с избрани от Френската академия за филмово изкуство. Селектираните продукции получават шанса да бъдат представени в три от най-големите европейски столици, а именно Рим, Атина и Париж. Турнето на подбраните филми се провежда ежегодно, като актуалното издание стартира на 4 юни и завърши вчера. По време на прожекциите присъстват и самите режисьори. Почетният медал е сред многото признания, които Тео Ушев и „Сляпата Вайша“ получават. Режисьорът има орден „Кавалер на Изкуствата и културата“ от Министерство на културата във Франция, номинацията за „Кристална мечка“ от „Берлинале“ през 2016 г., канадската награда „Canadian Screen“, награди от международните филмови фестивали в Отава и Чикаго и други.  ", "date": "2018.06.13", "title": "Тео Ушев с почетния медал на Академията „Сезар“"}
{"url": "https://www.monitor.bg:443/bg/a/view/gabriela-ot-glasyt-na-bylgarija-stana-briela-102459", "text": "Младата надежда Габриела Байкушева едва дочака камерите на „Гласът на България“, където достигна до трети кръг, да изгаснат и е готова да стартира самостоятелната си кариера. 19-годишната певица си е избрала и артистичен псевдоним – пред феновете тя ще се представя като Бриела. Вече е готово дебютното ѝ парче със заглавие „Boom Pow“, което е типично летен сингъл с много морско настроение. Песента е дело на Преслав Бориславов и Борислав Тонев от Cool Kid$, а видеото заснема режисьорът Радостин Събев- Шошо. „Парчето, което направих с моите продуценти, е лятна и свежа хапка, за която винаги съм си мечтала. Исках да направя нещо, което да слушам с удоволствие, отивайки на море или докато съм с приятели. В песента разказвам за неизживяна любов, за нещо недостъпно, но и за нещо толкова близко. Бих искала всеки да намери своята история или ситуация в песента!“, ентусиазирано разказва за първото си парче Бриела. „Гласът на България“ е само част от пътя ѝ към голямата сцена. Тя започва да се занимава с пеене едва на 7 години, когато се явява на първия си конкурс “Мис малки таланти”. В гимназията печели стипендия за четири години професионално обучение във Voice Academy, където изучава солфеж, хармония, мелодия, пиано, писане на текстове, музикален бизнес, пеене, актьорско майсторство и танци.  ", "date": "2018.06.13", "title": "Габриела от „Гласът на България“ стана Бриела"}
{"url": "https://www.monitor.bg:443/bg/a/view/volja-predlaga-bez-tyrgovski-marki-v-imenata-na-sportnite-klubove-102439", "text": "Спортните клубове, които носят име на историческа личност, да не могат да добавят към него търговска марка. Такива поправки в Закона за физическото възпитание и спорта внасят депутатите от „Воля“. Спортните клубове, които носят име на историческа личност, да не могат да добавят към него търговска марка. Такива поправки в Закона за физическото възпитание и спорта внасят депутатите от „Воля“. Предвиждат се имуществени санкции от 5000 до 10 000 лева за нарушителите, а при несъобразяване ще се пристъпва до заличаване на клубовете, обясни самият Марешки. Спортните клубове имат 6 месеца срок да направят нужната промяна. Ако името съдържа име на герой и търговска марка, ще трябва да остане само името на героя, обясниха от партията. От „Воля“ добавиха, че клубовете, които носят имената на исторически личности като Левски или Ботев, ще запазят оригиналните си имена, но ще трябва да премахнат всякакви добавки. „С този законопроект искаме да защитим и опазим от злоупотреба имената на всички исторически личности, на всички велики българи, дали живота си за отечеството, като Ботев и Левски. Недопустимо е техните светли имена да стоят до търговски марки. Да застанат и феновете до нас да защитим чистите и святи имена да не бъдат омърсявани\", каза Марешки.", "date": "2018.06.13", "title": "„Воля“ предлага: Без търговски марки в имената на спортните клубове"}
{"url": "https://www.monitor.bg:443/bg/a/view/bsp-iska-garancii-za-imeto-severna-makedonija-102443", "text": "България да иска гаранции, че името Северна Македония няма да доведе до териториални или исторически претенции от страна на югозападната ни съседка. Това поиска БСП, стана ясно от думите на соцдепутата Кристиян Вигенин в кулоарите на парламента, след като преди ден стана ясно, че Гърция и Македония най-накрая са се договорили за името на страната. Вигенин припомни, че България е признала нашата  съседка под името Република Македония,По думите му името Северна Македония съдържа географско определение, което пък било в противоречие с многократно изразявана позиция от поредица правителства и президенти. Това трябва да бъде отчетено и от сегашното българско правителство, допълни  депутатът. В тази връзка БСП иска спешно да разбере какви гаранции ще изиска българското правителство, че това име няма да бъде предпоставка за претенции към нас.Вигенин предлага началото на преговорите за членство на Македония в ЕС да бъде обвързан с такива гаранции.Въпреки това БСП  оценява усилията на двамата премиери на Македония и на Гърция да постигнат съгласие по спора за името. На свой ред от ВМРО пък приветства постигнатото съгласие и нямат нищо против името Северна Македония. Когато държавите около България са стабилни, тогава и българската държава ще е по-успешна и стабилна, смята Юлияна Ангелов. Според него е по-вано да се спазва договора за добросъседство, а патриотите ще следят дали Македония ще го изпълнява. Отсно искането на БСП за гаранции относно името, Ангелов обясни, че БСП първо трябва да изкупят вината си затова, че съществува македонска нация. Според него левицата трябва да се извини на българите за „този франкенщайн“, който именно те създали с решение на Коминтерна. По думите му не е грешка географското понятие в името на Македония. В договора за добросъседство имало гаранции, че югозападната ни съседка няма да има претенции към нас.", "date": "2018.06.13", "title": "БСП иска гаранции за името Северна Македония"}
{"url": "https://www.monitor.bg:443/bg/a/view/gerb-i-bsp-v-spor-za-novata-avtomobilna-kamara-102448", "text": "ГЕРБ и БСП влязоха в поредна размяна на упреци, но този път заради новата автомобилна камара, чието създаване тепърва предстои. Лидерът на БСП и депутати от левицата проведоха среща с представители на автомобилните превозвачи, които били притеснени от новия Закон за автомобилната камара.  След това Нинова нападна управляващите, че ще ликвидират транспортния бранш  като го предоставят в ръцете на близки до властта.По димите на Нинова автомобилна камара още не е създадена със закон, но „едно лице, близко до ГЕРБ“ – Миролюб Столарски, вече е запазило името в Патентното ведомство и вече се е регистрирал като представляващ камарата. Превозвачите по думите на Нинова пък са задължени да членуват в камара. Това е абсолютно лобистки закон, отсече тя и обясни, че 17 000 фирми ще трябва да внасят по 1000 лева на година. Така чистият приход ще е 17 млн. лева. Според Нинова това решение убивало малките и средни превозвачи и левицата е против закона и настоява той да бъде изтеглен и да не влиза в зала. На свой ред Станислав Иванов от ГЕРБ, който е и зам.-шеф на траспортната комисия, отрече упреците. По думите му законът бил обсъждан на четири кръгли маси, исканията на бранша били взети под внимание. Така те се съобразили с искането им не камарата да издава лицензи, а транспортното ведомство. Съобразили се и с искането камарата да има две направления – за автомобилния превоз и за товарните превози. Той отрече изборът на шеф на камарата да е предрешен. Изборът на председател и размерът на членския внос по думите му ще се реши от всички превозвачи по време на първото учредително събрание в зала „Арена Армеец“. Именно там 16 000 превозвачи ще изберат и устава на камара. Не било вярно, че ръководството ще бъде несменяемо. В проектозакона е записана мандатност на шефа на УС и на членовете. Те могат да останат начело на камарата само два последователни мандата. А за регистрацията на Миролюб Столарски герберът обясни, че веднага след като научил за казуса говорил с него.  Той пък му обяснил, че е прехвърлил на КРИБ името на камарата, още в съшия ден, в който я е регистрирал в Патентното ведомство.  По думите му в момента превозвачите били разделени в множество организации – над 140 и всеки един от тях твърди, че е най-добре представен.  Тази камара ще издава единствено два документа, посочи Иванов.", "date": "2018.06.13", "title": "ГЕРБ и БСП в спор за новата автомобилна камара"}
{"url": "https://www.monitor.bg:443/bg/a/view/sgyvaema-elektricheska-trikolka-102454", "text": "Ако работите в града, но живеете в покрайнините, пътуването до работното място с трамвай, метро или автобус може да бъде много по-приятно и не толкова стресиращо, колкото шофирането на автомобил. Но разстоянието до спирката или смяната на няколко вида транспорт, може да коства доста ходене и време, което кара много от хората, които предпочитат  да се придвижват спокойно, да инвестират в преносими транспортни решения. Предложенията варират от електрически ролкови кънки, електрически велосипеди и тротинетки до Solowheel. Сега Pim Bicycles добавя още една възможност за екологично придвижване, сгъваемият електрически скутер Mylo. Сгъваемият механизъм изглежда много добре изработен, като задното колело се сгъва между двете предни колела, а седалката застава в средата на кормилото. Mylo не е електрическа триколка с подпомагане на въртенето на педалите, а краката се поставят на стъпенки под рамката, докато е в движение, така че потребителите ще трябва да са сигурни, че батериите разполагат с достатъчно заряд, преди да тръгнат или е възможно да се наложи да го сгънат и да се върнат, по средата на пътуването. Възможната максимална скорост е 29 км / ч с 250 W двигател с три режима на задвижване. Механизмът за накланяне на двете предни колела предлага по-добра стабилност при завиване, спирачките са хидравлични, дискови, а светлини отпред и отзад, правят Mylo по-лесно забележим от другите участници в движението, през деня и вечер. Mylo се очаква да бъде на цена от $ 1.499, въпреки че тези, които го поръчват предварително, ще получат значителна отстъпка. В Indiegogo, стартира кампания за набиране на средства на 19 юни.", "date": "2018.06.13", "title": "Сгъваема електрическа триколка "}
{"url": "https://www.monitor.bg:443/bg/a/view/12-6-miliarda-evro-struvat-vsichki-systavi-na-mondiala-102441", "text": "Общата пазарна стойност на футболистите, които попаднаха в съставите на националните си отбори за световното първенство в Русия, е 12,6 милиарда евро, а с най-скъп отбор разполага Франция (1,41 милиарда евро). Това сочи последният анализ на Международния център за спортни и футболни изследвания (CIES) в швейцарския град Нюшател. Преди седмица от CIES обявиха голмайстора на Тотнъм Хари Кейн за най-скъп футболист в света – 201.2 милиона евро, следван от звездите на ПСЖ Неймар (197.5 милиона евро) и Килиан Мбапе (186.5 милиона евро), който е най-скъп от състава на „петлите“ с 13% от общата стойност на тима и е пред други две от звезди Антоан Гризман и Пол Погба. След французите са англичаните с 1.39 милиарда евро и бразилците с 1.27 милиарда евро. Оценката е на базата на вероятната цена, която биха платили клубове за играч, както и други променливи като възрастта и продължителността на договора на съответния футболист. Любопитен факт е, че най-скъпият германски футболист Лерой Сане (152.2 милиона евро) от английския шампион \"Манчестър Сити\" бе изключен в последния момент от състава на световните шампиони заедно с вратаря Бернд Лено от \"Байер\" (Леверкузен). Пред „каналджиите“ на дъното са още Саудитска Арабия и Иран. Въпреки че цената на голмайстора на \"Ливърпул\" Мохамед Салах скочи с повече от 100 милиона евро за един сезон, Египет е на 17-о място в класацията с 232 милиона евро. 74% от общата цена на „фараоните“ се покрива от сумата на Салах, оценен на 171 милиона евро.", "date": "2018.06.13", "title": "12,6 милиарда евро струват всички състави на световното"}
{"url": "https://www.monitor.bg:443/bg/a/view/izlojba-predstavja-neizvestni-fakti-za-evrei-s-bylgarski-proizhod-102450", "text": "Изложбата „Глобалното измерение“ представя неизвестни факти и фотографии на повече или по-малко познати евреи, обединени от това, че са с български произход.  Тя ще бъде официално открита на 15 юни в Русе, а през юли ще бъде показана в София, съобщиха авторите на експозицията. Очаква се на откриването в крайдунавския град да бъде и предложеният за номинация за Нобелова награда проф. Самуил Рефетов. Световноизвестният американски ендокринолог с русенски корени е една от личностите, които ще бъдат представени на изложбата. Чрез фотографски разказ на 18 табла ще бъдат представени и носителят на Нобел Елиас Канети, известният като създател на противозачатъчното хапче учен проф. Карл Джераси, Мати Пинкас, Леон и Андрей Даниел, Милчо Левиев, фамилията Таджер и други общо около 30 личности, изнесли по света най-доброто, свързано с България. Изложбата е част от проекта „България им даде от своята сила“ на Международното дружество „Елиас Канети“, който е единственият от Русе, финансиран по линия на българското европредседателство. Предстои в рамките на проекта да бъде издаден и сборник.", "date": "2018.06.13", "title": "Изложба представя неизвестни факти  за евреи с български произход"}
{"url": "https://www.monitor.bg:443/bg/a/view/umna-toaletna-bdi-za-zdraveto-na-kotkite-102447", "text": "Японската корпорация \"Шарп\" оповести плановете си следващия месец да пусне в продажба умна тоалетна за котки, която автоматично следи здравословното им състояние, пише в. \"Джапан таймс\". Приспособлението, от което от \"Шарп\" планират да произвеждат 2500 бройки месечно, ще бъде пуснато в продажба на 31 юли. Умната котешка тоалетна ще може да се поръчва от сайта на компанията. Цената й ще бъде 24 800 йени (226 долара). Котешката тоалетна е първият продукт на \"Шарп\", предназначен изцяло за домашни любимци. Популярността на котките като семейни питомци в Япония нараства, тъй като за застаряващото население на страна е по-трудно да отглежда изискващите разходки кучета. Умната котешка тоалетна отчита показатели като теглото на животното, количеството и времето за отделяне на урина и времето, прекарано в нея. Данните се анализират от изкуствен интелект. Ако долови нередност, системата известява стопанина чрез платено приложение, инсталирано на смартфона. Ако потребителят отглежда повече котки, са предвидени индивидуални сензори за всяка една от тях. Умната тоалетна ще може да следи здравословното състояние на до три котки едновременно.", "date": "2018.06.13", "title": "Умна тоалетна бди за здравето на котките"}
{"url": "https://www.monitor.bg:443/bg/a/view/mareshki-dava-karakachanov-na-prokuraturata-zaradi-pilotite-102436", "text": "„Воля“, оглавявана от Веселин Марешки, дава военния министър Красимир Каракачанов на прокуратурата. Това стана ясно от думите на самия Марешеки в Народното събрание, а поводът е инцидента спадналия хеликоптер Ми-17, при който загинаха двама пилоти, а друг военен бе ранен. „Даваме на прокуратурата военния министър Красимир Каракачанов и останалите в МО, които не са осигурили обучение и техника, и така се стигна до смъртта на двама достойни и обучени български мъже“, обясни Марешки. Марешки е съгласен с президента Румен Радев, че трябвало да има политическа отговорност за инцидента. По думите му причината за трагедията била недостатъчно подготвените пилоти. .\"Не са осигурили 180 часа на военнослужещите и са ги изпратили на сигурна смърт. Не са намерили 100-тина хиляди за обучението им, как намериха 6 милиарда за изтребителите?\", попита Марешки. Той обаче не можа да отговори каква е неговата политическа отговорност, след като неговата партия и лично той не подкрепи преди дни два от проектите за модернизация на армията, тъй като за да имат нужните часове, пилотите имат нужда от нова техника. Нямаме ли достойни генерали, които да оглавят министерството, че опряхме до Каракачанов, попита Марешки и напомни, че преди седмица са поискали неговата оставка. Марешки отново обясни, че имат други приоритети и първо трябва да е оправи образованието, вътрешната сигурност и социалната сфера, а едва след това изтребители. Той допълни, че ако се сложи полицай и лекар във вяско село ще струва по 100 млн.лева на година и обясни, че ако управляващите ги осигурят, то „Воля“ ще „преглътне“  парите за армията. Накрая Марешки обясни, че партията му няма да подкрепят вота на недоверие, който ще внасят депутатите от левицата по темата \"Сигурност\".,защото според него На свой ред депутатите от „Обединените патриоти“ побързаха да защитят военния министър Красимир Каракачанов. Шефът на ПГ на патриотите Волен Сидеров обясни, че Марешки прави пореден опит да привлече вниманието към себе си. По думите му всяка една оставка означава разтурване на управляващата коалиция. каза Сидеров.  Ако търсим политическа отговорност, трябва да се върнем много правителства назад, каза той. Не може след един трагичен случай да се иска оставка, посочи още Сидеров. Юлиян Ангелов пък обясни, че Марешки първо трябва да даде отговори на въпроса за повдигнатите обвинения срещу него. Той обвини Марешки в постоянни некомпетентни изказвания, каквото било и това за модернизацията на армията, оставката на Каракачанов и недостатъчната подготовка на родните военни пилоти.", "date": "2018.06.13", "title": "Марешки дава Каракачанов на прокуратурата заради пилотите"}
{"url": "https://www.monitor.bg:443/bg/a/view/pogrebvat-zaginalite-piloti-edin-do-drug-102452", "text": "Загиналите пилоти от 24-а Авиобаза Крумово кап. Пламен Пантилеев и кап. Стоян Неделчев ще бъдат погребани един до друг с всички военни почести този петък на Централните гробища в Пловдив.  Церемонията с поклонението пред тленните им останки ще започне в 10 часа и ще продължи най-вероятно 2 часа, за да могат всички, които са ги познавали и са служили с тях, да им отдадат последна почит. Капитаните ще бъдат изпратени с почетен ескорт и с почетен караул, а така също, за да бъде изпълнен ритуалът както трябва, два национални флага трябва да бъдат прикрепени върху капаците на двата ковчега. На траурната церемония се очаква да се съберат стотици бивши и настоящи колеги, приятели и близки на двамата пилоти, както от 24-а Авиобаза, така и от всички авиобази у нас. Очаква се да присъстват и министърът на отбраната Красимир Каракачанов, ръководството на щаба на БА, както и на българските ВВС. Ще има военен духов оркестър, а опелото от свещеник ще бъде извършено не в църквата, а на самото гробно поле, за да могат да присъстват всички опечалени. „Още вчера (б.р. 12 юни т.г.) военен джип дойде до къщата на майката на капитан Стоян Неделчев, взеха я и я откараха вероятно в Пловдив. Познаваме всички в селото загиналия капитан. Един изключителен човек, много земен и добър. Още като дете беше много ученолюбив. Имаше от горе до долу в бележника шестици. Като деца сме играли заедно”, разказа кметът на елховското село Гранитово Христо Гечев. Тогава пилотът му признал, че обмисля да се пенсионира, но да остане в редиците на 24-а Авиобаза Крумово. Бил навършил нужните години за пенсиониране, но искал да продължи да служи. „Дали се пенсионира, или не, не знам. Може и да е изпълнил желанието си да се пенсионира, но да остане на служба, за да лети”, обясни кметът. Родителите на загиналия пилот са били много отрудени хора. Майката Пена е работила дълги години, като хигиенист, в местната здравна служба, а бащата, който е починал, е бил шофьор и тракторист. „Бедно, селско семейство, но много работливи хора. За Стоян можем само хубави неща да кажем. Много умен и начетен, добър и скромен”, обясни още кметът.   Завършил е основното училище в родното си село, а оттам бил приет да учи в Техникума по механотехника (ТМТ) в Ямбол, днешното име на което училище е Професионална техническа гимназия „Иван Райнов”. Там завършил с пълно отличие и златен медал, след което естествено бил приет да учи за пилот във висшето училище в Долна митрополия. Оженил се за ученическата си любов Елена, която имала роднини в село Гранитово, които пък били съседи на семейството на Стоян. Имали двама сина – единият роден през 2003г., а другият две години по-късно, обясниха хора от село Гранитово. „Искаме да издигнем параклис в негова памет в селото, ще изберем проект и ще го направим, за да запазим спомена за кап. Стоян Неделчев”, каза кметът. Колегата на кап. Стоян Неделчев и командир на екипажа кап. Пламен Пантилеев е щял да навърши 48 г. на 14 юни. И той е обмислял дали да се пенсионира, тъй като е бил направил годините, нужни за това. И той оставя две деца сираци момчета. Хеликоптерът на двамата капитани се разби, докато тренирали зависване за способа „бързо въже” на 11 юни около 20,30 часа на територията на 24-а Авиобаза Крумово и гражданското летище „Пловдив”. Военно-окръжната прокуратура от 14 юни влиза в 24-а Авиобаза Крумово, за да разпитва колегите на загиналите пилоти. Разследващите предстои да назначат и авиационно-техническа експертиза, за извършването на която ще привлекат най-добрите авио специалисти у нас. Черната кутия от разбилия се въртолет е свалена и предстои да бъдат дешифрирани записите, за да стане ясна причината за катастрофата. Две са основните версии до момента за трагедията. Основната е възникнал внезапно технически проблем на машината, като подозренията падат върху опашния винт. Това е била пета задача за въртолета за деня, като преди това на него са летели други екипажи. Никой от тях обаче не е докладвал за проблем с авиационната техника. Загиналите пилоти са били опитни, с над 20-годишен стаж в авиобазата, но за 2018 г. са имали изключително малък нальот – по 17-18 часа. Втората версия, която се разследва, е за пилотска грешка. Яснота какво се е случило във фаталната вечер на 11 юни трябва да даде и оцелелият борден техник Алексей Каменов. Той щял да бъде разпитан веднага, щом лекарите дадат съгласие за това и преценят, че здравословното му състояние позволява да разкаже какво е станало.", "date": "2018.06.13", "title": "Погребват загиналите пилоти един до друг"}
{"url": "https://www.monitor.bg:443/bg/a/view/a1-s-priznanie-za-rebrandiraneto-si-102451", "text": "А1 получи поредно признание за успешни комуникации – Илияна Захариева, директор „Корпоративни комуникации” на телекома, бе отличена с приза „Успешни комуникации и ребрандиране” в категория „Телекомуникации” по време на Годишните награди на сп. Business Lady. Наградата бе връчена от Велик Занчев, заместник-министър на транспорта, информационните технологии и съобщенията, за успешната комуникационна кампания, свързана с ребрандирането на първия мобилен оператор у нас. Мтел стана А1 в края на май, но комуникирането на целия процес по смяна на името стартира още през 2017 година. „Успешното ребрандиране на нашата компания беше свързано не просто с преименуването на Мтел. А1 не е единствено новото име на първия мобилен оператор у нас – то е символ на високо ниво на обслужване, гарантирано качество на услугите, подобрено общуване с клиентите, по-лесен достъп до съвременните технологии в дигитална ера, в която живеем. Комуникирането на всичко това беше предизвикателство и тази награда ме кара да вярвам, че сме на правилния път”, сподели Илияна Захариева.    Наградите на списанието се връчват за седми път у нас, като целта им е да отбележат приноса на българската делова жена в различни категории, давайки гласност на успешните управленски модели, ефективните бизнес практики и адекватно развитие на човешкия капитал. По традиция събитието обединява личности от бизнес средите, политиката, културата и партньори на сп. Business Lady. Тази година организаторите отличиха общо 19 бизнес дами в 12 категории от обществения живот, бизнеса и медиите.", "date": "2018.06.13", "title": " А1 с признание за ребрандирането си"}
{"url": "https://www.monitor.bg:443/bg/a/view/kriza-v-ispanija-lopetegi-e-uvolnen-102449", "text": "Юлен Лопетеги няма да води испанския национален отбор на Световното първенство! Той беше уволнен официално днес от президента на Испанската федерация Луис Рубиалес.  Босът на испанския футбол обяви решението на пресконференция днес. Все още няма избран нов селекционер два дни преди мача на Ла Роха с Португалия. Рубиалес е бил бесен късно снощи заради обявеното решение на Юлен Лопетеги да напусне националния отбор и да подпише с \"Реал\" (Мадрид). Футболистите се застъпили за селекционера в опит да променят решението на разгневения Рубиалес, но без успех. \"Благодарим на Юлен за всичко, което свърши, защото той е сред големите виновници за това да бъдем в Русия, но се чувстваме задължени да го освободим. Трябва да отправим послание към всички, които работят за федерацията, че има норми, които трябва да се изпълняват\", заяви Рубиалес.   “Говорих с футболистите. Те ще направят всичко възможно да спечелят купата с новия треньорски щаб. Победата е важна, но по-важен е начинът на работа. Въпреки че оценяваме Лопетеги като топ треньор, бяхме задължени да вземем това решение”, продължи шефът.  ", "date": "2018.06.13", "title": "Криза в Испания: Лопетеги е уволнен!"}
{"url": "https://www.monitor.bg:443/bg/a/view/tok-udari-34-godishen-tehnik-polagal-optichen-kabel-v-dupnica-102435", "text": "Ток по чудо не уби 34-годишен работник от фирма за доставка на интернет в Дупница. Нелепият инцидент е станал във вторник следобяд, когато Веселин И. се покатерил чрез стълба на един от стълбовете в края на града, за да постави медиен конвектор. Именно тогава мъжът бил ударен от ток, обявиха запознати със случилото се. „Веднага след инцидента негови колеги са подали сигнал на тел.112. На място са пристигнали екипи на пожарната и спешен център. Помощ за спасяването му са оказали огнеборци от града, които са го свалили от електрическия стълб“, обявиха от пресцентъра на ОДМВР – Кюстендил. 34-годишният Веселин е транспортиран до частната болница в Дупница, където е оставен под наблюдение. По първоначални данни на медиците няма опасност за живота му. „Няма видими травми и изгаряния, но въпреки това ще го оставим в болницата, за да се уверим, че няма да има от увреждания, причинени от протичането на ток през тялото му“, обявиха още медици от здравното заведение.  ", "date": "2018.06.13", "title": "Ток удари 34-годишен техник, полагал оптичен кабел в Дупница"}
{"url": "https://www.monitor.bg:443/bg/a/view/andi-myri-podkara-novija-jaguar-i-pace-102438", "text": "Двукратният шампион от „Уимбълдън” Анди Мъри, изпълни обещанието, което даде на WWF в Световния час на Земята, да премине към шофиране на електрически автомобил и да стане един от първите клиенти на Jaguar I-PACE в Световния ден на околната среда. Подкрепяйки ангажимента, поет от Мъри през март тази година, да премине към шофиране на първия изцяло електрически мощен кросоувър на Jaguar, пилотът на Panasonic Jaguar Racing и също посланик на WWF Нелсън Пикет-младши посети британската тенис звезда в тренировъчния му лагер и направи специална доставка преди сезона на тревен корт. „Важно е всички ние да правим малки стъпки, за да водим по-устойчив начин на живот и да помислим за действията, които можем да предприемем, за да се грижим за нашата планета. Това е една от причините, поради които преминавам към шофиране на новия изцяло електрически Jaguar I-PACE. Той е екологичен и безопасен и същевременно е с първокласен дизайн и спортна динамика, които отговарят на моя начин на живот”, сподели Анди Мъри. „Мисля, че е страхотно, че Анди пое този ангажимент да премине към шофиране на електрически автомобил и че взе активно участие в насърчаването на повече хора да предприемат действия и да направят малки промени към по-устойчив начин на живот. Jaguar I-PACE е доказателството, че не е необходимо да жертвате мощността или динамиката, когато преминете към шофиране на електрически автомобил”, сподели пилотът на Panasonic Jaguar Racing Нелсън Пикет-младши. Новият Jaguar I-PACE е революционен електрически автомобил с бързо зареждане от 0 до 80 процента за 45 минути и предлага максимален пробег от 480 километра с едно зареждане на батерията. I-PACE предоставя комбинация от устойчивата динамика на спортен автомобил, технологии с изкуствен интелект от следващо поколение и практичността на 5-местен кросоувър, поставяйки Jaguar в челните редици на революцията в сферата на електрическите автомобили.", "date": "2018.06.13", "title": "Анди Мъри подкара новия Jaguar I-PACE"}
{"url": "https://www.monitor.bg:443/bg/a/view/shefyt-na-bazata-v-krumovo-nedostigyt-na-pari-za-aviacijata-ni-ubiva-102431", "text": "Вчера беше емоционално осъзнаване какво се е случило. Всички сме съпричастни, държим връзка с роднините на загиналите пилоти. Това каза бригаден генерал Димитър Иванов в сутрешния блок на БНТ за инцидента с падналия хеликоптер. \"Поддържането на техниката е задължително условие, правим всичко възможно. Действително обаче не се осигурява финансово и материално, на границата сме да стават все повече катастрофи\", коментира той. \"Като всяка техника откази винаги се появяват, важното е да имаме нужните части, които да се заменят. Техниците ни са способни. Има европейски стандарти, които налагат да летим 180 часа. Навсякъде има остра нужда от финансиране. След този случай ще преразгледаме състоянието, тъй като оставаме без един вертолет, с който можеха да се гасят пожари\", каза още генерал Иванов.   Ген. Иванов обясни, че един час във въздуха с вертолет струва около 7000 лева. Всеки пилот трябва да поддържа подготовката и си и във всеки момент да е готов да излети и да се включи в спасителна мисия”, категоричен бе началникът на авиобазата. Той каза още, че тя функционира при постоянен недостиг на финансиране. Постоянно се усещал недостиг и на резервни части за машините, особено за руската техника. Ген. Иванов информира, че във вторник е свалена черната кутия на разбилия се хеликоптер и информацията от нея тепърва ще се анализира.", "date": "2018.06.13", "title": "Шефът на базата в Крумово: Недостигът на пари за авиацията ни убива"}
{"url": "https://www.monitor.bg:443/bg/a/view/top-10-naj-predpochitanite-gradove-za-zabavlenie-102440", "text": "Международните пътувания продължават да се увеличават с огромна скорост, трансформират местната икономика и позволяват на хората да разширят мирогледа си – независимо дали пътуват по работа, или за забавление.  Позовавайки се на информация за тенденциите в международните пътувания от последните 10 години, Mastercard публикува Глобалният индекс на най-посещаваните градове: Play. Той хвърля светлина върху международните дестинации с най-голяма концентрация на посетители, отишли там за почивка и удоволствие, а не по работа. Пунта Кана води в класацията на топ 10 градовете, където над 90% от нощувките през 2017 са били за ваканция или гостуване на роднини. Списъкът включва и няколко по-малко познати дестинации, които допадат на еко-туристи, почитатели на историята, любители на плажа и авантюристи. Градовете с уникална култура, но фокус върху почивката и забавлението са: 1. Пунта Кана, Доминиканска република (99.9%)  2. Куско, Перу (98%) 3. Джерба, Тунис (97.7%) 4. Ривиера Мая, Мексико (97.5%) 5. Палма де Майорка, Испания (97.2%) 6. Канкуун, Мексико (96.8%) 7. Бали, Индонезия (96.7%) 8. Панама Сити, Панама (96.3%) 9. Орландо, САЩ (94.1%)  10. Пукет, Тайланд (93%)", "date": "2018.06.13", "title": "Топ 10 на най-предпочитаните градове за забавление "}
{"url": "https://www.monitor.bg:443/bg/a/view/krystiha-parche-pica-na-djon-travolta-102444", "text": "Джон Траволта беше почетен на специална церемония пред нюйоркска пицария. Заведението „Ленис“ отличи холивудския актьор като кръсти парче пица на негово име заради участието му във филма „Треска в събота вечер“. Причината - продукцията превърнала мястото в оборотна туристическа дестинация. На официалната церемония присъстваха стотици фенове на звездата. Самият Траволта не пропусна да промотира на терен и следващия си проект – биографичният филм „Готи“, в който той играе главната роля на мафиотския бос Джон Готи. Припомняме, че в касовата лента „Треска в събота вечер“ (1977 г.) героят на актьора Тони Манеро си поръчва две парчета пица и ги изяжда едно върху друго. След прословутата сцена мнозина вече си поръчват „двуетажни“ парчета.      ", "date": "2018.06.13", "title": "Кръстиха парче пица на Джон Траволта"}
{"url": "https://www.monitor.bg:443/bg/a/view/svetovni-turoperatori-podkrepjat-zonirane-na-nacionalnite-kurorti-sprjamo-normite-za-shum-102445", "text": "Най-големите туроператори подкрепят предложението националните курорти да имат специфичен статут що се отнася до нормите за шумовото натоварване и изискванията за тях да се регулират с наредба към Закона за туризма. Това обявяват в писмо до Парламентарната комисия по икономическа политика и туризъм агентите в България на световните туроператори. Писмото е подписано от представителите за България на Suntours, TUI, DER Touristik, Sri- Hоliday-Service, Astral Holidays/Thomas Cook и MTS/OTS. Отчитането на националните курорти като обособени териториални единици с особено предназначение и висока посещаемост през определени периоди от годината е от изключително значение за икономиката на България, се казва в писмото. Първите трима от най-големите туроператори - TUI, Thomas Cook и DER Touristik обслужват общо над 47 млн. туристи в света, а съвкупният им оборот е около 31 млрд. евро. Туризмът е сектор със значителен принос в БВП (13% за 2017 г.), който в страната създава заетост на около 360 хил. работници годишно. Националните курорти са определящи за имиджа на българския туризъм, се казва още в писмото. Представителите на световните туроператори отбелязват още, че предвид рекордните резултати, извоювани в туризма през последните две години, това би бил начин България да запази интереса и на гостите, дошли за семейна почивка, и на тези, които търсят повече забавления. Рестриктивни мерки относно шумовото натоварване биха довели до непоправими в дългосрочен план негативни последици за развитието на българския туризъм, не само в имиджов, но и в икономически план в условията на конкурентна среда, категорични са големите туроператори. Затова водени единствено от желанието тенденциите за устойчив ръст на сектора да бъде запазена и надграждана, считаме че подобна промяна в законопроекта за изменение и допълнение на Закона за защита от шума в околната среда е полезна още повече, че чрез ЗИД на Закона за туризма се предвижда да бъде регламентиран статута на националните курорти, се казва в писмото до парламентарната комисия. Считаме, че предложението, направено от Министерството на туризма е изключително навременнно и ще даде сигнал в чужбина на инвеститорите , че в България спазването на правилата и законите е от първостепенна важност и за правителството, и за бизнеса, категорични са фирмите, които водят у нас стотици хиляди туристи всяка година. В заключение големите туроператори заявяват, че като отговорни работодатели в страната ни смятат, че така би се постигнал баланс между интересите на бизнеса и гражданите, както и предвидимост на туристическия продукт, който предстои да видят инвеститорите, а също и гостите на България.", "date": "2018.06.13", "title": "Световни туроператори подкрепят разделянето на курортите спрямо шума"}
{"url": "https://www.monitor.bg:443/bg/a/view/bira-mezeta-i-mnogo-muzika-na-dve-tri-biri-fest-v-tutunevija-grad-102424", "text": "Броени дни остават до началото на фестивала на занаятчийската бира „Две-три бири фест 2018”, който започва на 16 юни в Тютюневия град в Пловдив. Улица „Екзарх Йосиф” 16 ще бъде превърната в миниатюрно фестивално градче, като в програмата са включени различни пространства в СКЛАД-а на Фондация „Пловдив 2019” и Тотал спорт. Посетителите на Две-три бири фест ще имат възможността да опитат десетки различни видове пиво. Голямата изненада тази година идва от Германия. В Две-три бири фест се включва едно от най-популярните събития за бирената култура в Европа- Berlin Beer Week. Гостите от Берлин партнират на пловдивския фестивал и ще представят новите видове занаятчийско пиво от Германия. Стартът на Две-три бири фест е в 12 часа на 16 юни, събота. Тогава ще започне разливането на охмелените напитки в дегустационната зона. За доброто фестивално настроение елате с верни приятели. За всичко друго са се погрижили организаторите от Под тепето, в партньорство с култовия бар за крафт пиво в Капана - Котка и Мишка. Ще има различни тематични зони, място за отдих, музикално оформление и лакомства за всякакво угощение. Програмата в съботния ден включва откриване на изложба шаржове на големия пловдивски карикатурист Ириен Трендафилов, посветена на пивото и Две-три бири фест. Маестрото отдавна е вдъхновен от слънчевото питие и от тематичните му карикатури, подготвени специално за фестивала, се усмихват 34 пълни и 11 празни халби. Ще може да им се насладите с чаша в ръка на четвъртия етаж на СКЛАД-а. Дегустациите в събота приключват в 21 часа, а купонът в парти зоната в Тотал спорт започва точно в 20 часа. Зад пулта ще се сменят Ramsey Hercules, Visitor Q и Stereofox, а за бара се грижат миксолозите от Пощата. В неделя организаторите канят родителите с децата си на фестивала, тъй като за малките ще има специален кът с аниматор от 16 до 18ч. Дегустациите във втория ден продължават до 19ч., а за финал посетителите ще могат да потанцуват със Swing Wink. Мероприятието протича в дегустационна форма, с количество пиво от по 150мл, с цел всеки посетител да може да опита максимален брой ексклузивни занаятчийски бири. За всички желаещи, ще има опция и за закупуване на пиво за вкъщи или за подарък на приятел със страст към хмеловото питие.   „Две-три бири фест” е част от Културния календар на Община Пловдив и се организира в подкрепа на Пловдив- Европейска столица на културата 2019.  ", "date": "2018.06.13", "title": "Бира, мезета и много музика на Две-три бири фест в Тютюневия град"}
{"url": "https://www.monitor.bg:443/bg/a/view/kzk-globi-firma-s-30-bona-za-otkazano-sydejstvie-102434", "text": "Антимонополната комисия наложи санкция в размер на 30 000 лв. на фирма, която не е съдействала по време на проверка, съобщиха от институцията. \"Ивентас\" ЕООД е извършила нарушение на разпоредби от Закона за защита на конкуренцията. Фирмата не е изпълнила задължението за съдействие по време на проверка на място в помещенията на дружеството, осъществена от служители на Комисията за защита на конкуренцията. Глобата може да бъде обжалвана. Проверката в офиса на \"Ивентас\" ЕООД\" е направена на 25 април в рамките на образуваните производства за установяване на евентуално извършено нарушение от страна на \"Ивентас\" ЕООД и \"Смарт СМ\" ООД, изразяващо се в определяне на препродажни цени на търговците на дребно на продукти, свързани с отглеждането на бебета.", "date": "2018.06.13", "title": "КЗК глоби фирма с 30 бона за отказано съдействие "}
{"url": "https://www.monitor.bg:443/bg/a/view/roditelite-na-zaginali-zad-granica-bylgarski-voenni-shte-vzemat-nasledstvenata-im-pensija-102432", "text": "Парламентът гласува на второ четене промените в Кодекса за социално осигуряване. Направените изменения предвиждат родителите на българските военнослужещи, които са загинали в мисии зад граница, да получават наследствена пенсия, а предложението за това дойде от ГЕРБ и БСП. До този момент законът предвиждаше такава пенсия да получава единствено родител, чието дете е загинало по време на наборна военна служба, но не признаваше същото право на родител на загинал по време на задгранична операция или мисия. 23-ма български военнослужещи са загинали при изпълнение на своята служба в мисии зад граница – 13 души в Ирак и 10 в Камбоджа. Размерът на средствата, необходими за изпълнението на законодателната инициатива е 55 589 лв. годишно, при условие, че всички 23-ма загинали в мисия военнослужещи са офицери и имат живи родители. ", "date": "2018.06.13", "title": "Родителите на загинали зад граница български военни ще вземат наследствената им пенсия   "}
{"url": "https://www.monitor.bg:443/bg/a/view/proverjavat-za-jylto-kafjavi-vodi-v-reka-marica-102421", "text": "Заради мътни води с жълто-кафеникав цвят в река Марица Басейнова дирекция „Източнобеломорски район“ се сезира по сигнал от медиите за замътването на реката. Експерти от Басейновата дирекция, съвместно с Регионалните лаборатории към ИАОС в Пловдив и Пазарджик и Регионалната инспекция по околна среда и води – Пазарджик, обследваха различни участъци на р. Марица до вливането на притока й р. Луда Яна край село Огняново, община Пазарджик. Установено е, че водата е мътна и кална с жълтеникаво-кафяв цвят. Водното ниво на реката е значително повишено. С дрон е заснето мястото на вливането на двете реки. От заснемането се вижда, че мътните води са сформирани във водосбора на река Луда Яна.Не е констатирано нерегламентирано отвеждане на отпадъчни води. БДИБР е отправила запитване към Националния институт по метеорология и хидрология за получаване на релевантна информация за количеството и интензитета на валежите от последните две денонощия, които могат да са причина за потъмняването на водите на река Марица.Взети са водни проби от няколко пункта за лабораторно изследване по показатели за биогени и метали. Резултатите ще бъдат оповестени след приключване на изследването.", "date": "2018.06.13", "title": "Проверяват за жълто-кафяви води в река Марица "}
{"url": "https://www.monitor.bg:443/bg/a/view/koi-sa-naj-golemite-pechelivshi-ot-svetovnoto-102422", "text": "Победителят в Шампионската лига за трета поредна година Реал (Мадрид) и отборите от английската Висша лига са най-големите печеливши още преди старта на Мондиал 2018.  Те ще получат най-високи суми като компенсации от ФИФА за националите си, които ще участват на световното първенство по футбол в Русия от 14 юни до 15 юли. Реал очаква 3,35 милиона евро компенсация от Световната централа, а след него са английският шампион Манчестър Сити (3,2 милиона евро) и победителят във ФА Къп Челси (2,98 милиона евро). Германският първенец Байерн е едва на девета позиция и този път ще получи само 2,15 милиона евро. При директното сравнение между първенствата излиза, че клубовете от английската Висша лига ще приберат общо 27,41 милиона евро до края на груповата фаза (124 футболисти на Световното). Наполовина по-малко ще вземат испанските отбори (14,67 милиона евро), които имат 80 представители в Русия, а малко по-малка е сумата за тимовете от германската Бундеслига (13,67 милиона евро) на третата позиция. Немските отбори изпращат 67 национали, а за Мондиал 2014 в Бразилия играчите им бяха 78 – 15 тогава на Байерн, който сега изпраща 11 национали.", "date": "2018.06.13", "title": "Кои са най-големите печеливши от световното?"}
{"url": "https://www.monitor.bg:443/bg/a/view/opportunity-v-opasnost-sled-pjasychna-burja-na-mars-102423", "text": "Най-силната от всички досега пясъчни бури повлия на работата на американския марсоход Opportunity, съобщи НАСА.  \"Буря, най-силната от всички, които някога сме виждали на Червената планета, на 10 юни покриваше площ от 15,8 милиона кв. мили (41 милиона кв.км, което е приблизително колкото площта на Северна Америка и Русия взети заедно). Тя закри слънчевата светлина до такава степен, че превърна деня в нощ за ровъра \"Опортюнити\", който сега е близо до епицентъра на бурята в Долината на устойчивостта (Mars' Perseverance Valley)\", съобщи пресслужбата на ведомството. Opportunity е на планетата от 2004 година. Научната му дейност е спряна на 8 юни, а последните данни от него в т.нар. \"позвъняване у дома\" са получени на 10 юни. Данните сочат, че температурата вътре в апарата е минус 29 градуса по Целзий. От НАСА отбелязват, че поддържането на температурния режим е жизненоважно за работата на апарата, чийто срок на работа бе предвиден да е 90 дни, но продължава вече почти 15 години.    ", "date": "2018.06.13", "title": "Opportunity в опасност след пясъчна буря на Марс    "}
{"url": "https://www.monitor.bg:443/bg/a/view/zapochna-stroejyt-na-bronzovata-kyshta-102437", "text": "Днес строежът на Бронзовата къща започна в последния предвиден срок. В заграждението на мястото на бившия мавзолей, където къщата вече трябваше да бъде издигната, беше и самият скулптур Пламен Деянов, но той отказа да говори пред журналисти. На мястото пристигнаха заместник-кметът по културата - доц. Тодор Чобанов, както и председателят на комисията по култура Малина Едрева. Чобанов също отказа коментар, но Едрева обясни, че е изготвен график, според който при установено изоставане до 18 юни проектът ще бъде спрян и подчерта, че няма никакво съмнение, че Бронзовата къща ще бъде временна инсталация. Официално къщата трябва да бъде завършена до 25 юни плюс два дни толеранс. Инж. Иванчев, който помага за построяването й спомена, че дори премиерът Бойко Борисов е казал, че къщата трябва да бъде завършена до края на месеца, а досега не е работено по нея заради финансови и технически причини.", "date": "2018.06.13", "title": "Започна строежът на Бронзовата къща"}
{"url": "https://www.monitor.bg:443/bg/a/view/myje-vyrluvali-s-bradvi-i-nojove-v-ugyrchin-102419", "text": "Мъже са нападнали с брадви и ножове строителни работници, ремонтирали сградата на училището Угърчин, съобщава NOVA. Групата атакувала и възрастни хора, а после е нахлула в местен магазин. Двама от извършителите са арестувани, а един все още се издирва.    Местните жители са се събрали на мирен протест пред общината. Те искат да изкажат недоволството си от набезите, които продължават вече години.", "date": "2018.06.13", "title": "Mъже върлували с брадви и ножове в Угърчин "}
{"url": "https://www.monitor.bg:443/bg/a/view/kris-prat-se-razhodi-do-vyrha-na-bg-boksofisa-s-djurasik-park-102433", "text": "Премиерното заглавие от миналата седмица \"Джурасик Парк: Рухналото кралство\" застъпи на върха на родния боксофис през почивните дни, сочат данни на НФЦ. Продължението на \"Джурасик свят\" (2015) с участието на Крис Прат събра близо 30 хиляди зрители пред големия екран и 346 938 лв. от продажба на билети. На второ място в класацията се нарежда \"Соло: История от Междузвездни войни\". Лентата, таргетиращи феновете на култовата сага сред тийнейджърите, е събрала 592 хиляди лв. приходи от трите си седмици на екран, като е гледана от 52 706 души. Бронзът отива при \"Книга за възрастни\". Филмът, представляващ намигване към читателите на \"50 нюанса сиво\", е проследен от над 10 хиляди любители на комедиите. От пропуски в киносалоните проектът е събрал 93 332 лв. Топ 5 в списъка се допълва още от \"Дедпул 2\" и анимацията \"Чаровният принц\".", "date": "2018.06.13", "title": "Крис Прат се разходи до върха на БГ боксофиса с \"Джурасик парк\""}
{"url": "https://www.monitor.bg:443/bg/a/view/evrostat-chetirima-ot-vseki-10-bylgari-jivejat-v-prenaseleni-jilishta-102428", "text": "Около 41 процента от българите, или четирима от всеки 10 наши сънародници, живеят в пренаселени жилища, показват данни от анализ на Евростат за състоянието на жилищния фонд в Евросъюза през 2017 г. Средният показател за пренаселеност в ЕС е около 17 процента, отчита европейската статистика. Близо 1,1 милиона българи, или около 15 процента от населението у нас, живеят в жилища, които се споделят от повече от едно семейство, тоест удвояването на домакинствата в един апартамент, е доста често срещано явление сред българите с по-ниски доходи в градска среда. Случва се често 3 поколения, или около 6-9 членове на едно домакинство, да обитават маломерно жилище от 60-70 квадратни метра.  Освен това около 80 процента от децата у нас под 18-годишна възраст, както и около 60 на сто от младите хора на възраст 16-29 години, са контингент от домакинства, които живеят в пренаселени жилища. Процентът на пренаселените жилища у нас в големите градове е около 48 на сто (при 18 на сто за ЕС), в малките градчета и предградията - около 40 на сто (при 15 на сто за ЕС) и в селските райони - 33 на сто (при 17 на сто за ЕС), показват данните на Евростат. На фона на изключителната пренаселеност на жилищния фонд у нас, анализът регистрира и значително висок процент от незаети жилища в градовете и селата, които стоят празни - от общо 3,9 млн. броя единици жилища у нас - около 1,2 млн. или 31 на сто - са необитаеми и незаети.  В градските райони незаетите жилища са над 650 хиляди (25 на сто от жилищата в градска среда), а в селските райони незаетите жилища са над 560 хиляди или 43 на сто от сградния фонд по селата. Само в столицата и в София-област незаетите жилища са около 250 хиляди. Тези диспропорции се обясняват както с намаляване броя на населението у нас през последните години, така и с емиграцията на българите извън страната или вътрешната миграция от селата към градовете, което освобождава много жилища и ги прави свободни и необитаеми.  От 28-те страни-членки на ЕС най-висока пренаселеност е регистрирана в Румъния - близо 50 на сто, отчита анализът на Евростат. Други страни, в които има значителна пренаселеност на жилищата с домакинства са: Латвия - 43 на сто, България - 41 на сто, Полша и Унгария - по 40 на сто, Словакия - 38 на сто и др. В противоположния край на скалата най-ниски нива на пренаселеност са отчетени в Кипър - 2,4 на сто, Малта - 2,9 на сто, Ирландия - 3,2 на сто, Белгия - 3,7 на сто и Холандия - 4 на сто. Пренаселеността също е била проблем за по-малко от 10 процента от населението във Финландия - 6,6 на сто, Германия - 7,2 на сто, Франция - 7,7 на сто, Великобритания и Люксембург - по 8 на сто. Високи нива на пренаселеност са регистрирани и при съседите ни - Гърция - 40 на сто, Сърбия - 64 на сто, Македония - 68 на сто и Турция - 73 на сто. През миналата година около 42 процента от жителите на ЕС са обитавали апартаменти (или 4 от всеки 10 европейци), една четвърт (25 на сто) са обитавали фамилни къщи и една трета - 33 на сто - са имали самостоятелни къщи. Около 42 на сто от европейците са обитавали свой собствен дом без заем или ипотека, докато други 27 на сто са обитавали жилище със заем или ипотека, отчита Евростат. Други 20 процента от европейците са обитавали жилище под наем.  ", "date": "2018.06.13", "title": "Евростат: Четирима от всеки 10 българи живеят в пренаселени жилища"}
{"url": "https://www.monitor.bg:443/bg/a/view/bylgarija-s-3-titli-stanimira-e-1-na-evropejskoto-po-boks-102426", "text": "Българските боксьорки спечелиха 3 титли, 1 сребърен и 2 бронзови медала от европейското първенство за жени, което приключи в зала “Асикс Арена“. Със златните медали се окичиха Стойка Петрова (54), Станимира Петрова (57) и Мелис Йонузова (64), а със сребро – Севда Асенова (48). Бронзови са Габриела Димитрова (51) и Деница Елисеева (60). Освен отличията, в българския отбор се случи още едно щастливо събитие. Стойка Петрова получи предложение за брак от своя приятел Борил Кръстев. Той й поднесе годежен пръстен на почетната стълбичка и по микрофона в залата поиска официално ръката й. „Това е човекът, който цял живот съм търсила, така че му казвам „Да“, обяви развълнуваната ни боксьорка, веднага след като получи и медала си от своя любим. Иначе на ринга Стойка бе толкова убедителна, колкото и в отговора на най-важния въпрос в живота си. Във финала на кат. до 54 кг тя победи Делфин Мансини от Франция с 5:0 съдийски гласа – 30:27, 30:27, 30:27, 30:25, 29:28, за да прибави втора титла в кариерата си след тази от Букурещ 2014, но при 51-килограмовите. “Мачът не бе лек, французойката доказа, че няма лесни съпернички, но аз съм доволна. Това, което ми се случи след мача обаче беше съвсем неочаквано и много ме развълнува“, призна 32-годишната Стойка, след като пое дъх от огромната буря от емоции, която я заля. Втора поредна титла от европейско първенство спечели Станимира Петрова. Във финала на кат. до 57 кг тя се справи с коравата рускинята Дария Абрамова с 5:0 (29:28, 29:28, 29:28, 29:28, 30:27). Приказката пък продължи за младата Мелис Йонузова, която след златото при 22-годишните сега прибави и титла при жените. 19-годишната българка бе безкомпромисна във финала на кат. до 64 кг и не остави никакви шансове на Сема Чалъскан от Турция, след като й издейства и две официални предупреждения – 5:0 (30:25, 30:25, 30:25, 30:25, 29:26). Севда Асенова, за жалост, загуби финала си в кат. до 48 кг от Екатерина Палцева от Русия с 1:4 (28:29, 28:29, 28:29, 29:28, 28:29). Българката, която бе шампионка от София 2016, остана безкрайно разочарована от решението на съдиите и обяви, че това е била последната среща в кариерата й. Севда изигра и този мач с инжекция в лявото коляно заради скъсаните връзки. “Сигурна съм, че взех първия и третия рунд, но щом съдиите са преценили друго, така да бъде“, заяви Асенова. След края на срещите, българката Станимира Петрова бе определена за най-добра боксьорка на първенството. България и Русия завършиха шампионата с най-много златни медали – по 3, като рускините прибавиха и 4 сребърни отличия. 2 титли отидоха на сметката на Финландия, а по една взеха Холандия и Италия.", "date": "2018.06.13", "title": "България с 3 титли, Станимира е №1 на европейското по бокс"}
{"url": "https://www.monitor.bg:443/bg/a/view/oficialno-real-madrid-ima-nov-trenior-102429", "text": "„Реал“ (Мадрид) официално има нов треньор, а неговото име е повече от изненадващо. След редицата варианти, които бяха спрягани в дните след напускането на Зинедин Зидан, кралският клуб все пак назначи свой бивш играч за наставник. Става дума за Юлен Лопетеги, който в момента е национален селекционер на Испания. Договорът му с \"белите\" ще е за три сезона. Баският треньор ще напусне Ла Роха след мондиала в Русия. Лопетеги се е подвизавал няколко години в „Реал“ като трети вратар и успява да дебютира едва в предпоследния кръг на сезон 1989/90 при равенството 3:3 с „Атлетико“ (М), като това остава единственият му мач за \"белите\". Няколко години по-късно отива в „Барселона“, където също е резерва. Треньорският му път започва в „Райо Валекано“ и води \"пчеличките\" само през сезон 2003/04. През 2008-а подновява кариерата си в детско-юношеската школа на „Реал“ (М). През 2010-а започва работа в младежките формации на испанския национален отбор. Там триумфира в две поредни години - през 2012 печели европейското първенство за младежи под 19 години, а през 2013 - европейското за младежи под 21 години. През 2014-а поема юздите на „Порто“, където остава две години, но не печели нищо. Въпреки това успява да изведе \"драконите\" до 1/4-финал в Шампионската лига. През лятото на 2016-а изненадващо става селекционер на мъжкия отбор на Испания, наследявайки Висенте дел Боске. Лопетеги ще бъде представен официално на \"Бернабеу\", след като Испания приключи участието си на световното първенство.", "date": "2018.06.13", "title": "Официално: „Реал“ (Мадрид) има нов треньор"}
{"url": "https://www.monitor.bg:443/bg/a/view/d-r-mariana-simeonova-plateni-izsledvanija-spirat-rodilki-da-darjavat-stvolovi-kletki-102402", "text": "- Действително все повече млади хора правят това. Терапията със стволови клетки в България се разви много в последните 20 години. В световен аспект тя се прави от 30-40 години. Тя е приложима при редица тежки заболявания, включително някои онкологични. Но не бива да се минава и в другата крайност. Възможно е в необозримото бъдеще тя да получи изключително, дори рутинно приложение. За последните десет години - от 2007 до 2017-а, са замразени 25 217 проби. Повечето от тях са взети от пъпна връв, а 87 са от стволовите клетки на млечните зъбчета. Това е броят на пробите, които се дават от семейства, за да осигурят лечение при необходимост на своите близки. Те се взимат в България, но се съхраняват в чужбина. Отделно от това, от 2007 г. към момента са взети 452 проби стволови клетки от пъпна връв на новородени, които са предоставени на Националната публична донорска банка. Те са за обществено ползване и се предоставят на реципиент в нужда. Към момента в агенцията не са постъпвали данни дори за еднократно използване на проба. Нашите правомощия са в рамките на това да контролираме нещата така, че да няма нарушения. - Постъпвали са сигнали, но те са били по-скоро за недобро отношение или нарушаване на добрата медицинска практика. Такива сигнали се отправят към Изпълнителната агенция „Медицински одит“. Ние нямаме контролиращи функции и административни регулации, но изискваме задължително договор между хората и банката. Имали сме един-два случая, в които се съобщава, че пробата е нарушена. Съобщенията са от страна на тъканните банки. Ние съветваме потребителите да четат внимателно договора, когато предприемат крачка за замразяване на стволови клетки. - Например, че има недостатъчен брой клетки или е налично замърсяване. - Действително има затруднения и те се дължат на административни и финансови регулации. Когато започнахме кампанията през 2013 г. и обществената банка беше открита, се обадиха много майки, които искаха да станат дарителки. И сега има желаещи, но не всяка родилка може да го направи, колкото и силно да иска да помогне. Проблемът е в това, че още по време на бременността тя трябва да направи редица изследвания, сред които и серологични, за да се установи дали не е носител на болести. Те обаче са за нейна сметка, а не всеки може да си позволи такива разходи. Част от хората и това биха направили и правят, но не всеки имат тази финансова възможност. Редно е този въпрос да бъде решен колкото се може по-бързо, за да не се отдръпват младите хора от дарителство на стволови клетки. Впрочем, увеличават се и близките на изпаднали в мозъчна смърт, които дават съгласие органите да продължат нечий друг живот. Тези факти показват, че българинът е отворен към дарителството и по природа носи благородството в душата си. Хората у нас реагират много задълбочено, но бързо по този въпрос въпреки мъката си. Това се потвърждава и от факта, че за миналата година отказите от страна на близките при мозъчна смърт са 30 процента. За последните пет години увеличението на трупното донорство е нараснало девет пъти, като се запазва нивото от живи донори – средно 10-11 трансплантации на година. - През 2017 г. сме имали 43 трупни донора от хора, изпаднали в мозъчна смърт. През 2016-а те са били 39, през 2015 г. - 45, 2014 г. - 38, 2013 г. - 39, 2012 г. - 19, а през 2011 г. - 25 донори. През миналата година от такива дарители са направени трансплантации на 49 органа, докато от живи са 9 – 1 на черен дроб и 8 на бъбрек. За последните седем години трансплантациите от трупни донори са общо 262. За същия период тези от живи донори са 82-ма. Процесът донорство не се изчерпва само с установяването на мозъчна смърт. Нужно е пациентът да бъде поддържан, за да бъдат съхранени органите му. Същевременно лекарите трябва да проведат изключително тежък разговор с неговите близки в най-скръбния и шокиращ момент. Правят се и редица изследвания. И всичко това се върши наред с лечебния процес на пациентите. От няколко години тази дейност се заплаща на болниците, което определено е една добра крачка в тази посока. Тревожното обаче е, че все повече анестезиолози и лекари въобще напускат страната. В последните пет години има фалиращи болници, които се закриват, а с това се стесняват и възможностите пред донорство. Но пък в тежки условия доказахме, че имаме много прекрасни лекари, че хората в България даряват, а институциите, когато искат, могат да работят и да направят много. И съвсем не на последно място искам да отбележа и приноса на медиите, които с разясненията и публикациите си помогнаха много за спасяването на стотици човешки животи. - Да, така е. Затова смятам, че това трябва да се случи. Кръстосаното донорство е живо донорство. При него има две двойки - от донор и реципиент, в роднинска връзка. Например съпругата иска да дари бъбрек на своя съпруг. По действащото законодателство сега у нас тя има това право. В същото време има друга двойка, при която майка иска да дари бъбрек на дъщеря си. Оказва се обаче, че съпругата и съпругът не са съвместими, но мъжът е съвместим с майката, а жената с дъщерята. В такива случаи в редица страни в Европа кръстосаното донорство е разрешено. Следва това да стане и у нас, за да имат повече хора шанс. Проблемът е, че трябва да се направи промяна в нормативната уредба в България, тъй като сега жив донор може да дари само на роднина. В нашата страна има добри лекари трансплантолози, има нуждаещи се и потенциални дарители, очакваме разбиране от законотворците. Редно е да се даде шанс на болните да се лекуват у нас, а не да пътуват в чужбина. - Не, това не може да се случи. Самата донорска ситуация е труден процес, правят се редица изследвания, проверки, манипулации. След като се докаже мозъчната смърт, координаторът по донорството ползва специален код, за да въведе датата на установената смърт, изваден е документ, че лицето е починало, т.е. то е в мозъчна смърт с въведена дата и час. Едва тогава той получава достъп до регистъра, за да провери дали този човек приживе не е отказал донорство. Това е специална информационна система, в която дори ние, от агенцията, не виждаме нито ЕГН-то, нито името на починалия, освен неговите медицински данни. От своя страна ние ги съобщаваме на трансплантационните центрове. Междувременно се правят много изследвания от различни специалисти. От началото до края на този процес участват над 50 човека. Има случаи, в които дори близките да дадат съгласие, да са положени всички усилия за поддържане на тялото, сърцето спира и не може да се осъществи трансплантация. Целият този процес е много дълъг и е невъзможно да се осъществи никаква спекула. Мариана Симеонова е родена през октомври 1963 г. Завършва Медицинската академия През 1993 г. започва специализация като анестезиолог реаниматор  От 1997 г. е специалист анестезиолог реаниматор От 2013 г. оглавява Изпълнителната агенция по трансплантация", "date": "2018.06.13", "title": "Д-р Мариана Симеонова: Платени изследвания спират родилки да даряват стволови клетки "}
{"url": "https://www.monitor.bg:443/bg/a/view/zaharieva-severna-makedonija-e-po-dobro-ot-ilindenska-102430", "text": "Смятаме, че каквото и да подпишат Гърция и Македония, това не трябва да води нито до териториални, нито до исторически претенции, нито до езикови претенции. Това заяви министърът на външните работи Екатерина Захариева пред bTV по повод постигнатото споразумение между Атина и Скопие за това Република Северна Македония да е новото име на югозападната ни съседка. Ние имаме договор и в него тези неща са посочени, припомни външният ни министър. „Така се подчертава географското значение на Македония като област“, каза външният министър. Ние имахме предварителна информация за името Северна Македония, но Илинденска Македония със сигурност не беше добро за България, уточни тя. По повод мненията, че страната ни е трябвало да се включи в спора за името, Захариева каза, че това е трябвало да стане преди години, когато сме признали страната /1992 г./. Още не съм виждала текста на договора между Гърция и Македония, каза оше Захариева.", "date": "2018.06.13", "title": "Захариева: Северна Македония е по-добро oт Илинденска "}
{"url": "https://www.monitor.bg:443/bg/a/view/pojar-izbuhna-v-kresnenskoto-defile-102413", "text": "Пожар е избухнал вчера вечерта в Кресненското дефиле. Огънят е пламнал в района на кривия тунел, тъй като пламъците са в близост до далекопровод бе спрян токът в тунела. Шофьорите трябваше да се с виждат с повишено внимание. От пожарната казаха, че огънят е низов и е обхванал около 2 декара. На мястото бяха изпратени достатъчно екипи на пожарната, които да локализират огъня.", "date": "2018.06.13", "title": "Пожар избухна в Кресненското дефиле"}
{"url": "https://www.monitor.bg:443/bg/a/view/katastrofa-blokira-infarkten-j-p-prelez-102417", "text": "Поредното пътно произшествие заради отнето предимство блокира в час пик тази сутрин инфарктното кръстовище при ж.п. прелеза на бул. „Свобода” и ул. „Копривщица” в Пловдив. Чукнали са се две коли, едната от които, вследствие на удара, се е преобърнала на лявата си страна и така буквално е запушила улицата, съобщи читател на Агенция Монитор. По думите му жертви от зрелищната каскада няма, но движението през пътния участък е силно затруднено.", "date": "2018.06.13", "title": "Катастрофа блокира инфарктен ж.п. прелез"}
{"url": "https://www.monitor.bg:443/bg/a/view/ot-2019-g-london-shte-izdava-vizi-za-talanti-102420", "text": "От пролетта на 2019 г. Великобритания ще започне да издава специални визи за таланти в IT технологиите, съобщи британският в. \"Индипендънт\". Според британското вътрешно министерство, Лондон ще се опита да приврече бизнеса и визите ще са за хора, които искат да започнат стартапи на Острова в областта на новите технолотии. Според министъра на вътрешните работи Саджид Джавид новата виза ще привлече таланти от цял свят и ще затвърди позицията на Великобритания в областта на иновациите.", "date": "2018.06.13", "title": "От 2019 г. Лондон ще издава визи за таланти"}
{"url": "https://www.monitor.bg:443/bg/a/view/borisov-v-tel-aviv-gordeem-se-sys-spasjavaneto-na-bylgarskite-evrei-102414", "text": "„Спасяването на българските евреи е безпрецедентен факт в световната история - нито един евреин от България не е изпратен в лагерите на смъртта. Ние се гордеем с този факт\" - това заяви в Тел Авив министър-председателят Бойко Борисов по време на срещата си с изпълнителния директор на Американския еврейски комитет Дейвид Харис. През 2018-а се отбелязва 75-ата годишнина от спасяването на българските евреи. Премиерът Борисов подчерта, че и днес България продължава да се бори срещу всякакви прояви на нетолерантност, ксенофобия и говор на омразата, включително в условията на интензивен миграционен натиск към страната. Той изтъкна, че българското правителство следи внимателно проблемите, свързани с расизма, расовата дискриминация и нетърпимостта.   Борисов запозна Дейвид Харис с ангажиментите на страната като ротационен председател на Съвета на ЕС през първата половина на тази година и изтъкна, че ключовата дума за диалог, която е използвана, е мир. Двамата обсъдиха също двустранните отношения и приноса на България за стабилизация и устойчиво развитие на Балканите.   Премиерът ще отбележи рождения си ден днес с поклонение на Божи гроб. Той навършва 59 г.  Освен с поклонение на Божи гроб премиерът ще отбележи рождения си ден и с благословия от Йерусалимския патриарх Теофилос Трети. Истинските празненства обаче ще са вечерта в Тел Авив, когато българските евреи в Израел ще посрещнат Борисов със специална торта. Атмосферата ще направи още по-празнична народната певица Николина Чакърдъкова със своя ансамбъл.", "date": "2018.06.13", "title": "Борисов в Тел Авив: Гордеем се със спасяването на българските евреи"}
{"url": "https://www.monitor.bg:443/bg/a/view/dyrvo-padna-vyrhu-dalekoprovod-i-sprja-toka-v-krivija-tunel-102415", "text": "Вчера следобед горски пожар лумна в Кресненското дефиле, за който  около 19 часа сигнализираха пътуващи по главен път Е-79. Паднало дърво върху далекопровода в района на Стара гара е причината за внезапно лумналия огън, повече от 5 часа кривия тунел и Кресненките ханчета  останаха без ток. Няколко екипа пжарникари, горски служители и доброволци, се включиха бързо в гасененто на огъня и около полунощ той беше окончателно потушен. На място пристигнаха Областният управител на Благоевград Бисер Михайлов, кмета на община Кресна Николай Георгиев и инж. Георги Пармаков, директор на Регионална дирекция „Пожарна безопасност и защита на населението“ – Благоевград. Миналото лято точно до същото място над Е-79 достигна огнената стихия, която изпепели десетки хиляди декара гори.", "date": "2018.06.13", "title": "Дърво падна върху далекопровод и спря тока в кривия тунел"}
{"url": "https://www.monitor.bg:443/bg/a/view/pek-do-objad-sledobed-buri-i-gradushki-102418", "text": "Жълт код за бури и градушки е обявен за Западна България. Очаква ни и много горещо време с температури между 31 и 36 градуса. Ще преобладава предимно слънчево време, като от обяд над западната половина от страната ще се развива купеста и купесто-дъждовна облачност. В 12 области от Западна България са обявени предупреждения от първа степен. В тези райони количествата дъжд ще са около и над 20 л/кв.м. Има условия за градушки. В крайните западни райони явленията ще продължат и през нощта. В Източна България ще духа до умерен вятър от изток-югоизток, прогнозират синоптиците от НИМХ - БАН. Над Черноморието ще бъде предимно слънчево. Ще духа до умерен вятър от юг-югоизток. Максималните температури ще са от 26° до 29°. Температурата на морската вода е от 22-24°. Вълнението на морето ще е 2 бала. Над планините в Източна България през целия ден ще е предимно слънчево, ще духа до умерен вятър от югоизток. Максималната температура на височина 1200 метра ще е около 24°, на 2000 метра – около 18°. Прочети още на: https://www.dnes.bg/snimka-na-denia/2018/06/13/pek-do-obiad-sledobed-buri-i-gradushki-na-zapad.379172", "date": "2018.06.13", "title": "Пек до обяд, следобед бури и градушки  "}
{"url": "https://www.monitor.bg:443/bg/a/view/davat-na-sedmoklasnicite-slujebnite-belejki-ot-vynshnite-ocenjavanija-102416", "text": "От днес седмокласниците ще получават служебните си бележки с резултатите от националните външни оценявания от училищата, в които се обучават. Това съобщи пресцентърът на Министерството на образованието и науката. От 20 до 26 юни седмокласниците ще подават документи за прием в профилираните и професионалните гимназии в страната, в паралелките за профилирана подготовка в средните училища и в професионалните гимназии или в паралелките за професионална подготовка в обединените, средните училища и в профилираните гимназии.   Кандидатстването и тази година след седми клас ще бъде чрез електронната система на МОН или на хартиен носител в училищата-гнезда. Родителите или учениците, които са подали заявления за участие в първото класиране на хартиен носител, няма да могат да подават електронно и обратно.   Балообразуването за отделните училища е различно и се формира от резултатите от изпитите по български език и литература, и по математика, както и от приравнените в точки оценки от свидетелството за основно образование по предмети, определени от съответните училища.   Списъците с приетите на първо класиране седмокласници ще бъдат обявени до 3 юли. Записването на учениците в новите им училища или подаването на заявления за участие във второто класиране е в периода 4-6 юли, информират от МОН.  \"Попълването на заявлението трябва да се извърши много внимателно и добре обмислено. Подредбата на училищата трябва да се осъществи от най-желаните низходящо към по-малко желаните профили, професии и специалности на конкретните училища\", съветва началникът на Регионалното управление на образованието в София Ваня Кастрева седмокласниците и техните родители. Тя допълва, че медицинско свидетелство е необходимо при кандидатстването в паралелки с професия или специалност.", "date": "2018.06.13", "title": "Дават на седмокласниците служебните бележки от външните оценявания"}
