{"url": "https://www.monitor.bg/bg/a/view/i-violeta-sirakova-e-bremenna-184781", "text": "Малката дъщеря на Наско Сираков и Илиана Раева - Виолета също е бременна. Това стана ясно дни след като сестра й Славея разкри, че е в очакване на първото си дете. Така двете момичета на звездното спортно семейство ще изкарат обща бременност. Виолета и съпругът й Георги, с когото вдигнаха голяма сватба с много гости миналия август, вече имат дъщеричка на 3 години. Първото внуче на Илиана Раева носи нейното име. За появата на бъдещия член на семейството стана ясно от снимка на Виолета в социалните мрежи, написа dir.bg. На Бъдни вечер пък Славея обяви, че с гаджето й Иван чакат първото си дете и пусна снимка с наедряло коремче, което показва, че най-вероятно щастливото събитие ще е през пролетта. Преди време тя сподели, че планират сватба след две години.", "date": "2020.01.02", "title": "И Виолета Сиракова е бременна"}
{"url": "https://www.monitor.bg/bg/a/view/izdirvat-dvama-bylgarski-morjaci-v-norvejko-more-184799", "text": "Oперация по търсене и спасяване на двама български моряци протича във водите на Норвежко море. Те са част от екипажа на 186-метровия кораб „Стара планина“ (IMO 9381873),  който е част от състава на Параходство „Български морски флот“и плава под флага на Малта, съобщава специализираното издание Maritime.bg. Според негови източници, тази сутрин двамата българи са паднали зад борда на построения през 2007 година бълкер. Това става по време на плаване в изключително тежка хидрометеорологична обстановка. Корабът се е намирал на около 210 км. от бреговете на Норвегия и е плавал от Мурманск към Констанца. Информацията за инцидента е потвърдена и от БМФ. Според информация от Параходството, в търсенето на двамата моряци е активирана морска авиация и екипи на Норвежките брегови служби.", "date": "2020.01.02", "title": "Издирват двама български моряци в Норвежко море"}
{"url": "https://www.monitor.bg/bg/a/view/nu-jork-tajms-sgradi-v-sofija-i-bukuresht-sa-ujazvimi-pri-zemetresenija-184793", "text": "От Букурещ до София и из балканските страни поредица правителства не съумяват да обърнат внимание на рисковете за сградите при земетресение. Това съобщава „Ню Йорк Таймс” в статия със заглавие „Уроците от албанското земетресение – „Балканите не са готови за голямо земетресение“, съобщи БТА. Вестникът припомня за земния трус на 26 ноември в Албания с магнитуд 6,4, причинил смъртта на над 50 човека и наранявания на стотици и оставил хиляди без покрив. Тази трагедия който в миналото е бил поразяван от много по-силни земетресения, а експерти твърдят, че балканските страни са неподготвени за следващ голям трус. Според експертите властите в региона са окуражавали строителния бум от 90-те години през прехода от комунизъм към капитализъм, при което стандартите за безопасност често са били измествани от стремежа към бърза печалба. В резултат милиони хора обитават жилища, които едва ли ще издържат голямо земетресение, пише „Ню Йорк Таймс“. Изданието цитира Матей Сумбасаку, основател на Re:Rise – първата румънска НПО, специализирана в намаляване на сеизмичния риск – който казва, че които вероятно ще рухнат при силно земетресение. Голяма част от тях са в жилищни комплекси. Стотици други сгради биха получили големи повреди. „Ню Йорк Таймс“ припомня за двете опустошителни земетресения през 20-и век в планината Вранча, Източна Румъния – през 1940 г. с магнитуд 7,4, и на 4 март 1977 г. с магнитуд 7,2. При втория земен трус се срутват над 30 високи сгради в Букурещ, загиват около 1580 човека и близо 11 хиляди са ранени. В статията се припомня за причинило сериозни разрушения и оставило хиляди хора без дом. Цитира се експерт от софийския Университет по архитектура, строителство и геодезия (УАСГ), според когото България е може би по-добре подготвена от някои от съседите си, но опасения пораждат новопостроените сгради. По думите му приземните етажи на част от новите сгради са превърнати в магазини и на покривите е добавен допълнителен етаж, което е риск при земетресение. В телефонното си интервю пред вестника Петър Павлов, директор на Националния център по сеизмично инженерство към УАСГ, призовава със задачата да проверява устойчивостта на сградите при земетресения. В статията на „Ню Йорк Таймс“ се привежда историята на земните трусове по Адриатическото крайбрежие от Хърватия през Черна гора до Албания и в днешна Северна Македония. Цитират се и мненията на специалисти по сеизмичната активност на района.", "date": "2020.01.02", "title": "„Ню Йорк Таймс“:Сгради в София и Букурещ  са уязвими при земетресения"}
{"url": "https://www.monitor.bg/bg/a/view/bijbyr-pravi-dokumentalna-poredica-za-novija-si-album-184742", "text": "Джъстин Бийбър подготвя документална поредица от 10 епизода, в които ще покаже работата по новия си албум, който трябва да излезе през май. Серийте ще се излъчат в Youtube – платформата, която даде старт на кариерата на канадската звезда. Първият епизод от \"Джъстин Бийбър: Сезони\" ще бъде пуснат на 27 януари. Поредицата ще включва и кадри „зад кулисите“ с поглед към личния живот на 25-годишния певец, в това число и непоказвани моменти от сватбата му с Хейли Бийбър и всекидневието с хората от най-близкото му обкръжение. Феновете ще могат да проследят и размишленията на певеца върху върховете и спадовете, съпътствали израстването му. \"Когато започнах, Youtube ми предостави платформа и общност, където да споделям музика, опит и моменти с моите фенове\", се посочва в изявлението, направено от Джъстин Бийбър.  Канадецът не е пускал нов албум от 2015-а (от Purpose), а през 2017-а слезе от музикална сцена заради множеството си психични проблеми. С настъпването на нова година, той прави голямото си завръщане, като още утре ще излезе първият му сингъл Yummy. Планирано е и голямо Щатско турне.", "date": "2020.01.02", "title": "Бийбър прави документална поредица за новия си албум"}
{"url": "https://www.monitor.bg/bg/a/view/frenskata-policija-izplozva-gaz-sreshtu-protestirashtite-184794", "text": "Френската полиция използва сълзотворен газ днес, за да разпръсне протестиращи пред централата на центристката партия на президента Еманюел Макрон, предаде ДПА. Това стана на фона на продължаващата стачка срещу пенсионната реформа. Десетки протестиращи се разбягаха, след като бяха обгърнати от гъсти облаци сълзотворен газ в тесните улици в близост до Парижката опера. Председателят на партията на Макрон \"Република, напред!\" Станислас Герини заклейми протеста, който определи в Туитър като \"преднамерено нахълтване от радикализирани демонстранти\" в партийната централа. Полицията не пожела да даде подробности за това какво точно се е случило, но съобщи, че трима души са били арестувани по време на необявения протест. В новогодишното си телевизионно обръщение Макрон каза, че се надява премиерът Едуар Филип да постигне компромис по пенсионната реформа с протестиращите профсъюзи и работодателските организации, които я желаят, отбелязва ДПА.", "date": "2020.01.02", "title": "Френската полиция изплозва газ срещу протестиращите"}
{"url": "https://www.monitor.bg/bg/a/view/jena-otglejda-18-izostaveni-deca-184798", "text": "Ганка Иванова от София е майка по призвание и приемен родител по документи. В момента под нейното крило са 20 деца - 2 биологични и 18 приемни. Грижила се е за деца, жертва на схема за продажба на новородени, и за деца, чиито родители са се опитали да ги продадат чрез обява в интернет. Подкрепа в приемната грижа оказват от фондация “За нашите деца”, разказва Нова тв, като за тяхната сигурност нарича хлапетата с имената Борис и Нина. Двете от общо осемнайсетте деца, които Ганка Иванова от София приютява в дома си и гледа като свои. Тя е първият професионален приемен родител в България. Момчето е на осем месеца, изоставено в столичната Първа градска болница. Момичето е на три години. Идва от защитено жилище. Ганка разказва, че биологичните им родители никога не са се интересували от тях. И двамата са изоставени на ниво родилен дом - родени и на следващия ден изоставени, разказва тя. Борис и Нина все “За тях сме мама и тати. И те имат нужда да казват на някого \"мамо\". Те са си моите деца. Тук са проходили. Тук са проговорили, разказва Ганка. - Почти всички бебета, които са минали, са проходили у дома. Правили сме прощъпалници, правили сме рождени дни”, споделя още приемната майка. Това са 18 деца и 18 съдби. Освен приемните, Иванова има и две биологични деца, които вече са големи. „Някак си може би имам потребност, и аз не мога да го обясня. Правя го с лекота. Затова казвам, че това е призвание, не е професия. И като започнат да говорят, че го правим за пари, много ми е болно“, споделя още тя. Всичко когато за първи път се грижи за дете без родители. Впоследствие го осиновява. Петя вече е тийнейджър, на 14 години. „Тя не беше виждала хладилник по това време. Явно храната й е била недостатъчна. Когато стана спешно настаняване, аз бях направила набързо супа и кюфтета и тя почна с тези кюфтета. Най-вероятно имаше някакъв страх да не остане гладна. И до ден днешен тя си прибира чипс, лакомства, трупа си ги в нейната стая“, разказва още Ганка. Тя се грижи и за си срещу 5000 лв. Майката и бащата са били наркозависими. В дома на Ганка е настанено временно и друго дете, също подготвяно за продажба. Майката е била част от канал за трафик на новородени. Разделите с децата са трудни. Тогава емоцията надделява над професионализма. Някои от децата са осиновени в България, други в чужбина. Много малка част от осиновителите обаче поддържат връзка с приемните родители. Но приемната майка се надява, че някой ден нейните деца, както ги нарича, ще разберат за нея и ще поискат да я видят.", "date": "2020.01.02", "title": "Жена отглежда 18 изоставени деца"}
{"url": "https://www.monitor.bg/bg/a/view/otkriha-9000-tona-bokluk-na-ndrangeta-u-nas-184797", "text": "9000 тона италиански боклук е открит в депо за отпадъци в Плевен при мащабно разследване за българската връзка с калабрийската мафия Ндрангета. Това съобщиха главният секретар на МВР Ивайло Иванов и окръжният прокурор в Плевен Ваня Савова, цитирани от БНТ. Сигналът е от края на миналата година. Образувано е досъдебно производство за открития боклук. Действията по операцията се ръководят от прокуратурата в Плевен, коментира Иванов. Те са обсъдени от министър-председателя Бойко Борисов и главния прокурор Иван Гешев и са координирани от главния секретар на МВР. Ивайло Иванов заяви, че е изпратено официално запитване до италианските власти по каналите за международно сътрудничество, за да се установи дали обработвания у нас боклук има общо с калабрийската мафия Ндрангета. те също ще бъдат проверени, допълни Иванов. За момента е известно само, че сметта е от Италия, заяви окръжният прокурор Ваня Савова. По информация на „Нова телевизия“ в схемата е замесена фирмата, която складираше отпадъци в участък под АМ „Струма“. През август те подпалиха мост на магистралата, което наложи временното и затваряне. Според техни източници въпросната компания се е сдобила с разрешително от Регионалната инспекция по околната среда и водите (РИОСВ) за горене на боклука от Италия, въпреки че не е имала капацитет да извърши подобна дейност или е използвала фалшиво разрешително. Служителите на границата в страната са уведомени какви документи трябва да съдържат контейнерите, в които се транспортират отпадъци. При най-малкото съмнение те ще викат служителите от съответната РИОСВ, защото служителите на МВР нямат необходимата компетенция да определят дали документите отговарят на съответния товар, който се превозвам, заяви главсекът на МВР. По време на акцията в Италия През първата половина на декември карабинерите от Милано задържаха незаконен товар от 815 тона боклуци, предназначени за нашата страна. Открити бяха 582 бали отпадъци, натоварени в 17 вагона, а търговската им стойност на пазара се изчисляваше на 130 000 евро. Седмица по-късно последваха и арестите на стотици мафиоти от Ндрангета, включително и политици, адвокати, счетоводители и служители на държавната администрация.", "date": "2020.01.02", "title": "Откриха 9000 тона боклук на Ндрангета у нас"}
{"url": "https://www.monitor.bg/bg/a/view/kontrabandistite-minavat-granicite-po-praznicite-184796", "text": "Контрабандистите предпочитат натоварени моменти, когато през границата преминават не само много товари, но и пътници. Така рискът да бъдат спрени от митничар за проверка бива минимизиран и контрабандистът хитро минава през границата. Това показват данни на Агенция „Митници”, изведени за „Монитор”. „За контрабандата няма почивен ден”, коментираха от митническата агенция като изтъкнаха, че опити за нелегално внасяне на стоки има ежедневно и митническите служители са постоянно бдителни. Контрабандистите са хитри и предпочитат моменти, които са по-натоварени, защото така шансът да бъдат хванати е по-малък. Митническите служители обаче имат начини дори тогава да заловят нарушителите – това включва анализ на документи и оценка на други  По външните граници биват задържани различни нелегални стоки като тютюн и тютюневи изделия, контрабандни и фалшиви текстилни стоки, лекарства, валута, културни ценности. Животни или техника като мобилни телефони също може да бъде задържана. Така миналата година митничари задържаха застрашен вид европейска змиорка при опит за износ на летище София. Понякога се правят проверки и във вътрешните граници, като тези с Гърция и Румъния, най-вече свързани с контрол на акцизни стоки – тютюневи изделия, етилов алкохол и горива.  При опит за внасяне на наркотични вещества пък контрабандистите са по-иновативни и изработват т.нар. „тайници” – това са тайни разделения в колите, чантите или куфарите, които се откриват по-трудно. От „Митници” коментираха още, че няма граничен пункт, при който ежедневно да не се разкриват нарушения. „На всички гранични пунктове всеки ден има случаи на разкрити нарушения, но най-големи количества се задържат на най-големия сухопътен пункт в Европа ГКПП Капитан Андреево (за външни граници), както и на границата с Румъния – Дунав мост 1 и Дунав мост 2, където трафикът за вътрешните границите е изключително голям”, казаха още от държавната агенция. Иззетите стоки се съхраняват по специален начин. Целта е да се запазят в същия вид, в който са иззети, до приключване на административните и наказателните производства. След окончателно решение  Там обаче се продават групи стоки на юридически лица, а не на специализирани магазини. „Потребителите трябва да се отнасят резервирано към търговски обекти, които се рекламират като заявяват, че продават „конфискувани стоки“”, предупреди агенцията. В случай на открити животни обаче те се пренасочват към спасителни центрове (виж карето). Често се случва на пунктовете да бъдат задържани и животни, включително застрашени видове. В такъв случай те се насочват към спасителни центрове с цел да им бъдат осигурени благоприятни условия за живот, които да позволят оцеляването им. Обикновено преди да бъдат спасени от митническите служител, животните са превозвани в изключително рискови условия, а процентът на загинали екземпляри е висок. От друга страна, на задължително унищожаване подлежат наркотичните вещества, тютюневите изделия, както и фалшивите стоки, тъй като нарушават права по търговски марки и тяхното качество и безопасност не могат да бъдат гарантирани. Хванатата нелегална валута, благородни метали или ценности пък отиват на сигурно място – в банковите трезори. Най-често у нас биват иззети текстилни изделия, аксесоари, играчки, битови предмети, техника и нелегални акцизни стоки.    Складовите разходи за съхранение на всички задържани стоки са около 386 хил. лв., казаха още от агенцията. При хваната стока, тя трябва да се задържи максимално близко до първоначалния й вид до приключване на производствата. Точно те обаче отнемат време и така някои стоки отлежават за дълги периоди. Веднъж решено, част от контрабандните продукти биват унищожавани като през 2019 г. са похарчени блиюо 7000 лв. за целта. Приходите от продажбата и оползотворяването на отнети в полза на държавата стоки възлизат на близо 509 000 лева, т.е. е реализиран положителен баланс от над 116 000 лева, които представляват приход в държавния бюджет.    Виагра, гелове за повишаване на потентността и други сексуални стимуланти задържаха митничари през 2019 г. Най-ранният случай датира от март месец, когато десетки хиляди таблетки, гелове и спрейове за повишаване на потентността бяха хванати на Капитан Андреево. Те са се превозвали в автобус, а стюардът му декларирал, че пренася козметични кремове. Вместо декларираната стока обаче са открити 5 725 блистера с близо 28 000 таблетки с наименования „Vexga hard“,“Viagra“, „Vegal extra“, „Gergedan“, „Lady Era“, както и 960 опаковки с гелове, спрейове за орална и външна употреба, с надписи „Kamagra“, „Fullaxs“, „Gergedan special spray“. Стюардът се оправдал, че кашоните са му предоставени в Истанбул, за да ги пренесе до България, и не ги е проверил. През август 3830 опаковки сексуални стимуланти бяха задържани от митнически служители в района на Дунав мост 2. Микробусът пътувал за Холандия с уж мебели и текстил. Под опаковките на кашоните обаче е открито, че те съдържат стимуланти за жени, произведени в Турция и Индия. През октомври пък бе задържан 68 кг афродизиак, предназначен за Великобритания.   Екзотични риби и птици, бебета змиорки, иманярски съкровища и монети са само част от задържаните животни и културни ценности през 2019 г. През февруари бяха задържани 200 кг бебета-змиорки от застрашен вид, защитен от Конвенцията за международната търговия със застрашени видове от дивата флора и фауна (CITES). По първоначални данни пратката е пристигнала от друга европейска държава и според маркировка на контейнерите е изпратена от фирма, която има разрешение за улов. Въпреки това контейнерите са били обявени с друг вид стока, което представлява митническо нарушение. Бебетата- змиорки са транспортирани спешно към Спасителния център на Аквариума във Варна в опит да бъдат спасени. През 2015 г. бе налице същият опит, когато над 2 млн. екземпляра в същата „млада фаза” на развитие бяха задържани в осем контейнера от Мадрид за София. В автобус за Гърция пък бяха намерени 8 контейнери с екзотични риби, 4 касети с птици и цели 234 сткъклени бутилки алкохол без български акцизен бандерол. 283 старинни монети, 29 бронзови фигури  и 5 пет пръстена пък бяха иззети от кола на Митнически пункт Лесов. При пристигане шофьорът отрича да има нещо за деклариране и впоследствие автомобилът му е подложен на щателна проверка. През ноември пък 220 старинни монети биват открити в кутия от цигари в джоба на шофьор на товарен автомобил, минавал през България. Според извършената експертна справка 218 от монетите са редки електронови, златни, сребърни и бронзови от широк хронологичен обхват от 5-4 век преди Христа до 11-12 век от новата ера, а две от монетите представляват оловни византийски печати.", "date": "2020.01.02", "title": "Контрабандистите минават границите по празниците (ТЕМАТА)"}
{"url": "https://www.monitor.bg/bg/a/view/bukmejkyrite-veshtajat-triumf-za-irlandecyt-na-zlatnite-globusi-184776", "text": "„Ирландецът“ - новият филм на Мартин Скорсезе ще спечели „Златен глобус“ за най-добър драматичен филм. Това са прогнозите на букмейкърите, показва справка на „Монитор“ в агрегатора за залози Oddschecker. Освен, че е с най-нисък коефициент, заглавието с рекордна продължителност от три часа и половина е и лентата, на която залагат най-често киноманите, като 56% от тях смятат, че именно това ще е избраният филм от Асоциацията на чуждестранната преса в Холивуд. На второ място според залозите е „Брачна история“ с участието на Скарлет Йохансон и Адам Драйвър. Сред комедиите/мюзикълите към момента води „Имало едно време в Холивуд“ на Куентин Тарантино. Ди Каприо, който ще се бори в категорията за актьор в главна роля в жанра, обаче отстъпва преднината на Еди Мърфи („Долемайт е моето име“). От дамите букмейкърите прогнозират, че със статуетка ще си тръгне Акуафина („Сбогуването“). При драматичните заглавия с огромна разлика при коефициентите доминира Хоакин Финикс. Актьорът впечатли мнозина с изпълнението си в „Жокера“, а блестящото му реалистично превъплъщение породи множество спорове отвъд Океана. Въпреки това повечето любители не седмото изкуство залагат за победа на Антонио Бандерас („Болка и величие“). Рене Зелуегър пък е фаворитка сред актрисите в главна роля. Тя се справи отлично с приливите и отливите в последните години от живота на Джуди Гарланд в „Джуди“, като също води със сериозна преднина пред конкурентките си в категорията. Бонг Джуун-хо, който си тръгна с голямата награда от фестивала в Кан през пролетта на 2019 г., пък ще бъде отличен с приза за най-добър режисьор на тазгодишните „Златни глобуси“, смятат букмейкърите. Той е автор на заглавието „Паразит“, което ще се бори и в други ключови категории. Наградите на Асоциацията на чуждестранната преса в Холивуд ще бъдат раздадени тази неделя (5 януари) в Бевърли Хилс, а водещ на церемонията ще бъде комикът Рики Джървейс.", "date": "2020.01.02", "title": "Букмейкърите вещаят триумф за „Ирландецът“ на Златните глобуси"}
{"url": "https://www.monitor.bg/bg/a/view/aviokatastrofa-sys-zaginali-v-sudan-184801", "text": "Най-малко 15 човека загинаха при катастрофа на военен самолет \"Антонов\" в западен Судан, съобщи \"Ал Арабия\". Сред жертвите има деца както и трима съдии и сътрудник на Международната организация по храните. Военният самолет се разби пет минути след излитането от Ел Гейн в Западен Дарфур.", "date": "2020.01.02", "title": "Авиокатастрофа със загинали в Судан"}
{"url": "https://www.monitor.bg:443/bg/a/view/gorsko-kosovo-ne-e-chudo-za-tri-dni-184791", "text": "Изнесените от омбудсмана на републиката данни за условията на живот в дома за пълнолетни лица с деменция в село Горско Косово са потресаващи. 24 са смъртните случаи за миналата година, при настанени в момента 57 души. Проверка е установила пациентка с рани от залежаване, които не са били почистени с дни. В същото време независимо от шумното огласяване на случая, това не е новина. Проверки са правени и преди, както е отбелязано и в писмото до главния прокурор. Тогава те бяха също не по-малко шумни, установи се и че от персонала злоупотребяват със средства, предназначени за настанените. Така че ако се продължи в тоя дух, ще се стигне до всяко чудо за три дни. Това не означава, че не трябва да се търсят виновни. Съвсем естествено е и прокуратурата, и социалното министерство да откликнат и направят своите проверки. Както и тутакси го направиха. Но вниманието трябва да се насочи към друго – да се променят условията и отношението към страдащите от деменции. И това е работа на държавата, не на прокуратурата. Очаквано е управителката на дома да се оправдава. Но някак си е неприемливо да заявява, че едва ли не в дома им докарват смъртници и изтъкна, че дори имало случаи възрастни да умрат един час след настаняването си. И това е човек, който би трябвало да е с призванието да се грижи за хора в беда. Все пак това е място, където би трябвало да работят личности, които проявяват състрадание и милосърдие. Сега обаче нека не използваме случилото се за трупане на евтини политически дивиденти. Но за да се сложи край на това безобразие, държавата трябва да реши бързо проблема, не само с развързване на кесията, а с по-доброто регламентиране, осъществяване и контролиране на този тип социална помощ. Как да стане това? Нека тук не изброяваме колко хора са ангажирани с решаването на подобни проблеми. А ако започнем да изброяваме така наречените неправителствени организации, които имат възможности за практическа помощ, която да реализират в сътрудничество с държавата, списъкът ще се окаже дълъг. За съжаление, повечето от тях вместо да помагат, се занимават с писане на негативни доноси до евроинституциите. Тоест излиза, че вместо да помагат, повечето от тях пречат. И се използват за подклаждане на напрежение. Нито ние като данъкоплатци имаме полза от това, нито хората, които се нуждаят от тези грижи. Все пак нас ни интересува да не изплуват на повърхността периодично едни и същи проблеми.", "date": "2020.01.02", "title": "Горско Косово не е чудо за три дни "}
{"url": "https://www.monitor.bg:443/bg/a/view/sled-reshenie-na-vas-taksata-za-gradina-v-sofija-spored-poseshtenijata-184792", "text": "Родителите в столицата вече ще плащат такса за детска градина според броя посещения на хлапетата им за месеца. Причината е, че Върховният административен съд (ВАС) отмени минималния месечен абонамент от 30 лв. в столичните забавачки. Така родителите, чиито деца не са били на детска градина по уважителни причини цял месец, няма за плащат нищо. Според наредбата за определянето и администрирането на местните такси и цени на услуги на територията на Столична община родителите не дължат нищо във времето, в което хлапето не е било на детска градина или ясла или пък е отсъствало поради заболяване и има извинителна бележка. В същото време обаче в документа е посочено, че месечната такса не може да бъде по-ниска от 50 на сто от размера, определен в наредбата (б.а. - 60 лв) и има характер на абонамент. Тази задължителна минимална такса влиза в противоречие и с правилника за прилагане на закон за народната просвета, в който е регламентирано, че за времето, през което детето не е посещавало детската градина, не се заплаща нищо. Освен това, според Закона за местните данъци и такси общинският съвет не разполага с правомощия да въвежда такси, които не са описани в него. ВАС стига до заключението, че разпоредбата на Столична община е издадена и в противоречие със Закона за нормативните актове, съгласно който нормативният акт трябва да съответства на Конституцията и на другите нормативни актове от по-висока степен. В случая местната власт е въвела такса, която се дължи дори да не е предоставена съответната услуга. Така решението й става незаконосъобразно. От Столичната община коментираха пред „Монитор“, че са се съобразили с решението на съда и отпадането на минималната такса от 30 лева е отчетено в проектобюджета на кметството за 2020 г. Именно това е и причината в него да бъде заложена същата сума от такси, въпреки разширенията на няколко детски градини и откриването на нови групи.", "date": "2020.01.02", "title": "След решение на ВАС: Таксата за градина в  София според посещенията "}
{"url": "https://www.monitor.bg:443/bg/a/view/vsjaka-vtora-uikend-vinetka-kupena-ot-chujdenec-184780", "text": "Всяка втора уикенд винетка купена от чужденец, показва статистиката на Националното тол управление. Шофьорите на леки автомобили са предпочитали седмични е-винетки, следвани от годишни и от месечни през изминалата година. Уикенд винетката, която за първи път беше въведена през 2019 г., е избрана от малко над 600 хил. души. Близо половината, предпочели стикер за два дни, са шофьори на превозни средства с чуждестранна регистрация. Най-много са румънците, които обичат кратки воаяжи основно до черноморските ни летовища или пътуват до плажовете на Бяло море. Турските гастарбайтери и туристи от Гърция, харесващи планинските ни курорти заради ниските цени, са останалата част чуждите граждани, купуващи най-много уикенд винетки. Е-стикерите, купени от български и чуждестранни собственици на леки или тежки превозни средства Това е с около 35 млн. лв. или 9 на сто повече средства от винетни стикери, сравнено от постъпленията през 2018 г. Към приходите от такси за ползване на платената пътна мрежа трябва да се прибавят и над 7 млн. лв. от санкции - компенсаторни такси и глоби, уточняват от пътната агенция. Общо 8,233 млн. броя е-винетки са купени през цялата 2019 г., от които близо 6 млн. бр. са за леки автомобили. Още над 200 000 собственици на пътни превозни средства имат е-винетки, отпуснати от Агенцията за социално подпомагане. Приходите от леки автомобили за ползване на пътната мрежа са близо 270 млн. лв., а от тежките автомобили - около 122 млн. лв. особено тези с чуждестранна регистрация, за които България е само част от маршрута им. Българските собственици или ползватели на пътни превозни средства са купили над 5 млн. бр. е-винетки от всички над 8 млн. броя, като за леки автомобили са били повече от 4 млн. броя. Те са били на стойност близо 234 млн. лв. от всичките над 317 млн. лв. платени за е-винетки от български ползватели. Февруари е месецът, в който са купени най-много е-винетки от български шофьори - над 700 хил. бр. Общо през първите два месеца на годината над 1,434 млн. броя превозни средства с българска регистрация са получили правото да ползват платената пътна мрежа срещу 117 млн. лв. От всички пътни превозни средства с чуждестранна регистрация най-много е-винетки са купили тези от Турция, Румъния, Гърция и Германия.", "date": "2020.01.02", "title": "Всяка втора уикенд винетка купена от чужденец"}
{"url": "https://www.monitor.bg:443/bg/a/view/lud-boec-umora-njama-sreshtu-peevski-184787", "text": "Новата 2020-а година дойде, но НПО-то на банкера беглец Цветан Василев още си живее в старата. Със старите лъжи и инсинуации. Още на 2 януари сдружението, обслужващо интересите на БГ Мадоф не изневери на традицията и метна досущ като пиратка новината, че щяло да съди МВР заради протестите в подкрепа на Гешев. Дотук добре. Луд умора няма, е казал народът. Пък и всички знаят, че протестите срещу Иван Гешев бяха организирани именно от формацията на банкера, който изтръска КТБ като брашнен чувал и се покри в Белград, за да раздава оттам акъла, който му липсваше като шеф на финансовата институция. Но къде в тази галимация е мястото на депутата и издател на „Телеграф медиа” Делян Пеевски? За да не е капо и да си признае зависимостите, НПО-то на банкера беглец най-нагло обвързва името на Пеевски с контра-протестите в подкрепа на Гешев. Без да си дава труда да защитава лъжите и инсинуациите си с аргументи, разбира се. Защото поръчковите НПО-та ПРОДЪЛЖАВАТ да действат точно така. И, естествено, трибуна на тези брътвежи е отново т. нар. пресцентър на банкера беглец – сайтът „Фрогнюз” на ченгето от ДС Огнян Стефанов, по-известен като Агент Академик. Лошата новина за Агент Академик и другарчето му по наглост, безцеремонност и манталитет – „боецът” Гошо Георгиев, е, че ние, изданията от „Телеграф медиа”  - вестниците „Телеграф”, „Монитор”, „Политика”, „Юропост” и агенция „Монитор”, ще продължим да разкриваме истината за техния спонсор БГ Мадоф, който и през 2020-а година тематично възнамерява да се крие като плъх. За всички е ясно кой е организаторът на тези безсрамни действия и защо дърпа лудо конците на своите марионетки. Но за да ни разбере и лудият неуморен „боец”, ще изпишем титлата на БГ Мадоф така, както той го прави – като „организартор”. Римува се с тартор.", "date": "2020.01.02", "title": "Луд („Боец”) умора няма срещу Пеевски"}
{"url": "https://www.monitor.bg:443/bg/a/view/razsledvat-misterioznata-smyrt-na-24-v-starcheski-dom-obzor-184790", "text": "Окръжната прокуратура във Велико Търново започна проверка на Дома за хора с деменция в сухиндолското село Горско Косово за мистериозната смърт на 24 негови обитатели. Заради големия брой починали омбудсманът Диана Ковачева иска от главния прокурор Иван Гешев в дома да бъде извършена незабавна проверка. Според омбудсмана починалите са твърде голям процент от общия брой настанени в дома. В края на миналата година експерти на омбудсмана са направили изненадваща проверка в дома по сигнал на жена, чиято роднина била настанена там. Резултатите от проверката били доста стресиращи. В дома живеят 57 мъже и жени, от които повечето са на преклонна възраст и с различни тежки заболявания, а някои от тях са и трудно подвижни и се налага да бъдат обслужвани от персонала на дома. Според проверяващите отношението към живеещите от страна на обслужващите ги не било на нужното ниво и дори нещо повече, наблюдавало се неглижиране на техните проблеми. Санитарно-битовите условия били лоши и под всякаква критика. и един душ за къпане. Хората, можели излизат навън в двора само с придружител. А коридорът на спалните помещения бил отделен от административната част с решетки, които се заключвали. Хора, чиито близки били настанени в дома в селото, споделяли, че при посещение им правело впечатление, че техните близки били отслабнали и непрекъснато се чувствали в нещо като депресия и отчаяние. Някои от настанените споделяли, че персоналът не им обръщал внимание, а отношението понякога било дори и грубо. В доклада на проверяващите до омбудсмана се сочи и случай на лице, настанено в дома с декубитални рани, които не били обработени в продължение на цели четири дни заради отсъствието на медицинската сестра. За 57-те старци в дома се грижат 33 души персонал: лекари, медсестри, санитари, социални работници и други специалисти. По-късно през деня стана ясно, че досега в държавното обвинение не са получавали сигнали и жалби за лошо отношение към живеещи там лица. Очаква се до петък, 3 януари, резултатите от прокурорската проверка да бъдат известни и тогава да се разбере дали има основания за наказателно преследване и повдигане на обвинение на длъжностни лица от персонала на социалното заведение за извършени нарушения или престъпления по служба. Социалното министерство също започва проверка по сигнала на омбудсмана. Това съобщи ресорният министър Деница Сачева. Към момента в дома са настанени 57 души при капацитет 60 (мъже и жени). Сигналът за лошите условия в дома е още едно доказателство защо е нужно да имаме закон за социалните услуги и защо трябва да говорим за качеството на социалните услуги, отбеляза Сачева. По нейна информация са изпращани препоръки към дома през 2013 година. Министърът няма информация оттогава дали е проверяван домът. Кметът на селото също ще бъде разпитан. „Монитор” успя да се свърже с директорката на дома в Горско Косово Вера Дукова. Тя категорично отрече по-голямата част от обвиненията на омбудсмана да са верни. „Единственото написано вярно е, че материалната ни база е стара. Домът се помещава в сградата на бившото селско училище. Хората са по 6 в стая. Действително тоалетните са само две, но от 57 човека 40 са с памперси и на тях практически тоалетни не им трябват, тъй като санитарно-хигиенните им нужди се поемат от санитарите. За хората има 24 часова грижа, но не бива да се забравя, че ние все пак сме дом, а не сме болница. Но когато някой от обитателите ни има нужда, го хоспитализираме в такава. Храната е добра, всеки ден има месо, а веднъж седмично риба. Що се отнася до 24-те починали, това са почти всички хора на възраст между 80 и 90 години, а 5 от тях са над 90 години. на тази възраст където и да бяха щяха да си отидат един ден. И не мисля, че са починали по-рано, защото са били при нас в дома. Някои от тези хора ги карат при нас с линейки, в толкова лошо състояние постъпват. Други пък близките им съвсем ги забравят и ги оставят изцяло на нашите грижи. Болно ми е за това, което се казва за нас и за обвиненията, които се хвърлят, без да се потърси нашата позиция. Персоналът ми е притеснен, обиден и наранен от тези обвинения”, обясни директорката Вера Дукова. Според кмета на община Сухиндол Пламен Чернев за нечовешко отношение от страна на персонала на дома към настанените изобщо не може да се говори. Точно обратното. Работата им била перфектна за минималната заплата, която получавали за труда си. В дома имало 24- часова грижа за обитателите. А причината за високата смъртност била възрастта на домуващите и тежките им заболявания. На свой кметът обвинява близките на някои от настанените,че след като ги настанят в дома веднъж, повече не ги търсят и не искали да ги вземат дори и след смъртта им, за да ги погребат. „Да, знаем за лошите санитарно-битови условия, но в бюджета на общината нямаме достатъчно средства за да ги подобрим”, признава кметът на Сухиндол, Пламен Чернев. Въпреки това през последните над 10 години ръководството на малката община не е спирало да търси начини за подобряване положението на живеещите в дома в Горско Косово. Подменена е дограмата, извършени са ремонти на паровата и отоплителната инсталации, купена е техника за обслужване на обитателите. Направена е инвалидна рампа за хората с колички, домът е снабден с видеонаблюдение и пожароизвестителна инсталация. За 2020 г. също са предвидени 15 хил. лв. за ремонти. Средства за всички необходими ремонти и услуги обаче няма откъде да се вземат. Преди повече от десет години проект за цялостен ремонт и саниране на дома в размер на 1,38 млн. лв. не е бил одобрен. А сега за цялостен ремонт на дома вече са необходими около 2 млн. лв. Кметът Чернев твърди, че през последните години в дома в Горско Косово са правени проверки от различни институции, но не са били открити сериозни нарушения. Според омбудсмана Диана Ковачева обаче през 2013 г. Министерството на труда и социалната политика е изпратило писмо с препоръки до общината в Сухиндол за подобряване на условията на живот в дома.", "date": "2020.01.02", "title": "Разследват мистериозната смърт на 24 души в старчески дом (ОБЗОР)"}
{"url": "https://www.monitor.bg:443/bg/a/view/emilija-prodyljavam-da-byda-chast-ot-pajner-184765", "text": "Поп-фолк дивата Емилия тушира слуховете, че се е отделила от музикална компания „Пайнер“. До тези спекулации се стигна след излизането на новото й парче в колаборация с Аристос Константину - \"В София дойде\". В изявление относно равносметката й за отминалата 2019 година певицата коментира, че остава в редиците на фирмата на Митко Пайнера. , написа в социалните мрежи изпълнителката. Междувременно Емилия си е дала кратка почивка и ще поднови клубните си изяви на 10 януари.", "date": "2020.01.02", "title": "Емилия: Продължавам да бъда част от „Пайнер“"}
{"url": "https://www.monitor.bg:443/bg/a/view/ibrahimovich-obeshta-da-raztyrsi-san-siro-184784", "text": "Вторият престой на Златан Ибрахимович в “Милан” предизвика огромна еуфория сред феновете на тима. Шведската суперзвезда кацна в Милано с частен самолет, а на изхода на летището го очакваха стотици фенове, репортери и хърватската легенда Звонимир Бобан, който е изпълнителен директор на \"росонерите\". Днес 38-годишният играч премина задължителните медицински прегледи, след което ще подпише 6-месечен договор с италианския гранд. Той ще започне тренировки с новите си съотборници още утре, като може да направи повторния си дебют за клуба на 6 януари, когато на \"Сан Сиро\" гостува “Сампдория”. Именно незабравими вечери на митичния стадион обеща Златан при стъпването си на италианска земя. \"Винаги съм казвал, че тук е като мой дом. Ето, че се връщам отново. Ще накарам \"Сан Сиро\" да се тресе, както го правех и преди\". Шведът бе част от “Милан” в продължение на два сезона в периода 2010-2012. Тогава той помогна на \"росонерите\" да спечелят последната си до този момент титла, като вкара 56 гола в 85 мача. В момента “Милан” е на 11-то място в класирането, а Златан иска да помогне на отбора да върви напред. Ако двете страни преценят, 6-месечният му договор може да бъде удължен с още година.", "date": "2020.01.02", "title": "Ибрахимович обеща да разтърси “Сан Сиро“"}
{"url": "https://www.monitor.bg:443/bg/a/view/brazilec-donese-pobeda-na-manchestyr-siti-184786", "text": "Габриел Жезус отново се превърна в големия герой за “Манчестър Сити”. Той вкара два гола за победата на “гражданите“ над „Евертън” с 2:1 на \"Етихад\". Бразилецът вече има осем попадения в първенството и е на два зад Серхио Агуеро, който този път бе оставен като резерва от Пеп Гуардиола. Жезус наниза осем гола в последните си осем мача, като този път приносът му бе особено важен. Победата е трета поредна домакинска за “Сити“ и ги приближава отново на една точка зад втория “Лестър”. “Евертън” записа първо поражение под ръководството на Карло Анчелоти и остава десети с 25 точки. “Карамелите\" изостанаха с 0:2 и можеше да стигнат до равенство, но пропуснаха заключителните си възможности. Нападателят Хари Кейн пък ще прекара известно време извън състава на “Тотнъм”, след като получи разтежение на сухожилие при загубата на \"шпорите\" с 0:1 от “Саутхамптън”. Кейн напусна терена с контузия през второто полувреме. \"Това никога не е приятна новина. Дали има разкъсване? Дали е малко? Дали е просто спазъм? В момента не мога да ви кажа\", каза Моуриньо след края на двубоя срещу \"светците\". \"Хари не е машина. И той има нужда от почивка\", добави португалецът.", "date": "2020.01.02", "title": "Бразилец донесе победа на „Манчестър Сити“ "}
{"url": "https://www.monitor.bg:443/bg/a/view/nachalnikyt-na-vvvu-vstypi-v-dlyjnost-184785", "text": "От името на министъра на отбраната Красимир Каракачанов, заместник-министър Атанас Запрянов представи бригаден генерал Юлиян Радойски, началник наВисшето военновъздушно училище „Георги Бенковски“, пред преподавателския и  курсантския състав, съобщават от МО.  „Предстои сложен процес за изграждането на ВВВУ“, обяви заместник-министър Атанас Запрянов в словото си на тържествената церемония. По думите му училището трябва да се превърне в национален, устойчив образователен център за подготовка на висококвалифицирани кадри за Военновъздушните сили, свързаните с въздухоплаването сектори на икономиката и европейската система за въздушен транспорт. „Пожелавам на бригаден генерал Радойски успешно да реализира концепцията за създаване на Висшето военновъздушно училище „Георги Бенковски“, за да отговори на повишените изисквания към обучението на авиационните кадри за нуждите на ВВС и за усвояването на новата авиационна платформа, която предстои да приемем на въоръжение, самолет F – 16 Block 70“, подчерта още в словото си заместник-министърът на отбраната Атанас Запрянов. „Основната ни цел е да превърнем Висшето военновъздушно училище в утвърден национален лидер в авиационното образование и разгръщането му в конкурентен европейски център за обучение на пилоти и техници за нуждите на авиацията“, каза от своя страна началникът на ВВВУ „Георги Бенковски“ бригаден генерал Юлиян Радойски в първото си слово пред преподавателския и курсантския състав. Той подчерта, че ВВВУ ще обучава високоподготвени авиационни специалисти както за бойната, така и за гражданската авиация, които ще получават международно признати дипломи. Висшето военновъздушно училище „Георги Бенковски“ се откри с решение на Народното събрание (обнародвано в Държавен вестник на 23 април 2019 г.). По този начин, след 18 години стана факт най-новото висше военно учебно заведение в България, благодарение на усилията на ръководството на Министерството на отбраната, постигнатия широк политически консенсус и подкрепа от ръководството на ВВС и авиационната общественост. Към момента в училището се подготвят близо 160 курсанти като нова програма за обучение с граждански специалности ще стартира през есента. Сред първите задачи на ръководството на ВВВУ са обновяването на инфраструктурата и подготовка на преподаватели по най-съвременните изисквания.", "date": "2020.01.02", "title": "Началникът на военновъздушното училище встъпи в длъжност"}
{"url": "https://www.monitor.bg:443/bg/a/view/bolnichni-shefove-podkrepjat-razkrivaneto-na-medicinski-kolej-v-pazardjik-184768", "text": "Ръководствата на четирите болници в Пазарджик подкрепиха отворено писмо на общинския съветник от партия „ Глас народен“ в града д-р Борис Манев за разкриването на Медицински колеж в Пазарджик. Това съобщи д-р Манев, който е и ръководител на Центъра за спешна медицинска помощ. Отвореното писмо  е до кмета на общината Тодор Попов и ситипарламента в града и бе внесено на последното заседание на Общинския съвет на 30 декември м.г. Шефовете на болничните заведения предлагат  общинското ръководство да обсъди възможността за съвместяването в една сграда на бившия Педагогически колеж на спортни дейности и „Специалисти по здравни грижи“. Градът ни има потенциал да заеме своето място и на национално ниво и по отношение на обучението  и изграждането на млади специалисти по здравни грижи. Всички ние знаем, че  един от най-актуалните социално-политически проблеми е именно дефицитът на кадри в здравеопазването. Вече са проведени разговори на академично ниво с два Медицински университета, които изразяват  готовност за изнесено обучение на  такива  специалисти в Пазарджик и подготовка на лекционна програма на курсовете, които ще бъдат провеждани. Очакваме категоричната подкрепа и на Общинските съветници в Пазарджик. Вярваме, че и на правителствено ниво, този проект ще бъде високо оценен и подкрепен, пише в отвореното писмо . Д-р Манев призова своите колеги от различните политически сили да подкрепят идеята, която търси своята реализация от години. Той се надява  още тази година да започне и реална работа по  проекта.", "date": "2020.01.02", "title": "Болнични шефове подкрепят разкриването на Медицински колеж в Пазарджик"}
{"url": "https://www.monitor.bg:443/bg/a/view/gyrcija-shte-kupuva-20-ot-gaza-ot-east-med-184772", "text": "Гръцката газова компания DEPA подписа писмо с намерения да купува 20% от синьото гориво от бъдещия газопровод EastMed, съобщи „Катимерини“. Съседите ще си доставят газа от британската Energean Oil&Gas, работеща в Израел. Плановете са по тръбата дълга около 1900 км, която ще свързва откритите находища на метан в източната част на Средиземно море и Южна Европа, да се транспортират по десетина милиарда кубически метра, като една пета от тях ще са за пазара в Гърция и съседните й страни. В последствие се очаква пропускателната способност на подводното съоръжение да се удвои до 20 млрд. куб. м на годината. Стойността на проекта се оценява на поне 6 млрд. евро. В него участва и Италия. Едно от месторожденията на природен газ „Афродита“, което ще захранва EastMed се намира в икономическата морска зона на Кипър. Другото „Левиатан“ в шелфа на Израел.", "date": "2020.01.02", "title": "Гърция ще купува 20% от газа от EastMed"}
{"url": "https://www.monitor.bg:443/bg/a/view/5793-sa-poluchili-bg-grajdanstvo-za-pyrvite-9-meseca-na-2019-g-184770", "text": "5793 души са получили българско гражданство за първите 9 месеца на 2019 г. Това става ясно от отчетите на комисията за придобиване на българско гражданство към вицепрезидента Илияна Йотова. Българско гражданство се дава, ако са изпълнени изискванията по закона, а именно чужденецът е с български произход или някой от родителите му е наш гражданин, ако постоянно или дългосрочно пребивава у нас, ако има статут на бежанец, както и за особени заслуги към България. Комисията разглежда всеки от случаите, предложен от министъра на правосъдието и се произнася след това. За 2018 г. българско гражданство е дадено на 8362 души. За периода от 1 януари до 30 септември 2019 г. са издадени общо 142 указа за 6367 случая за промени в българското гражданство, а 409 души са възстановили българските си паспорти. На 50 човека пък не е възстановено гражданството, а на 2346 души е отказано българско гражданство по предложения на министъра на правосъдието или на вицепрезидента, подкрепени от комисията. На 160 души са отнети българските паспорти, защото живеят постоянно в чужбина, придобили са чуждо гражданство или са започнали процедура за такова. На други 3 лица е отменена натурализацията, защото са укрили факти и данни, които, ако са били известни, биха били основание за отказ, като например влезли в сила осъдителни присъди.", "date": "2020.01.02", "title": "5793 са получили БГ гражданство за първите 9 месеца на 2019 г."}
{"url": "https://www.monitor.bg:443/bg/a/view/polovin-miliard-leva-poharcheni-za-praznichnite-trapezi-184782", "text": "Близо 530 млн. лева са похарчили българите за коледната и новогодишната трапеза. Парите за пътувания по празниците са над 170 млн. лева. От тях 114 млн. са за туризъм в България и 58 млн. - за екскурзии в чужбина. През касовите апарати и през банкови преводи на търговците са минали близо 2,4 млрд. лв., по предварителни оценки, в които влизат разходи за подаръци и трапеза, както и за празнуване в заведенията и пътувания у нас и в чужбина. Само за седмица - от 22 до 31 декември, Оказва се, че тази година сме харчили доста. По предварителни данни, през касовите апарати са минали близо 2,4 млн. лева. Тази сума включва разходи за подаръци, трапеза, празнуване и пътуване. Все още обаче очакваме окончателните данни на приходната агенция. Посрещнането на миналата 2019-та ни е струвало около 2 млрд. лв. Според статистиката средно за един човек, пресметнаха пред БНТ финансистите Мика Зайкова и Стойне Василев. Според тях обаче всъщност голяма част от българите са похарчили горе-долу по 50 лв. Мика Зайкова е категорична, че сме похарчили много пари не защото сме забогатели много. \"Първо, усилено работят къщите за бързи кредити и българинът, като дойде празник, обича масата да е пълна и да има подаръци, и второто по-важно нещо е, че за разлика от преките чужди инвестиции, най-големият инвеститор в България са гурбетчиите, тоест, българите, работещи навън“, коментира тя. \"Само за първото деветмесечие а преките чужди инвестиции намаляват на 700 милиона. Очаква се до края на годината във връзка с празниците да изпратят още и сумата да достигне 1,3 млрд. евро\", прогнозира Зайкова. Финансистът Стойне Василев заяви, че в България над 80% от хората нямат семеен бюджет. Според него те не знаят за какво харчат парите си, но сега е моментът да си направят бюджет за януари, за да знаят какво трябва да се плати, за да не се стига до бързите кредити.", "date": "2020.01.02", "title": "Половин милиард лева похарчени за празничните трапези"}
{"url": "https://www.monitor.bg:443/bg/a/view/frenskata-stachka-chupi-rekordi-184771", "text": "Френската стачка срещу планираната пенсионна реформа \"навърши\" 29 дни и се превръща в най-продължителния конфликт за железопътния оператор Ес Ен Се Еф (SNCF). Транспортът в страната остава блокиран за най-продължителен период от 1986-1987 г., пише в. \"Монд\". Все още не се очертава \"бърз компромис\" въпреки пожеланията на президента Еманюел Макрон, отправени в новогодишното му послание, в което синдикатите не съзряха \"нищо ново\", посочва вестникът. В очакване на нови преговори французите ще трябва да се съобразяват с обърканите разписания на транспорта. Положението може да се влоши още повече идната седмица, когато предстоят общи събрания на железничарите, прогнозира изданието. Лоран Брюн, генерален секретар на синдиката им към Общата конфедерация на труда, се кани \"отново да ги вдигне на борба\". \"Тъй и тъй сме изгубили заплатите за един месец, няма да подновим работа точно след добрите пожелания на един президент, изгубил връзка с реалността\", цитира негов коментар \"Монд\". \"Фигаро\" изброява \"решаващи срещи\" и други ключови моменти от очакваното развитие на протеста. Движението срещу пенсионната реформа започна на 5 декември, синдикатите не помръдват от позициите си и настояват проектът да бъде оттеглен. Социалният конфликт продължава вече по-дълго от големите стачки във Франция през 1995 г. и не се очаква скоро да приключи, пише всекидневникът. На 3 януари стачните действия ще бъдат подновени и се очаква да станат по-интензивни, се казва в материала. За стачка от тази дата призовава например сдружението \"Ес О Ес ретрет\" (\"Ес О Ес пенсии\"), обединяващо 16 свободни професии - адвокати, масажисти, болногледачи и др. На 7 януари ще бъдат подновени консултациите между правителството, работодателските и синдикалните организации - \"изпълнителната власт ще предложи методика за работа, свързана с финансовото равновесие на пенсионната система\". На 9 януари се предвижда четвърти ден на стачки и демонстрации, обединяващи служители от различни браншове. Междувременно - от 7 до 10 януари ще бъдат \"тотално блокирани\" осемте френски рафинерии, някои от които вече спират работа заради протести, информира генералният секретар на Френската демократична конфедерация на труда (Се Еф Де Те - CFDT) Лоран Берже. През седмицата, започваща на 13 януари, се предвиждат \"допълнителни\" срещи на министри с отраслови сдружения за обсъждане на ред проблеми, свързани с пенсиите. А на 22 януари пенсионният проектозакон ще бъде представен в министерския съвет, добавя \"Фигаро\".", "date": "2020.01.02", "title": "Френската стачка чупи рекорди "}
{"url": "https://www.monitor.bg:443/bg/a/view/pochina-i-gadjeto-na-pokojnata-dyshterja-na-uitni-hustyn-184745", "text": "На 30-годишна възраст е починал Ник Гордън, гаджето на покойната Боби Кристина Браун - дъщерята на Уитни Хюстън и Боби Браун. До кончината на легендарната певица през 2012-а, той беше отглеждан в семейството й като нейно дете и брат на Боби Кристина. Бъпреки че Уитни никога не го е осиновявала, той я наричаше „мамо“. След смъртта й, с дъщеря й обявиха публично романса си. Новианта за смъртта на Ник Гордън беше съобщена от адвоката му, но не беше посочен причина. Припомняме, че тойчно той беше обвинен от семейството на Боби Кристина за нейната смърт през 2015 г. Тя беше намерена в безсъзнание във ваната в дома й в покрайнините на Атланта и почина след шест месеца в кома. Разследването не успя да установи как точно е настъпила смъртта, но аутопсията показа наличие на морфин, кокаин, алкохол и лекарства по предписание в тялото й. Съдебният лекар не можа да определи дали Браун сама е сложила край на живота си, дали е жертва на убийство или смъртта й е настъпила случайно.  Според близките на Боби Кристина точно Ник Гордън й е дал \"токсичен коктейл\", преди да потопи главата й с лицето надолу във ваната. Въпреки че срещу него не бяха предявени обвинения в убийство, Гордън беше осъден да заплати 36 милиона долара на семейството на Браун като съпричастен за смъртта й.  Уитни Хюстън въвежда 12-годишното сираче Ник Гордън в семейството си, като той остава с нея дори след развода й с Боби Браун през 2007 г. Той дори има татуировка с лика на Хюстън на ръката си, но така и не е включен в завещанието.", "date": "2020.01.02", "title": "Почина и гаджето на покойната дъщеря на Уитни Хюстън"}
{"url": "https://www.monitor.bg:443/bg/a/view/njama-opasnost-ot-voden-rejim-v-burgas-i-varna-184779", "text": "Няма опасност от воден режим в Бургас и Варна, съобщават от водните дружества в двата морски града във връзка с публикувани видеа и репортажи от язовир „Камчия“. От дадените разяснени за язовира, който захранва двата областни града с вода става ясно, че той може да им осигури водоснабдяване до края на годината. В момента в язовира има 160 млн. куб. м. вода, което на практика е над 65% от общия му обем. Водата от него отива за питейно – битови нужди и нивото на язовира се следи денонощно от водните дружества, се посочва в съобщението. Поводът за него станаха твърденията на общинския съветник и кандидат на последните избори за кмет на Варна от партия „Възраждане“, Костадин Костадинов, който алармира първо, че нивото на водата в язовир „Цонево“ в община Дългопол, е спаднало наполовина и заплашва от безводие Варна. Оказа се, че третият по големина язовир в България е резервен вариант за захранване на града с питейна вода. Сега тя се подава към химическите заводи в Девня за осигуряване на производствения им процес. „През последните 10 години водата в него никога не е била толкова малко, а причина за ниското ниво е липсата на валежи, а не източване на язовира, коментира тогава шефката на дирекция „Контрол“\" в Басейнова дирекция-Варна, Ирина Димитрова. Действително в последните 10 години това е най-ниският приток на река Луда Камчия, която се влива в язовира. Водата от него обаче не се използва за питейни нужди. Определено количество постъпва към ВЕЦ „Цонево“, откъдето водата се подава за производството на девненските химически заводи. В момента режимните графици, които се утвърждават всеки месец и се контролират от Басейнова дирекция „Черноморски район“, не са нарушени. Няма нарушение на закона за водите, в смисъл да се изземват по-големи количества от заявените. Опасност за захранване на Варна с вода няма, защото сега питейните нужди на града се осигуряват от язовир „Камчия“, в който има достатъчно запаси“, кометира още специалистът. След това Костадинов насочи вниманието си към язовир „Камчия“. Язовирът от който пие вода Варна, третият по големина град в България, е наполовина източен, алармира отново той. Нивото на \"Камчия\" е паднало с 10 метра, като водата продължава да спада, заяви той и постави три въпроса към управляващите: Кой носи конкретната отговорност за пресушаването на язовирите в страната? Какви наказания ще понесе за престъпленията си спрямо българските граждани? и ще има ли воден режим във Варна и областта? Костадинов се закани партия „Възраждане“ да поиска официално обяснение от отговорните лица. Специалистите обаче са твърде скептични към изявленията за язовир „Камчия“ на варненския политик. Освен, че е сред най-големите подобни съоръжения в страната, той е построен на река Луда Камчия и водният му обем, освен от нея, се формира още от реките Котленска, Глогова, Нейковска, Ичеренска, Медвенска и Садовска, като събира водите им на площ от над 1 600 кв. км. Обемът на язовира е 233,5 млн. кубически метра. Водата на язовира се разпределя между Бургаска и Варненска област в съотношение 60:40. Диаметърът на главния стоманобетонен водопровод е 2 800 мм. и през него преминават 5,5 куб. метра вода в секунда, а това е повече от потреблението на средностатистическо семейство за месец.", "date": "2020.01.02", "title": "Няма опасност от воден режим в Бургас и Варна"}
{"url": "https://www.monitor.bg:443/bg/a/view/barselona-ogranichi-naj-mrysnite-koli-184775", "text": "Барселона, вторият по големина град в Испания, въведе ограничение за движението на автомобилите, причиняващи най-много замърсяване. Дизеловите автомобили, регистрирани в Испания преди 2005 или 2006 г., и бензиновите преди 2000 г., вече не могат да се движат от 07:00 до 20:00 ч. на територията на цялата община. Собствениците на такива превозни средства могат да искат разрешение за управлението им за десет дни в годината. Колите с чуждестранна регистрация трябва да поискат разрешение от общината, като при неспазване на тези правила ги грози глоба от най-малко 100 евро. Според общината мярката ще заседне около 50 000 автомобила и ще позволи намаляването на емисиите на азотен диоксид с 15 процента.", "date": "2020.01.02", "title": "Барселона ограничи най-мръсните коли"}
{"url": "https://www.monitor.bg:443/bg/a/view/tri-jeni-i-kitajski-fener-ubili-majmunite-v-germanski-zoopark-184774", "text": "Три жени се разследват по подозрение, че на Нова година са пуснали летящите фенери, които вероятно са причинили пожара в германски зоопарк, при който загинаха над 30 животни.  Трите жени са жителки на град Крефелд в провинция Северен Рейн-Вестфалия. Те са майка й двете й дъщери, на възраст от 30 до 60 години. Трите са се предали сами в полицията, след посветената на пожара пресконференция, съобщи началникът на полицията Герд Хопман. Трите се разследват по подозрение за предизвикване на пожар по непредпазливост, съобщи прокурорът Йенс Фробел. Максималното наказание е до пет години затвор.", "date": "2020.01.02", "title": "Три жени и китайски фенер убили маймуните в германски зоопарк"}
{"url": "https://www.monitor.bg:443/bg/a/view/kralev-do-kraja-na-meseca-chakam-rezultati-ot-proverkata-v-bfs-184766", "text": "Министърът на спорта Красен Кралев разкри, че в момента държавата извършва мащабна проверка в родната футболна централа. Пред bTV той сподели, че тази акция е започнала около две седмици след срещата между България и Англия, а резултатите от нея се очакват до края на този месец. “За проверките в полицията не мога да коментирам. Нашата проверка е изключително мащабна. Проверяваме всички средства, отпускани от държавата към футболния съюз за една програмата, която бе много успешна”, коментира Кралев. „Проверяваме детайлно всичко, дали са произведени всички артикули, дали са били доставени на клубовете. В чии хотели са били настанявани футболистите се знае, то е публична информация. Не можем да коментираме това нещо - дали е законно и дали е морално. Ако има нормално проведена процедура, значи е законно. Друг е въпросът дали е морално. Ние оценяваме процедурата и дали в момента на процедурата са били изрядни. До момента сме проверили над 300 клуба, имаме още поне 200. Не мога да коментирам за резултатите, преди да са приключили напълно проверките\", допълни Кралев. Спортният министър изрази оптимизъм за добро представяне на предстоящите летни олимпийски игри в Токио. \"На Игрите в Рио имахме представители в 14 спорта. Сега очаквам да имаме в 18, като новите ще са вдигане на тежести, карате, спортна гимнастика и таекуондо. През 2016-а имахме 41 квоти, пратихме 45 състезатели. За Токио очаквам квотите да бъдат между 51 и 55“. Според Кралев България има шанс за медал във вдигането на тежести, борбата, художествената гимнастика, бокса и джудото.", "date": "2020.01.02", "title": "Кралев: До края на месеца чакам резултати от проверката в БФС"}
{"url": "https://www.monitor.bg:443/bg/a/view/tv-mreja-v-satirata-diagnoza-na-medijnata-ludost-184767", "text": "Съвременните медии – манипулативни, обсебени от гонитбата на рейтинг и обезчовечени, са на мушката в новия спектакъл на Сатиричния театър „Телевизионна мрежа“. Постановката е създадена въз основа на сценичната адаптация на Лий Хол по сценария на Пади Чайефски за култовия едноименен филм на Сидни Лъмет, който през 1977 г. инкасира 4 награди „Оскар“ и още 6 номинации. Режисьор на амбициозната родна театрална версия е опитният Андрей Аврамов, който преди доста години пръв разкри за българската публика шеметния фарсов свят на Дарио Фо и неговите пиеси. В сатиричната драма „Телевизионна мрежа“ Аврамов с помощта на почти двайсетина актьори умело пресъздава френетичната атмосфера в едно телевизионно студио, в което доайенът на новините Хауърд Бийл е бил абсолютен властелин. До скоро. Гледаемостта на предаването му главоломно се срива и предстои той да бъде уволнен. Гост-звездата в спектакъла Малин Кръстев в неговия образ на наранен авторитет С аскетично лице, почти като извенземен, неговият Хауърд в един момент губи самообладание и изплаква от екрана болката си, че ще бъде лишен от единствения смисъл на своя живот. Налага се охраната да го извлече от бюрото му насила, но този вътрешно-заводски гаф вдига рейтинга до небесата. Неговият началник и приятел Макс Шумахер – Калин Сърменов, който се оказва, че може да бъде и зрелищно плах на сцената, по своя деликатен начин се заема да го защити, но и той ще бъде отстранен. Шефката на програмния отдел Даяна и приемникът на Шумахер (Стефания Кочева и Явор Борисов) виждат златна мина в нервния изблик на разбунтувалия се срещу системата Бийл. И решават да го направят глас на всички онеправдани и недоволни в страната, „луд пророк“, който ще артикулира и техните мисли – Оттам нататък ще има още рокади, импровизиран секс на Даяна и Макс на стола в кабинета, но дори в миговете на върхова интимност тя ще пресмята рейтинги и тв ползи... Когато аудиторията се умори от депресивните проповеди на Бийл и рейтингът пак започне да пада, медийните босове може би ще предприемат нечуван и невиждан ход, за да го обърнат: екзекуция на водещия в ефир?! Краят дава поводи за нееднозначни размисли. Дали Хауърд, превърнат в своеобразна звезда от тв шефовете, няма да стане – жертва на собствената си популярност? Или да се принуди да инсценира и режисира смъртоносното си покушение, за да се освободи? Финалът може да се прочете и като отворен. „Известната фраза на героя „Аз съм бесен и не мога да търпя повече!“ и днес може да е рефрен на недоволните граждани по социалните медии. Но Чайефски акцентира на опасността този гняв да бъде прихванат, преопакован и накрая неутрализиран от властта чрез демагогия и популизъм. В този смисъл „Телевизионна мрежа“ е не просто атака срещу телевизията, а пророческа метафора на днешния свят“, казва Андрей Аврамов. В спектакъла участват още Силвия Лулчева, Иван Панев, Красимир Куцупаров, Димитър Баненкин, Асен Мутафчиев, Симеон Гълъбов и др. Сценографията е на Антония Попова.  ", "date": "2020.01.02", "title": "„Тв мрежа“ в Сатирата – диагноза на медийната лудост"}
{"url": "https://www.monitor.bg:443/bg/a/view/lednicite-v-nova-zelandija-stanaha-kafjavi-184753", "text": "Пушеците от горските пожари в Австралия са достигнали до Нова Зеландия и са боядисали в карамелен цвят нейните бели ледници, съобщава Франс прес. Димът с остър мирис е прелетял хиляди километри и е достигнал за пръв път над новозеландска територия в сряда сутринта. В много региони слънцето се появи като оранжево или златисто кълбо в зависимост от плътността на димния облак. \"Може лесно да се проследи пушекът, който е изминал 2000 километра и е прелетял над Тасманийско море\", написа в туит новозеландската метеорологична служба. В най-засегнатите райони видимостта е била слаба и е паднала под 10 километра. В социалните мрежи се появиха съобщения и снимки на ледника Франц Йосиф, който се е сдобил с кафеникав цвят и е изглеждал като \"карамелизиран\" според някои потребители", "date": "2020.01.02", "title": "Ледниците в Нова Зеландия станаха кафяви"}
{"url": "https://www.monitor.bg:443/bg/a/view/arsenal-prizemi-manchestyr-unajted-184757", "text": "“Арсенал” победи “Манчестър Юнайтед” с 2:0 в голямото дерби на \"Емирейтс\" от 21-ия кръг във Висшата лига. Микел Артета постигна впечатляващ първи успех начело на \"артилеристите\", а по-важното е, че отборът му показа много добро лице. Лондончани играха офанзивен и вълнуващ футбол срещу “Юнайтед”, който проспа първото полувреме и изостана в резултата. Това бе първа домакинска победа за “Арсенал” след 87 дни пауза. Хората на Солскяер не можаха да затвърдят добрата си игра срещу грандовете, след като победиха “Манчестър Сити” и “Тотнъм”. Правеха твърде много грешки и съперникът им бе много по-мотивиран пред своята публика. \"Артилеристите\" поведоха още в осмата минута с попадение на Николас Пепе. В 42-ата минута Сократис Папастатопулус оформи крайното 2:0. Така “Арсенал” събра 27 точки и се изкачи с три позиции до десетата. “Манчестър Юнайтед” остава с 31 точки на пето място, на пет точки от топ 4. Преди двубоя пък стана ясно, че Пол Погба отново има проблеми с глезена и може да е извън терена още един месец. Нещо повече, може да му се наложи и да легне под ножа. \"Погба е контузен. Изпитва определен дискомфорт в глезена. Най-вероятно ще се наложи операция. Нека видим колко дълго ще отнеме възстановяването му. Това е голям удар за нас\", заяви мениджърът на тима Оле Гунар Солскяер. 26-годишният франзцузин доскоро се възстановяваше от контузия, която получи в началото на октомври и два месеца и половина бе извън терена. Този сезон Погба взе участие в 7 мача във Висшата лига, в които направи две асистенции. Мнозина от феновете на \"червените дяволи\" подозират, че тези постоянни оплаквания от травми на халфа са, защото не му се играе повече на \"Олд Трафорд\", бойкотира тима и иска да отиде в “Реал” (Мадрид), за където беше спряган през лятото. Френският полузащитник е изиграл около 60 минути от септември насам, след като се появи два пъти като резерва срещу “Уотфорд” и “Нюкасъл” в предколедния период.", "date": "2020.01.02", "title": "“Арсенал” приземи „Манчестър Юнайтед“"}
{"url": "https://www.monitor.bg:443/bg/a/view/biznesmen-kupi-obuvki-i-nahrani-deca-bez-roditeli-za-nova-godina-184758", "text": "Децата и младежите от Центъра за настаняване от семеен тип в Лесичово посрещнаха новата година с нови обувки, играчки и празничен обяд в пицария в Пазарджик. В първия ден на 2020 година  бизнесменът от Йордан Тодоров направил щедрия жест и зарадвал децата от социалната услуга, се разбра от разказа на Георги Шахънов в социалната мрежа.   Заедно със свои приятели Тодоров организирал разходка по магазините в Пазарджик и закупил на всяко ​дете нов чифт обувки, които платил с личните си пари. За най-малките имало още топки, игри и пъзели. С огромно настроение за децата и младежите бил подготвен и празничен обяд в пицария в града. Йордан Тодоров изявил желание пред директора на Центъра в бъдеще да помогне на по-големите ​да си намерят работа. За доброто настроение на децата през целия ден се грижела и общинската съветничка Велина Георгиева. Това не е първата инициатива на Йордан Тодоров и е достоен пример за съпричастност към хора, поставени в неравностойно положение. Децата имат нужда от грижи и социални контакти извън пределите на центровете, а ние като отговорно общество сме длъжни да приобщаваме и да даваме пример там, където на държавата не й стигат силите, разказва Георги Шахънов.   ", "date": "2020.01.02", "title": "Бизнесмен купи обувки и нахрани деца без родители за Нова година"}
{"url": "https://www.monitor.bg:443/bg/a/view/danychna-slujitelka-toto-milionerka-osydi-prokuraturata-184764", "text": "Данъчната инспекторка от Националната агенция за приходите във Варна Бехтие Османова, осъди прокуратурата да ѝ плати над 80 000 лева обезщетения. Парите са за пропуснати ползи – заплатите й от НАП-Варна, за срока на отстраняването й, адвокатските й хонорари и причинените неимущствени вреди, тъй като била на успокоителни. В продължение на 2 години прокуратурата, която повдига обвиненията за пране на пари и търговия с влияние, не ги поддържа и делото не влиза в съдебна зала, а е прекратено. Обвинението срещу тото милионерката се редуцира до престъпление по служба – разгласяване на данъчната ревизия на лидера на БСП по онова време, Борислав Гуцанов. Тъй като данъчната служителка няма предходна съдимост, наказателното производство се трансформира в административно и тя получи назакание глоба от 3000 лв. пише rns.bg. През 2013 година Османова и колегите ѝ Марияна Димитрова и Мирослав Нонев бяха задържани и първоначално прокуратурата обяви, че ще ги разследва за търговия с влияние и пране на пари. Последваха обаче само обвинения в престъпления по служба, а разследването беше прекратено през 2015 година. Междувременно беше разпространена информация, че данъчните са били проверявани от инспектората на МФ, заради демонстриран прекалено висок стандарт на живот, след което пък стана ясно, че Бехтие Османова е спечелила по-рано рекорден тото джакпот, припомня lex.bg. Тя представи пред разследващите протокол от Българския спортен тотализатор за спечеления джакпот в Кубрат, където е работила преди преместването си във Варна. След като прокуратурата не събра доказателства за пране на пари, Османова беше обвинена, че е разгласила ревизия на Гуцанов, за което беше освободена от наказателна отговорност и глобена с 3 000 лева. Миналата година служителката на НАП заведе дело срещу прокуратурата по Закона за отговорността на държавата и общините за вреди (ЗОДОВ), като поиска близо 100 000 лева обезщетение. Делото вече приключи на две инстанции, като апелативният съд във Варна присъди на данъчната 40 000 лева само за незаконното обвинение в престъпление по служба. На първа инстанция съдът беше ги оценил само на 12 000 лева. В мотивите си за завишеното обезщетение апелативният съд изтъква, че срещу данъчната служителка са прилагани неправомерно и специални разузнавателни средства, но за престъпленията, по които е осъдена, те не се полагат. Следователно използването им е било незаконно. В решението на съда се казва още, че делото срещу служителите на НАП е отразявано подробно в медиите, а името на Османова е редовно споменавано, като са изнасяни данни за личния ѝ живот и произхода на парите ѝ. В хода на разследването излязоха дори публикации по непотвърдена анонимна информация, че е платила 200 000 лева на безработен от Кубрат, за да се сдобие с печелившия фиш. За да се мотивира за решението си за по-високото обезщетение, съдът е взел предвид и задържането за 72 часа, ограниченията, които Османова е претърпяла, заради забраната да напуска страна, както и влошеното ѝ здравословно състояние. Съдебно-медицинска експертиза е потвърдила, че стресът от ареста е довел до „разстройство в адаптацията с тревожно-депресивна симптоматика“ и Османова e започнала да пие антидепресанти, което продължавало и до днес. „Вещите лица сочат, че преживеният стрес се е трансформирал в дистрес, т.е. в декомпенсация, невъзможност на организма да мобилизира своите ресурси и да се адаптира успешно към външната среда, поради което и считат, че към настоящия момент въззивницата е с клинични симптоми на постравматично стресово разстройство, което състояние, въпреки провежданото медикаментозно лечение, създава психологически дискомфорт. В обясненията си в съдебно заседание вещите лица сочат още, че психичната травма е свързана преди всичко със събитията около задържането, престоя ѝ в ареста и повдигнатото обвинение, производството по което е прекратено, като наличието на друго повдигнато обвинение, за което ѝ е наложено административно наказание няма съществено значение в процеса на преработване на тази травма“, се казва още в решението на съда. В него отделно е посочено, че става дума за обвинение за престъпление по служба, извършено от лице, което заема публична длъжност, а прокуратурата е обявила и имената на задържаните по делото. За обезщетението за неполучени заплати от над 27 000 лева, което ѝ присъжда, съдът напомня, че към 2013 година, когато Османова е обвинена и отстранена от работа, изпълнителният директор на НАП е нямал друга възможност, защото е бил длъжен да я отстрани, без право на преценка. След прекратяването на делото през 2015 година, тя е била възстановена на работа.„Поради това и при незаконност на повдигнатите обвинения, прокуратурата остава тази, която отговаря за претърпените от отстранения служител вреди, изразяващи се в неполученото за периода на отстраняването му трудово възнаграждение“, мотивира се още съдът. Османова е претендирала и за адвокатски разноски в хода на разследването за над 15 000 лева, които магистратите са преценили като прекомерни и са ѝ присъдили 6 600 лева. Отделно, прокуратурата е осъдена да ѝ плати още толкова за адвокат и по делото по ЗОДОВ, като общата сума на обезщетенията надхвърля 80 000 лева. Решението не е окончателно и прокуратурата може да го обжалва пред Върховния касационен съд. Разследваната с Османова нейна колежка от НАП-Варна,  Марияна Димитрова, също е завела дело срещу прокуратурата и миналата година то е приключило окончателно, като тя трябва да получи обезщетения за общо около 100 000 лева.", "date": "2020.01.02", "title": "Данъчна служителка–тото милионерка, осъди прокуратурата "}
{"url": "https://www.monitor.bg:443/bg/a/view/momcheta-sa-pyrvite-bebeta-za-2020-g-v-obshtinskite-ag-bolnici-184778", "text": "В двете общински АГ болници в София първите деца, родени на 1 януари са момчета, съобщиха от „Московска“ 33. В Първа АГ болница „Света София“ на 31 декември 2019 г. се е родило едно момче, което е проплакало в 8.30 часа. Момче е и първото бебе за 2020 г., проплакало на 1 януари в 03.00 часа. По-късно през деня в болницата се е появило и едно момиченце. Общо през изминалата 2019 г. в Първа АГ са родени 2291 деца. 2153 деца са се родили в общинската Втора АГ болница \"Шейново през изминалата 2019 г. От тях 9 деца са проплакали за първи път на 31 декември, като последното е родено в 19,30 ч. В първия ден на Новата година в \"Шейново\" по естествен път се ражда момче, което родителите кръщават Владимир.", "date": "2020.01.02", "title": "Момчета са първите бебета за 2020 г. в общинските АГ болници"}
{"url": "https://www.monitor.bg:443/bg/a/view/isljamisti-na-ostrova-elizabet-ii-trjabva-da-umre-184760", "text": "Бивш затворник във Великобритания заяви, че ислямски екстремисти провеждат импровизирани съдебни процеси, разпространяват забранени книги и вербуват млади затворници, пише вестник „Таймс“. Той също е бил вербуван от група, водена от Анджем Чудари, един от най-опасните проповедници на радикалния ислям. Затворникът Джак се сприятелил в затвора с друг терорист, наречен \"М\". Джак присъства на лекция, водена от \"М\", в която се говори, че кралица Елизабет II е враг на исляма и трябва да бъде убита. Но по време на Рамадан \"М\", който излежава присъда за убийство, пребива Джак и други двама мюсюлмани, защото са хванати да пият алкохол. Тримата се изправят пред импровизирания им съд в затвора. След нападението единият от пребитите не е могъл да си отвори окото. Джак добавя, че има записи на разговори на един от лидерите на \"Ал Кайда\" - Ануар ал Аулаки. \"След като излязох от затвора, бивши съкилийници се свързаха с мен, предлагаха ми да отида в Сирия, но аз избрах да напусна този свят. Искам да си остана мирен мюсюлманин.\" След интервюто на Джак, експертите по сигурността поискаха спешни проверки в британските затвори. Тази година в Англия и Уелс има 13 000 затворници мюсюлмани, което представлява 16% от затворническото население - удвояване от 8 на сто в сравнение с 2002 г.  ", "date": "2020.01.02", "title": "Ислямисти на Острова: Елизабет II трябва да умре"}
{"url": "https://www.monitor.bg:443/bg/a/view/grisho-puska-andreev-i-lazarov-sreshtu-britancite-184759", "text": "Играещият капитан на България Григор Димитров избра Адриан Андреев и Александър Лазаров за мача на двойки в първия двубой на нашите от ATP Cup в Сидни. Тази сутрин в 8.30 ч. България стартира срещу Великобритания със среща между вторите ракети Димитър Кузманов и Камерън Нори. 10 минути след нейния край Гришо ще трябва да превключи от треньор на играч и да защитава честта на родината срещу първата ракета на британците в отсъствието на Анди Мъри - Даниел Еванс. Съперници на Андреев и Лазаров в двубоя на двойки ще бъдат братът на Анди – Джейми Мъри, и Джо Салисбъри. От посолството ни в Австралия обявиха, че все още има билети за двубоя ни с британците, които са на цени от 40 и 110 австралийски долара. „Независимо от часа на мачовете или срещу кого играем, ние ще се подкрепяме взаимно с пълни сили и това, бих казал, е най-важното нещо”, заяви ден преди старта на надпреварата Григор Димитров, за когото това ще е треньорски дебют. „Това е предизвикателство, няма съмнение. Винаги съм мечтал да видя какво е да си от другата страна. Със сигурност ще усещам напрежение, но през целия ми живот съм си имал работа с напрежението. Това ще направи изживяването тук още по-специално за мен и момчетата”, коментира Димитров, цитиран от официалния сайт на ATP Cup.", "date": "2020.01.02", "title": "Гришо пуска Андреев и Лазаров срещу британците"}
{"url": "https://www.monitor.bg:443/bg/a/view/top-5-naj-ochakvani-albumi-prez-2020-g-184741", "text": "2019-а приключи, с което приключиха и равносметките. Вече и фенове, и артисти са обърнали поглед към новите 12 месеца, а ние даваме старт на 2020-а с поглед в близкото бъдеще, за да видим каква нова музикална продукция ни очаква. Годината ще е озвучена със саундтрак във всякакви стилове, защото по предварителни заявки доста от топ представителите на жанровете са решили да вадят нови албум. Четири години след Revolution Radio, Green Day ще пуснат Father of All Motherfuckers на 7 февруари, а всички фенове се надяват да е поне толкова скандален, колкото заглавието. С нова музика ще ни зарадват и динозаврите Scorpions и Deep Purple (по предварителни обещания). Evanescence, Sepultura, Coldplay, The Cure и Pearl Jam, също обещаха да се разпишат. Определено се очертава една доста плодотворна година за китарните стилове, а рок и метъл феновете са на върха на щастието. Доста по-категорични в анонсите си са култовите The Killers, които вече обявиха и името на новата си тава - Imploding the Mirage. Също направи и новата британска сензация – групата The 1975, която обра последните награди БРИТ. Тя ще пусне албума си Notes on a Conditional Form, но запазва цялата мистика около него като не споделя и дума за подробностите. Е, няма цяла година да мятаме глави в ритъма на стържещи китари. За всеки ще има по нещо, защото още големи поп артисти решиха да овеществят творческия си устрем. Сред тях са The Weeknd, Риана, Кендрик Ламар, Кейти Пери, Сам Смит. Плановете при Tame Impala са в доста по-напреднал етап като вече е ясно, че следващата му продукция ще се казва The Slow Rush и излиза на 14 февриари. Колко романтично!. Дуа Липа пуска Future Nostalgia, Карди Би – Tiger Woods, Лана дел Рей - White Hot Forever, Селена Гомес – Rare, Halsey - Manic, Алиша Кийс A.L.I.C.I.A. Сред всички тях обаче има албуми, които наистина дълго чакаме и са доста изстрадани от артистите и феновете. Затова „Монитор“ ги постави в класацията си ТОП 5 най-очаквани албуми за 2020 г. Ето кои са: 10 години след последния му солов албум – Scream от 2010-а, Ози възкръсна на пук на всички, а новият му албум Ordinary Man трябва да излезе до дни. Тавата ще има 9 нови песни и е може би най-чаканото нещо сред меломаните. 10 години са много време. Принцът на мрака вече надигна малко завесата като ни пусна първи сингъл - Under the Graveyard - свежа глътка въздух с аромат на класическия Ози. „Това вероятно е най-важният албум, които съм правил от много време, може би от No More Tears насам. Този албум е дар свише, доказателство за мен, че никога не трябва да се отказвам“, заяви наскоро легендата на Black Sabbath. До Ordinary Man се стигна след като през 2019-а Ози се появи като гост в парчето Take What You Want на Post Malone. „Всичко започна когато Кели (дъщеря му) дойде и ми каза „Искаш ли да работиш по една песен на Post Malone?” Първата ми реакция беше „Кои по дяволите са Post Malone?!“ отидох в дома на Андрю (Уат, китарист) и той ми каза, че ще направим парчето много бързо. След като го завършихме, той каза „Не ти ли се иска да започнеш нов албум?“... И преди съм казвал на Шарън (жена му), че трябва да направя албум, но дълбоко в мен си мислех: „Нямам шибаните сили за това“. Но Андрю ме побутна. Надявам се хората да го слушат и харесат, защото сложих цялата си душа в този албум“, обяснява Ози. На всичкото отгоре метъл величието през пролетта и началото на лятото ще обиколи САЩ, а от октомври 2020-а започва тур в Европа. Машината за чупене на рекорди Дрейк е готов да покори нови върхове през 2020 г. с нова музика. Още през април 2019-а той заяви, че пише нова музика, а преди по-малко от месец обяви, че предстоящият му шести албум ще излезе тази година. Новината поднесе на феновете си по време на изненадващо появяване на концерт на DaBaby в родния му град Торонто. „Отново съм в студио и се опитвам да довърша този албум, за да го пусна през 2020 г.“, заяви Дрейк. Последната продукция на Дрейк - Scorpion от 2018 г., му донесе рекорд за най-стриймван артист на десетилетието в Spotify, като парчетата му са слушани цели 28 милиарда пъти. А сингълът му One Dance взе второто място в чарта за най-стриймвани песни за последната декада. През лятото пък стана първият самостоятелен артист, фигурирал над 200 пъти в класацията „Билборд“. Това е прецедент за 61-годишната история на чарта. Легендарните банди са такива, защото устояват във времето и при всякакви трудности. Дори при тежки заболявания на музикантите. В началото на 2019-а ветераните от Rolling Stones направиха „кратка пауза“, заради сърдечна операция на Мик Джагър и бързо се върнаха на турне. По същото време гласът и основател на Megadeth – Дейв Мъстейн, обави, че е болен от рак на гърлото. Няколко месеца тежко лечение и наскоро съобщи страхотната новина, че е преборил коварната болест и отново е на борда на траш метъл машината си. Започват дори турне, което ще мине и през България на 22 февруари в “Арена Армеец“. Единствено се наложи да отложат пускането на новия си албум за 2020-а, така и те се присъединяват към най-дългоочакваните албуми за тази година. Пред списание Rolling Stone Мъстейн се зарече наскоро да пусне поне две нови парчета от него преди да тръгнат на европейската си обиколка с Five Fingers Death Punch (които също вадят албум тази година). Феновете ги очаква и голяма изненада – балада, написана от басиста на бандата Дейвид Елефсон, който за първи път ще пусне глас за водещите вокали. 16-ят сутдиен албум на Megadeth е записан във Франклин, Тенеси с продуцента Крис Рейкстроу, рабоил и по последната им тава Dystopia от 2016 г. Предстоящото LP е първото с новия барабанист Дирк Фербойрен, който дойде в групата от Soilwork преди три години. За водещата китара Кико Лоуреиро пък е второ. Той дебютира в Dystopia, чиито заглавен трак спечели „Грами“ за „Най-добро метъл изпълнение“ през 2017-а. След 5 години очакване, феновете на тийн звездата Джъстин Бийбър ще се радват нов албум от идола си през май. Той ще има особена стойност за всички, които харесват канадския изпълнител, защото ще отбележи завръщането му на музикална сцена след като през 2017 г Бийбър си взе почивка заради психичните си проблеми. Вкусът на тавата ще стане ясен още утре (3 януари) от първия планиран сингъл Yummy. 25-годишният певец обяви голямата новина пред 123 милиона последователи в Инстаграм в навечерието на Коледа. “Усещам, че сега е различно от предишните ми албуми, заради това къде се намирам в живота си в момента. Много се вълнувам и за предстоящото турне“, сподели Бийбър в социалните мрежи, с което потвърди слуховете за обиколка с новите песни. Турнето е планирано за САЩ между юли и септември тази година. Все още не са обявени други дати. „Всички имаме различни истории и аз нямам търпение да споделя моите. Музиката е това, което обичам да правя най-много“, обясни канадецът. Последният му албум е Purpose от 2015 г. Лейди Гага ще е сред първите ознаменували новата година с нов албум, въпреки че все още не е избрала дата за пускането му. Щурата изпълнителка обаче публикува снимка в социалните мрежи от звукозаписното студио, с която обяви, че е приключила работа. Въпреки това още не разкрива и името на предстоящата си тава, но най-заклетите фенове залагат, че ще го кръсти на себе си, според някои кукички, които тя им подаде в Инстаграм. Изминаха четири години от последния албум на Гага – Joanne от 2016 г, но пък тя запълни идеално празнината, като си събра няколко свежи награди – „Златен глобус“, „Оскар“ и две „Грами“ с актьорското си приключение с Брадли Купър – „Роди се звезда“, от което излезе хита Shallow. Преди повече от две години Лейди Гага заяви, че започва работа по нова продукция: „Започвам да пиша, имам много идеи и много неща, които искам да създам. Ще видите скоро. Имам нужда от малко време, за да творя“. Отне й обаче малко повече от очакваното. През март 2019-а, типично в неин стил, тя отговори на жълти провокации, че чака дете с пост в Туитър: „Бременна съм... с #LG6“. За момента няма официално обявен дует в предстоящия албум, въпреки че CupcakKe се похвали, че са заедно в студио. 941601-5 Снимка Инстаграм", "date": "2020.01.02", "title": "ТОП 5 най-очаквани албуми през 2020 г."}
{"url": "https://www.monitor.bg:443/bg/a/view/kati-grifin-se-omyji-184749", "text": "Актрисата със завидни комедийни заложби Кати Грифин се омъжи за дългогодишния си приятел Ранди Бик. В ролята на водеща на брачната церемония, продължила по-малко от 14 минути, се превъплъти 80-годишната актриса Лили Томлин. За случая 59-годишната булка заложи на перлено бяла рокля с къс ръкав, върху която се откроява тъмен колан. Тоалетът е дело на дизайнерката Даян фон Фюрстенберг. Носителката на награди \"Еми\" и \"Грами\" и любимият й са заедно от 2011 г. Двамата оповестиха, че са се сгодили, само няколко часа преди да сключат брак.", "date": "2020.01.02", "title": "Кати Грифин се омъжи"}
{"url": "https://www.monitor.bg:443/bg/a/view/dva-rejsa-se-chuknaha-postrada-baba-peshehodka-184751", "text": "Два автобуса от градския транспорт в Пловдив, които карали един след друг, се нанизаха. Вследствие на удара първото возило отскочило напред и блъснало пресичаща пенсионерка на 71г. При пътното произшествие имало и втора наранена баба, която е била в първия рейс. Сигналът за случилото се бил получен на 112 минути след 12 часа в четвъртък, съобщиха от полицията в Пловдив. Рейсовете с номера 12 и 16 се движели един след друг по бул. „Руски”. Пред номер 45 на около стотина метра от кръстовището с бул. „Шести септември” на пешеходна пътека тръгнала да пресича внезапно възрастната пешеходка на 71г. На това място на булеварда има поставени светофари, но те не работят. Водачът на първия автобус № 12, който е на 62 години, видял бабата и набил рязко спирачките. Зад него обаче вторият автобус № 16 с 51-годишен шофьор не успял да реагира толкова бързо и поради неспазване на дистанция, ударил колегата си. Първият рейс се отместил напред и блъснал бабата, която била откарана в болница във видимо тежко състояние. В следствие на сблъсъка между автобусите има още една пострадала пътничка, возеща  се в  автобус с номер 12- това е друга 70 годишна жена, която при рязкото спиране се е ударила в предната седалка и има нараняване в лицево- челюстната област.", "date": "2020.01.02", "title": "Баба пешеходка пострада след сблъсък на два рейса"}
{"url": "https://www.monitor.bg:443/bg/a/view/karanikolov-obeshta-cenata-na-vodata-v-pernik-da-ne-se-uvelichava-184747", "text": "Цената на водата в Перник няма да се увеличава. Това увери икономическият министър Емил Караниколов от Перник.  По думите му в петък местното \"В и К\" ще излезе със становище, че няма да подпише нарастването на цената на водата в Перник. \"Не може в кризисно положение, при което не се подава вода, тя да е по-скъпа\", категоричен е Караниколов. Подготвя се и нов график на водния режим, който до края на деня ще бъде предоставен от \"ВиК\" - Перник. Притокът в язовир \"Студена\" е увеличен с 20л/сек. в резултат на снеготопенето и предприетите мерки. По думите му наличният обем на водоема се запазва 2,6 млн. куб.метра. \"Имахме няколко проекта, с които искахме или да почистим земна маса, или да я трамбоваме, но към момента експертите от \"В и К\" ни предупреждават, че при такива действия ще направим замътяване\", коментира Караниколов. Вече е взето решение на десет локации по река Струма към Перник да се направят сондажи. Те ще се използват в случай на необходимост за доставка на вода. Вероятно утре, или вдруги ден, ще се направи анализ за 48 часа на водосбора от пещерни извори. \"Ще проследим за колко време ще се възстанови водата, която ще изтеглим от изворите. Ако е толкова бързо, колкото очакваме,ще можем да предприемем по-мащабни действия\", посочи Караниколов. Още на 31 декември са пристигнали обещаните от правителството пари в община Перник и сега кметският екип прави възлаганията на обектите, допълни министърът. Караниколов добави, че ще се следи стриктно проблемът с водата в пернишкия квартал \"Църква\".", "date": "2020.01.02", "title": "Караниколов обеща цената на водата в Перник да не се увеличава "}
{"url": "https://www.monitor.bg:443/bg/a/view/usik-otvori-pyt-za-mach-na-pulev-s-djoshua-184761", "text": "Украинецът Олександър Усик отвори път за мач между Кубрат Пулев и Антъни Джошуа през пролетта. Това стана възможно, след като той поиска да му бъде организирана още една среща преди да срещне британския доминант в тежка категория. Усик е задължителен претендент в WBO, а Пулев – във версия IBF. Така сега мениджърът Еди Хърн е принуден от украинския си клиент да му договори мач с Дерек Чисора в средата на март, а чак след това да мисли за негов мач с Джошуа. Това пък означава, че на пролет британецът ще е свободен и ще може да защитава титлата си в IBF срещу задължителния претендент Кубрат Пулев. А докато има задължителни претенденти, Антъни Джошуа не може да се бие с друг опонент. За да го направи, той трябва да оваканти титлите си, което засега не стои на дневен ред пред британеца, а и графикът на другите големи имена в категорията е запълнен. Така Джошуа ще трябва да се бие с Кубрат. Цялата ситуация бе разкрита от импресарио на Джошуа и на Усик – Еди Хърн. \"Олександър Усик е много трезвомислещо момче. Той иска да има още един голям двубой, преди да се изправи срещу Джошуа. Затова сега му редим мач с Дерек Чисора. Все пак не трябва да мислим, че мач Усик - Джошуа е гарантиран. Все пак Антъни може да падне от Пулев, може да се контузи, може да освободи колана си, така че има много вероятности\", коментира Хърн и допълни: „Сигурен съм, че един ден ще видим двубой между двамата. Това би било велик мач, колосално събитие, между двама от най-великите боксьори в момента. Вярвам, че няма да се стигне до овакантяване на титлите на Антъни и ще видим очакваните битки\".  ", "date": "2020.01.02", "title": "Усик отвори път за мач на Пулев с Джошуа"}
{"url": "https://www.monitor.bg:443/bg/a/view/kulturnijat-turizym-izmestva-morskija-184746", "text": "Културният туризъм измества морския като предпочитана дестинация за почивка, смята проф. Румен Драганов от Института за анализи и оценки в туризма (ИАОТ). За предпоследния месец от изминалата година се отбелязва 6% ръст на туристите. През празничната седмица 185 млн. европейци са стегнали куфарите за различни дестинации. За последната седмица у нас 540 хил. души са използвали туристически услуги, а 140 хил. са пътували до чужбина. Най-честите посетители на България са от Гърция,Австрия и Испания, обясни проф. Драганов. Според експерта част от хората идват у нас за туризъм, но някои минават само транзитно. Има още пазари и борси, на които страната трябва да се позиционира. Страната ни прави 1% от европейски туризъм, уточни още той в ефира на Bulgaria ON AIR.", "date": "2020.01.02", "title": "Културният туризъм измества морския"}
{"url": "https://www.monitor.bg:443/bg/a/view/razsledvat-plevenska-vryzka-za-bokluka-na-ndrageta-ot-italija-184755", "text": "В Плевен и региона продължава мащабното разследване на калабрийската мафия Ндрангета, при което властите в Италия арестуваха над 300 мафиоти, включително и една българка и вече се провежда в България. Очаква се на брифинг на МВР по-късно днес да бъдат обявени подробности за българската връзка по случая. Главният секретар на МВР Ивайло Иванов лично ръководи действията на полицията. Той е заминал на мястото на операцията, след като по-рано тази сутрин подробности по следствените действия са били обсъждани от премиера Бойко Борисов, главния прокурор Иван Гешев и ръководството на МВР.  През първата половина на декември карабинерите от Милано задържаха незаконен товар от 815 тона боклуци, предназначени за нашата страна. Открити бяха 582 бали отпадъци, натоварени в 17 вагона, а търговската им стойност на пазара се изчисляваше на 130 000 евро. Седмица по-късно последваха и арестите на стотици мафиоти от Ндрангета, включително и политици, адвокати, счетоводители и служители на държавната администрация.", "date": "2020.01.02", "title": "Разследват плевенска връзка за боклука на Ндрагета от Италия"}
{"url": "https://www.monitor.bg:443/bg/a/view/bivshijat-avtobos-karlos-gon-izbjaga-v-kalyf-184750", "text": "Токийската прокуратура започна обиски в резиденцията на бившия президент на френско-японския автомобилен съюз Рено-Нисан-Мицубиши (Renault-Nissan-Mitsubishi) Карлос Гон в японската столица. Започнало е разследване на бягството на Гон, информира агенция Киодо. Японските правоохранителни органи разследват бягството на Гон от Япония и се опитват да изяснят кой му е помогнал да напусне нелегално страната. Засега има основания да се предполага, че на Гон са му помогнали няколко души и те са издирвани. Срещу Гон е заведено ново дело за нарушаване на миграционното законодателство на Япония. На 31 декември бе съобщено, че Гон е избягал от Япония в Ливан. Същия ден той самият потвърди този факт, обвинявайки японското правосъдие, че действа несправедливо и пристрастно. Към момента не е известно как Гон, намиращ се под домашен арест и постоянно наблюдение от полицията, е успял да напусне Япония. По-рано ливански медии съобщиха, че Гон е бил изведен от провинциално японско летище в калъф за музикални инструмент след частен концерт в дома му в Япония, а след това е бил транспортиран в Ливан от Турция с частен бизнес самолет. Според източници на Ройтерс планът за бягството му е бил подготвян в продължение на три месеца. Пилотът на частния самолет, с който Карлос Гон е летял от Истанбул до Бейрут, пък не е имал представа кой е неговия пътник. Турската полиция задържа седем души, включително четирима пилоти. Това обяви говорител на турската полицията пред \"Ройтерс\". Гон, който има френско, бразилско и ливанско гражданство, бе арестуван от Токийската прокуратура на 19 ноември 2018 година. Следствието твърди, че той не е декларирал коректно размерите на възнаграждението си от 9 милиарда йени или над 80 милиона долара като председател на съвета на директорите на Нисан от 2010 до 2018-а. Повдигнати му бяха и други обвинения за финансови злоупотреби, а през април миналата година Гон бе освободен от затвора и поставен под домашен арест срещу гаранция от 1,5 милиарда йени (13,8 милиона долара). След бягството му японски съд нареди тя да бъде конфискувана.  ", "date": "2020.01.02", "title": "Бившият автобос Карлос Гон избяга в калъф"}
{"url": "https://www.monitor.bg:443/bg/a/view/futbolist-1-zadyljen-da-dari-pone-112-topki-184752", "text": "Минимум 112 топки ще трябва да подари на деца от футболни школи футболист №1 на България за 2019 г. Кой е той ще разберем на 5 януари на церемонията по връчване на наградите от 59-ата анкета \"Футболист на годината\", която ще се проведе в Централния военен клуб в София. За пета поредна година избраният за най-добър в България ще трябва да покаже и отговорност, приемайки предизвикателство от Българската асоциация на спортните журналисти: \"Колкото спортни журналисти са гласували в анкетата, поне толкова футболни топки да дари победителят на школа или школи по негов избор.\" За изминалата година своя вот в допитването дадоха точно 112 спортни журналисти от 44 медии, така че избраният за №1 ще трябва да дари минимум 112 топки. Стотици топки на малчугани от цяла България подари победителят за 2015, 2016 и 2017 г. Ивелин Попов. Навръх 23-ия си рожден ден през ноември 2019-а футболист №1 за 2018 г. Кирил Десподов също се срещна лично с деца, тръгнали по стъпките му, за да им подари не само футболни топки, но и допълнително вдъхновение. 59-ото издание на анкетата \"Футболист на годината\" се организирана в партньорство от \"Дакс Медия\", Българската асоциация на спортните журналисти и Българския футболен съюз. На церемонията на 5 януари ще стане ясна призовата тройка за 2019 г. Ще бъде награден и треньор №1 за изминалата година заедно с неговите подгласници. Наградите си ще получат и най-добрите по постове в българското първенство за 2019-а. Отново ще бъде отличен и №1 на България в женския футбол. За четвърта поредна година ще бъде връчена и наградата \"Лъвско сърце - Трифон Иванов\".", "date": "2020.01.02", "title": "Футболист №1 задължен да дари поне 112 топки"}
{"url": "https://www.monitor.bg:443/bg/a/view/selekcioneryt-na-ungarija-marko-rosi-pritesnen-ot-mantaliteta-na-bylgarite-184754", "text": "Селекционерът на Унгария Марко Роси се изказа ласкаво за България, но все пак смята, че отборът му има отлични шансове да победи в София през март. Италианският треньор определи като най-голям проблем за унгарците манталитетът на българите. \"Българските футболисти имат типичния балкански манталитет - заяви Роси пред медиите в Унгария. Те успяват да намерят резервите, от които имат нужда, за да надскочат възможностите си. Точно това, което ни липсва на нас и което ни пречи да вървим напред. Съвсем не е лесно. Гледахме “Лудогорец”, който победи “Ференцварош” в Будапеща за Лига Европа и почти го направи и в Разград. Ние имаме по-добри шансове да спечелим срещу България в София, отколкото срещу Исландия в Рейкявик. Или срещу други отбори. Ако погледнем по друг начин, жребият е много благосклонен към нас\", призна италианецът. \"Не сме в състояние да подценим нито един отбор, още повече, че България е горе-долу на нашето ниво. Освен това, те ще бъдат домакини\", завърши Марко Роси. България ще приеме Унгария в бараж за Евро 2020 на 26 март от 21:45 часа на Националния стадион \"Васил Левски\".", "date": "2020.01.02", "title": "Селекционерът на Унгария притеснен от манталитета на българите"}
{"url": "https://www.monitor.bg:443/bg/a/view/novogodishnijat-mahmurluk-struva-5-mlrd-na-london-184756", "text": "Новогодишните махмурлуци причиняват на британската икономика щета в размер на 5 милиарда паунда, като една осма от служителите на Острова ще си вземат болнични на 2 януари, пише в. \"Дейли мейл\". Това е така, защото вторият ден на януари е първият работен след празниците. В него се концентрират както \"щетите\" след злоупотреба с алкохол по Нова година, така и типичните за сезона простудни и грипни заболявания. Затова тази първа януарска седмица се оказва най-натоварената за здравноосигурителната система на Великобритания. Тя ще трябва да изплати 18 милиона болнични, като бенефициентите сред британските дами ще бъдат с една трета повече, в сравнение с мъжете. Но като цяло отсъствията по болест непрекъснато намаляват сред поданиците на Нейно Величество. Средностатистически през 2018 година британците са ползвали 4,4 болнични дни, сравнени със 7,2 през 1995 година.", "date": "2020.01.02", "title": "Новогодишният махмурлук струва на Лондон 5 млрд."}
{"url": "https://www.monitor.bg:443/bg/a/view/za-pyrvi-pyt-bebe-ot-dupnica-se-rodi-v-avstralija-184734", "text": "449 са новите жители на община Дупница през 2019 година, показва справката на администрацията. 86 от тях са родени в чужбина, като най-много са проплакали в Италия – 22, следвани от Великобритания - 19, САЩ - 14, Германия - 9, другите са от Белгия, Испания, Кипър, Канада и др. За първи път има родено дупничанче в Австралия – Оливия. Малката принцеса е първо дете на родителите си – Йордан и Мария Коцеви. „Оливия се роди на 8 март миналата година в Сидни. Доколкото зная, няма друго бебе, което е записано като жител на Дупница и раждало се поне последните 30 години в Австралия“, коментира общинският съветник Йонко Гергов, на който Оливия е племенничка. Последното дупничанче родено през 2019 година е Емили Методиева, което е поело първата си глътка въздух на 31 декември в частната болница на града. „Най-популярни през миналата година имена са – Моника, Емили, Калоян, Божидар, а по-екстравагантните са – Ейми, Мелани, Таная, Анибал, Дилара. Радващо е, че продължава тенденцията да намаляват броя на бракоразводните дела, за сметка на сватбите. 139 са сключените бракове за Дупница, а 74 са разводите. До преди няколко години, съотношението бе почти 1 към 1. Първото раждане тази година е на 1 януари в 16,40 часа в частната болница. Бебето се казва Василен и е първият жител на община Сапарева баня“, коментираха още от кметската администрация. Данните през изминалата година показват, че смъртността в Дупница продължава да е висока. Починалите в града са 612, а в селата 136. Най-висока смъртност отбелязват селата Крайници - 26, Яхиново - 18, Джерман - 16.", "date": "2020.01.02", "title": "За първи път бебе от Дупница се роди в Австралия"}
{"url": "https://www.monitor.bg:443/bg/a/view/britanskata-kralica-nagradi-olivija-nutyn-djon-184743", "text": "Родената във Великобритания австралийска певица Оливия Нютън-Джон е сред отличените в традиционните британски новогодишни награди на кралицата. Изпълнителката, чиято кариера вече продължава повече от пет десетилетия, беше включена в престижния списък с годишни постижения. Английските герои по крикет Джо Рот и Бен Стоукс също получиха награди след първата победа на световната купа по крикет миналото лято. Списъкът с награди за Нова година на кралица Елизабет II признава изключителните постижения в света на шоубизнеса, спорта и политиката, както и обществения принос на определен брой обикновени граждани. 1 097 имена бяха включени в списъка за 2020 г., почти две трети от които са хора, наградени за изключителна работа в или за местни общности. Нютън-Джон, която посвети голяма част на своето време и известност на благотворителни организации, след като се бори с три различни диагнози на рак от началото на 90-те, заяви, че е “изключително развълнувана, вдъхновена и благодарна” да получи наградата. и съм толкова благодарна, че съм призната по този начин от Обединеното кралство”, заяви каза тя пред Британската асоциация на пресата.", "date": "2020.01.02", "title": "Британската кралица награди Оливия Нютън-Джон "}
{"url": "https://www.monitor.bg:443/bg/a/view/70-hil-megavatchasa-kupeni-na-edro-za-pyrvija-raboten-den-184733", "text": "107 лв. на мегаватчас доближи на едро токът за първия работен ден, сочат данни от сайта на БНЕБ. Базовата енергия е била изтъргувана вчера в сегмента „Ден напред“ на средна цена от 90,77 лв./МВтч, пиковият ток е достигнал средна цена от 106,64 лв./МВтч, а извънпиковата в часовия диапазон от 01:00 до 08:00 часа и между 21:00 и 24:00 часа - по 74,90 лв./МВтч. За петък средната цена на пиковата енергия достигна 136,07 лв. за мегават час, извънпиковият се изтъргува в четвъртък по 96,25 лв./МВтч. От Българската независима енергийна борса (БНЕБ) информират, че търгуваните количества на последната за 2019 г. тръжна сесия на пазар \"Ден напред\" а ден на доставка 1 януари 2020 г. Средната почасова мощност е била 1494,4 мегавата. Това е най-високият търгуван дневен обем от 19 януари 2016 г., когато е започнал работата на пазар \"Ден напред\", допълват от БНЕБ. Борсовият оператор през 2019 г. е отчел общо шест рекорда, пише още в съобщението. \"Газов хъб Балкан\" започва от днес многостранна търговия на организирания борсов пазар, съобщиха от дружеството. Сделки се очаква да се правят и в сегментите краткосрочен сегмент (spot), дългосрочен сегмент и брокерска услуга. Краткосрочният (спот) сегмент на платформата ще предлага краткосрочни стандартизирани продукти \"в рамките на деня\", \"ден напред\", както и продукти за нуждите на балансиране на мрежата на операторите на газопреносни мрежи. За удобство на членовете на платформата ще се предлагат и комбинация от няколко поредни газови дни - продукти уикенд, отделни дни и комбинация от тях. номер 312/2014, уточняват от газовия хъб. Дългосрочният сегмент на платформата за търговия ще предлага продукти, търгуеми на средносрочна и дългосрочна база на анонимен принцип, както следва - месечни (до 60 месеца напред); тримесечни (до 20 тримесечия напред); годишни (до 5 календарни години напред), се посочва още в съобщението. Брокерската услуга дава възможност за подписване на договори за покупка на газ от страна на крайни клиенти/крайни снабдители, пряко присъединени към газопреносната система на България, без за тях да възникват разходи за членство на платформата за търговия и без да има нужда да получават достъп до услугите по достъп и пренос през мрежата.", "date": "2020.01.02", "title": "107 лв. на мегаватчас доближи на едро токът за първия работен ден (ОБНОВЕНА)"}
{"url": "https://www.monitor.bg:443/bg/a/view/djuliana-gani-gushna-sin-184731", "text": "Мис Силикон 2013 Джулиана Гани стана майка. Изкусителката, която обяви, че е бременна на сцената на шоуто \"Маскираният певец\" чак в седмия месец, гушна първородната си рожба навръх Нова година. За благата вест съобщи младата майка с пост в социалните мрежи. Тази нова година обаче нямах какво да си пожелая! Небето беше озарено от цветна заря, очите ми блестяха от сълзи, а прегръдката ми запълнена от двамата мъже на моя живот! Тази нова година беше различна! Беше тиха и сгушена в една болнична стая, а аз нямах нужда от нищо друго! Тази нова година бяхме трима и разбрах смисъла на живота!”, написа Гани и сподели снимка с ръчичката на сина си. Бебето е момченце, като красавицата и годеникът й Илиян Найденов разкриха пола през декември.", "date": "2020.01.02", "title": "Джулиана Гани гушна син"}
{"url": "https://www.monitor.bg:443/bg/a/view/borisov-inspektira-remonta-v-sofijskata-duhovna-seminarija-184732", "text": "Премиерът Бойко Борисов посети ремонтираната Софийската духовна семинария „Св. Йоан Рилски“. За реконструиране на общежитията в сградата бяха отделени 5 милиона лева. През 2017 г. правителството отпусна 2,4 милиона лева за укрепване, преустройство и основен ремонт на помещенията и сградата. „Близо милион дадохме и за джамията в Разград. Към 5 милиона дадохме и за манастира в Кърджали. Възстановихме и църквата. Стана много хубаво”, изтъкна Борисов. Премиерът разгледа стаите, в които спят учениците от семинарията, и остана доволен от направеното. „Новата година да ни тръгне с божията помощ. Без Господ нищо не може да се направи”, отбеляза Борисов и добави, че за съжаление днес дарителите за храмовете са малко, но държавата активно подпомага вероизповеданията. Служителите в семинарията обясниха, че след ремонта са идвали хора от чужбина, които казват, че такива условия няма дори и при тях.  Борисов седна на един от новите чинове в класната стая и разгледа техника, с която се учи. \"Не вярвах, че и вие сте минали на лаптопи\", обърна се той към свещениците. \"Минахме, как. Това са новите технологии. Имаме интерактивна дъска и 3D - може да се види как функционира сърцето, например\", отвърнаха му те. \"Първо да видят как работи, а после го зареждаш с духовност, нали\", пошегува се премиерът.", "date": "2020.01.02", "title": "Борисов инспектира ремонта в Софийската духовна семинария "}
{"url": "https://www.monitor.bg:443/bg/a/view/rekord-maraja-keri-ima-1-hitove-v-4-razlichni-desetiletija-184735", "text": "Благодарение на коледния си хит \"All I Want For Christmas Is You\" Марая Кери стана първият изпълнител, оглавил класацията на \"Билборд\" за сингли през четири различни десетилетия. Коледният хит, издадено през 1994 г., за трета поредна седмица е начело в чарта Хот 100. Марая Кери оглави с него класацията за сингли в средата на декември след 25-годишно очакване. \"All I Want For Christmas Is You\" за първи път попада в Топ 10 на класацията едва през декември 2017 г. Година по-късно хитът бележи най-високото си класиране - трето място в чарта.  С постижението си Марая Кери става първият изпълнител, чиито хитове са оглавявали класацията през четири различни десетилетия, стартирайки от 90-те години на миналия век.  Само осем други изпълнители са успявали да оглавят чарта за сингли през три различни десетилетия - Стиви Уондър, Майкъл Джексън, Елтън Джон, Джанет Джексън, Мадона, Кристина Агилера, Бритни Спиърс и Ъшър. Марая Кери е единствената, покорила върха в класацията през 90-те години на миналия век и през десетилетията след 2000, 2010 и 2020 г.  Следващите три позиции в чарта също се заемат от коледни сингли -\"Rockin' Around the Christmas Tree\" на Бренда Лий, \"Jingle Bell Rock\" на Боби Хелмс и \"A Holly Jolly Christmas\" на Бърл Айвс.  Челната петица в класацията Хот 100 на \"Билборд\" се допълва от рапъра Пост Малоун с парчето \"Circles\".", "date": "2020.01.02", "title": "Рекорд: Марая Кери има №1 хитове в 4 различни десетилетия"}
{"url": "https://www.monitor.bg:443/bg/a/view/holandija-oficialno-stana-niderlandija-184736", "text": "Oт началото на тази година името Холандия /Holland/, официално престава да съществува като обозначение на държавата Нидерландия. От сега нататък институциите, местните власти, университетите, частните компании и медиите трябва да използват името \"Нидерландия\". Правителството вярва, че тази мярка ще позволи на страната да се отърве от имиджа си на място, свързано с наркотици и проституция. Властите на страната смятат, че това решение ще преразпредели туристическия поток, тъй като днес повечето туристи посещават именно исторически старата Холандия - Амстердам и Хага - и тези градове не могат да се справят с огромния приток на посетители. Реформата за смяната на името на страната ще струва на бюджета на кралството 200 хиляди евро. По-рано стана известно, че властите в Амстердам искат да премахнат употребата и на названието „Квартал на червените фенери“. Обичайното име напълно ще изчезне от градските знаци - то ще бъде заменено с историческото име на квартала „De Wallen“. Националният съвет за туризъм от своя страна се надява туристите да започнат да посещават нови и по-нестандартни дестинации в Нидерландия.", "date": "2020.01.02", "title": "Холандия спря да съществува - стана Нидерландия"}
{"url": "https://www.monitor.bg:443/bg/a/view/pyrvo-bebe-i-v-blagoevgrad-184739", "text": "Преди обед изплака първото бебе за 2020 г. и в благоевградското родилно отделение. Родителите й го нарекоха Нерин Караибрахим и са от гърменското село Дебрен. Малката госпожица тежи 3,650 кг и излезе на белия свят с ръст 53 см. Тя е второ дете на щастливата 29-годишна майка Найле, която преди 2 години роди момче пак в благоевградското родилно отделение.", "date": "2020.01.02", "title": "Първо бебе и в Благоевград"}
{"url": "https://www.monitor.bg:443/bg/a/view/lebron-s-osmi-tripyl-dabyl-za-sezona-v-nba-184740", "text": "Леброн Джеймс завърши с 31 точки, 13 борби и 12 асистенции за осмия си трипъл-дабъл през сезона, а Антъни Дейвис отбеляза 26 точки и спечели 11 борби при победата на „Лос Анджелис Лейкърс“ със 117:107 срещу „Финикс“ в мач от НБА. Джеймс бе с двуцифрен актив по точки и асистенции до почивката, а „Лейкърс“ стигна до трета поредна победа. Тя бе и 27-а за отбора през редовния сезон и с нея „езерняците“ поведоха в Тихоокеанската дивизия. Девин Буукър вкара 32 точки и Кели Обре добави 26 за „Сънс“. Янис Антетокунбо отбеляза 32 точки и спечели 17 борби, а лидерът в общото класиране „Милуоки“ надви със 106:104 „Минесота“. Най-полезният играч от миналата година записа 30-и дабъл-дабъл в 33 мача от началото на сезона, а Крис Мидълтън добави 13 точки за победителите. Те вече са с 31 победи за сезона. Мичъл Робинсън вкара всичките си 11 стрелби и завърши с 22 точки, а Джулиъс Рандъл добави още толкова и спечели 13 борби при победата на „Ню Йорк“ със 117:93 срещу „Портланд“. „Никс“ записа трета поредна победа и вгорчи завръщането в \"Медисън Скуеър Гардън\" на Кармело Антъни, който завърши с 26 точки. Ди Джей Огъстин записа личен рекорд за сезона с 25 точки при победата на „Орландо“ със 122:101 срещу „Вашингтон“. Никола Вучевич завърши с дабъл-дабъл при 20 точки и 12 борби, а „Меджик“ прекрати серията си от четири поредни загуби като гост в НБА.", "date": "2020.01.02", "title": "Леброн с осми трипъл-дабъл за сезона в НБА"}
{"url": "https://www.monitor.bg:443/bg/a/view/rusalii-goniha-zlite-sili-stanchinarski-igri-zavladjaha-petrich-v-pyrvija-den-na-2020-a-godina-184723", "text": "Станчинарските игри завладяха най-южния град на Бълагария – Петрич в първия ден на Новата 2020 година. Отколешната традиция оживя за ппореден път. Станчинари гониха злите сили с изпълнение на характерни русалийски танци, маски, персонажи. Така създадоха неповторима атмосфера за жителите и гостите на община Петрич за поредна година. 11 станчинарски групи, в които бяха около 1 500 участници се включиха в тазгодишното издание на игрите, съобщиха от пресцентъра на общината. Всяка група разполагаше с 20 мин. за представяне на сцената. Хиляди се наслаждаваха на прекрасната им изява. Класирането подреди компетентно жури в състав: доц. Петър Петров, гл. ас. Румен Дешев, етнологът Борислав Мутафчийски, д-р Кирил Алексиев-директор на Регионален исторически музей, Румяна Хаджиева-етнограф. На първо място бе класирана станчинарската група на кв. „Дълбошница“ с р-л Иван Яръмов, на второ място станчинарска група  „Братя Соколови“ с р-л Симеон Соколов, на трето място станчинарска група кв. „Казармите“ с р-л Алеко Трайков. Традиционно, връчени бяха и шест специални награди. Призът „Най-малък участник“ беше присъден на трима участници в игрите, на възраст – 45 дни, 2 и 3 месеца. Наградата за най-възрастен участник получи 80-годишният Иван Митов от групата на кв. „Виздол“. Призът за най-добра маска получи групата на кв. „Поляните“ с р-л Георги Петров, за най-добър персонаж отличието е за група кв. „Виздол“ с р-л Димитрина Спирова, за най-добро представяне на русалийски игри бе отличена групата на кв. „Център“ с р-л Николай Василев, за най-добре представени обреди и обичаи наградата получи група кв. „Шарон“ с р-л Никола Хаджиев. Станчинарските игри в Петрич преминаха при перфектна организация и без инциденти.", "date": "2020.01.02", "title": "Русалии гониха злите сили. Станчинарски игри завладяха Петрич "}
{"url": "https://www.monitor.bg:443/bg/a/view/togo-edin-istinski-supergeroj-bez-nametalo-184619", "text": "С всяка изминала година като че ли киното все повече страда от липса на смислени сценарии за сметка на ефекти и лъскави костюми. Преди дни обаче се появи филмът „Того“ - една неразказана до този момент история по действителен случай, която си заслужава да бъде чута. Лентата се разписа с премиера в новата платформа Disney+, но това далеч не е детска приказка. Сюжетът проследява живота на сибирското хъски Того, родено през далечната 1913 г. Собственикът Ленард Сепала, чиято роля е поверена на Уилям Дефо, е убеден, че кучето е твърде непокорно и негодно за кучешки впряг. Той цели два пъти се опитва да се отърве от него. Того обаче винаги намира пътя към вкъщи и с бързината си си извоюва място като водач на впряга. Когато животинчето става на 12 години градчето Ноум, Аляска, е застрашено от епидемия. Дифтерит покосява всички деца в района, а времето е твърде опасно за да бъде направена доставка на животоспасяващ серум по въздух. Единствената надежда са Того и впрягът на Сепала. Ясно е за всички, че така обричат животното на сигурна смърт, тъй като е на преклонна възраст. Спасителната мисия всъщност преминава на щафетен принцип. В нея участват 20 водачи с техните кучета, но най-дългото и рисково разстояние се пада на Того. Силни ветрове, минусови температури и пропукано езеро са само част от премеждията на героите. Филмът представя невероятни сцени на издържливост, които не са холивудска измислица, а са се случили наистина. Тъжното е, че днес всеки знае само Балто. Причината – той е едно от кучетата-водачи при последната щафета, а името му звучало по-приемливо за местната преса. Неговият пробег не е без значение, но е в пъти по-лесен от този на Того и компания. Балто и стопанинът му обаче обират цялата слава и кучето дори е почетено със статуя в централния парк на Ню Йорк. Затова е толкова важно да научим историята на истинския супергерой Того, спасил десетки животи през 1925 година. Освен Дефо, в „Того“ участват още Джулиан Никълсън, Кристофър Хейърдал, Майкъл Гастон и други. В повечето сцени пък като главния герой на четири крака виждаме кучето Дизел. На режисьорския стол сяда Ериксън Кор, а сценарият е дело на Том Флин.  ", "date": "2020.01.02", "title": "Того – един истински супергерой без наметало"}
{"url": "https://www.monitor.bg:443/bg/a/view/8-godishno-se-napi-s-vino-na-nova-godina-184724", "text": "През Спешно отделение на МБАЛ Добрич в новогодишната нощ са преминали 105 пациенти, съобщават от здравното заведение. От тях 73-ма са възрастни и 32 деца. Регистриран е само един случай на пострадал от пиратки. Той е с контузия на окото и е насочен за лечение във Варна. На 1-ви януари  в 2 и 30 часа е прието 8-годишно дете с отравяне от алкохол. То било на гости на баба си и дядо си. Точно в полунощ възрастните излезли да гледат от терасата празничните илюминации на площада, а през това време хлапето надигнало бутилката с вино. Детето е консултирано с токсиколог, направен му е скенер на главата. За кратко е престояло в ОАИЛ . В момента е настанено в детско отделение в добро състояние,  без опасност за живота, като лечението му продължава. Още един случай на алкохолно опиянение е  регистриран, този път на 65- годишен мъж, който е прегледан,  но не е хоспитализиран, съобщават от болницата в Добрич.", "date": "2020.01.02", "title": "8-годишно се напи с вино на Нова година"}
{"url": "https://www.monitor.bg:443/bg/a/view/myj-pochina-sled-sbivane-v-lukovit-184744", "text": "36-годишен мъж е починал в болницата в Плевен след сбиване в Луковит. Това съобщиха от пресцентъра на МВР. На 31 декември в областната дирекция бил получен сигнал от болница в Плевен за починал 36-годишен мъж, настанен за лечение след участие в сбиване на 3 декември в Луковит. В районното управление в Луковит е образувано досъдебно производство за причиняване на смърт по непредпазливост и работата по изясняване на всички обстоятелства по случая продължава под наблюдението на Окръжна прокуратура –Ловеч.", "date": "2020.01.02", "title": "Мъж почина след сбиване в Луковит"}
{"url": "https://www.monitor.bg:443/bg/a/view/pochina-edinstvenata-dojivjala-100-godini-partizanka-musha-hadjiivanova-184725", "text": " Часове преди настъпването на Новата 2020 година си отиде от този свят Мария Хаджииванова. Тя беше единствената оцеляла до наши дни партизанка, позната като баба Муша. Тя си отиде от този свят на 100 години в дома си. Изпратиха я дъщеря й Роза, внуци и правнуци. Баба Муша не се предаде лесно – четири пъти изпадаше в кома в последните няколко седмици, но лекарите я връщаха в съзнание.За петия път вече нямаше сили.   Мария Хаджииванова е родена на 2 септември 1919 година в Якоруда. Тя е сестра на политзатворник, а по-късно партизанка в Якорудския отряд. С нищо не се различаваше от мъжете – партизани: „Аз съм от селско семейство. Занимавахме се със земеделие. А ние, момичетата, като пораснахме станахме жетварки на по-заможните. Ходихме да копаем, да жънем, да си изкараме някой лев да си купим дрешки. Завърших прогимназия и откриха техникум за момичетата „шев“ и „готварство“, а за момчетата - „земеделие“. Но го закриха след това. Научих се да шия. Имам по-голям брат, който имаше голяма шивачница. В нея идваха хора от цялата разложка околия. Той ме въвлече в това нещо. Много ме обичаше. Аз съм единственото момиче от Якоруда. Единствената партизанка. След това излезе жената на един журналист Георги Боков, бащата на Ирина Бокова. Излезна към края – през август. Брат ми след две години и половина излезна от затвора и отвори шивачница в центъра на Якоруда. Мъжа ми Георги Хаджииванов издържа 5 години и половина в затвора, излезе през 1939 година. След него излезе и Парапунов. С него бяхме много близки и още от затвора ми изпрати семеен подарък. Ние сме 106 души партизани от Якоруда. Над 500 ятака има. Аз не ги познавам ятаците, не съм работила с никого от тях. Виждам ги след 9 септември. У нас идваха ръководителите на 4-та оперативна зона. Като загина Парапунов – от засада на Баларбаши, над Благоевград) остана Никола Рачев на негово място. Моят мъж – Георги Хаджииванов беше голяма личност в Якоруда. Честен, раздаваше се за хората.Той отговаряше за доставката на оръжие за партизаните и за доставката на храни, всичко необходимо. Аз купувах лекарства от аптеката когато имаше нужда. Пращахме им колети – парче сланина и курабии. С Георги си исахме си писма, а аз споделях какво се случва в Якоруда. Отначало нямаше намерение да се женим, но се оженихме. Аз бях единственото момиче, което общуваше с партизаните. Къщата беше опожарена от турците, бяха останали 2 стаи. От едната страна беше жп линията, а от другата – пътя. Той като работеше, аз бях с него. У нас идваха партизаните, ръководителите на 4-та оперативна зона. Постоянно месих хляб. Никола Парапунов изчезна за няколко месеца и се върна с партизански дрехи. Тогава имахме и дете, кръстихме го Сталин. След смъртта на Никола Парапунов, Никола Рачев идваше с Костадин Лагадинов. Съветският съюз беше голямо нещо за нас. Дружах и аз с тях. Още преди началото на партизанските движения ние с мъжа ми бяхме вътре. Предложих да направим емблема на групата и нарисувахме една 50-левова монета, издадената 1940 година. На нея пише „Нова въстаническа армия „Отечествен фронт““. Тя беше харесана от ръководителя Рачев, който наричахме „Войводата“. Тогава със сестра ми ушихме 150 емблеми. И така ги посрещах и изпращах до 1944 година. И Никола Рачев - Войводата все казваше „Готви се , защото ще си акушерка“. Девойката, която е дъщеря на политзатворник и беше заедно с него, се беше залюбила с Георги Мадолев и беше бременна. В батальона имахме ятаци българи, мохамедани и цигани. Те ни пазиха. И дори на блокадата ни хранеха. Беше дълга. Но животните бяха гладни и трябваше да се ходи да се оре. Пускаха някои на полето, работиха по цял ден и като се виждахме в Якоруда те ни даваха техните филии хляб. Първата вечер се случи да служим на пост с мъжа ми. Той от едната страна, аз от другата. Още на първия ден имахме военни обучения. Давахме команди за Белица и Разлог. Хранехме се с хляб, попара, а по-късно партията вземаше от по-богатите овци и имаше месо винаги. Аз постоянно имах работа като млада партизанка. На 18 май сняг, студено и гледам три огнени кълба в Якоруда. Аз бях на пост, заедно с Хаджията и един другар от Банско. После разбрах, че три къщи са запалени. Тогава синът ми излезнал и казал „Чичо, не разваляй къщата, защото ще дойдат мама и татко и ще те запалят“. Тогава той сам поискал огън и се запалил. Направихме акцията и получих награда – нова сръбска пушка. В колко акции си участвала? - Във всички, които имаше. В горските стопанства, два пъти на Грънчар, готвихме се трети път да слезем. Не съм ходила към Разлог. По-страшно беше като бях ятачка, понеже нямах оръжие, полицията ни издирваше. А горе беше лесно – имаш оръжие, имаш всичко. Животът на партизаните беше постоянно изложен на опасност. Един път имахме задача да окупираме местната мандра да вземем кашкавал, но предишният ден го бяха иззели. Аз се грижих за бременната, тя роди на голи дъски едно момченце, което кръстихме Чавдар. До колибата имаше крави, които също трябваше да пазим от вълците. След няколко дни тя се оправи и аз отидох да видя какво става. Тогава започнаха да ни дават храна, за да започнем акцията на Бели Искър. Мен ме оставиха там. Ние готвихме там и по едно време по радиото съобщиха, че Съветската армия влиза в България. Тогава вместо на акция, ние започнахме подготовка за слизане надолу. В това време стотина нови хора бяха готови да се включат при нас. Затова бяхме избрали сборен пункт, но така и не се намерихме. И те слезнаха след 9 септември. Последваха тържества, салюти горе. Надвихме... Това беше думата. Заедно със Съветската армия надвихме. На другия ден заминахме за Якоруда с влака. Имаме много медали, много награди. Мъжът ми е герой на социалистическия труд. Като слезнахме на площада имаше маси, отрупани с трапези, а тържествата бяха започнали. Какво стана след 9 септември? Започна оня живот, след победата. Синът ми порасна, завърши Военовъздушните сили, щеше да стане генерал, но почина преди 3 години. Как се разви животът ти след 9 септември? - Не ме питай за след 9 септември. Имаше много работа. Трябваше да се строят пътища. Мъжът ми веднага след това замина, за да започнат строежите. За 11 години се местихме 10 пъти. Залесявахме гората над Якоруда. Сваляхме дърва. Местихме се в Разлог три пъти, София два пъти, Благоевград пак два пъти, Димитровград... Лагадинов беше прокурор в съда, а мъжът ми беше назначен за шеф на мина „Чукурово“. И така стана герой на социалистическия труд. Животът ни е бил все на колела в първите години. Как се чувстваш сега – 70 години след 9 септември? - Радвам се, че съм жива послучай 70 години. Не съжалявам за нищо от това, което съм направила. Тогава беше много страшно. Сега не можеш да разкажеш на никого, защото не могат да си го представят. Моят мъж много държеше за единството на партията. Но най-важното е да останем българи.", "date": "2020.01.02", "title": "Почина столетницата Муша Хаджииванова"}
{"url": "https://www.monitor.bg:443/bg/a/view/pijan-shofior-se-blysna-v-kanavka-rani-chetirima-184738", "text": "Пиян водач е причинил катастрофа на пътя Карлово-Пловдив в първите часове на 2020 година, съобщават от Областната дирекция на МВР в Пловдив. Ранени са шофьорът на колата и тримата му спътници. Полицията, отзовала се на мястото на произшествието, установила, че катастрофиралият автомобил с марка „Мерцедес“ е без регистрационни табели и е управляван от 23-годишен правоспособен водач. При движение от посока Войнягово към главен път Карлово-Пловдив мъжът губи управление над автомобила, навлиза в лентата за насрещно движение, излиза отляво на пътното платно и се блъска в канавка. Вследствие на удара моторното превозно средство се преобръща и застава странично на платното за движение. Алкохолната проба на водача е отчела положителен резултат. В резултат на катастрофата са пострадали леко водачът на автомобила, както и тримата му спътници – 19-годишни момче и момиче и 17-годишно момче, които са настанени в пловдивска болница с множество контузии, но без опасност за живота. Образувано е досъдебно производство. Работата по случая продължава.", "date": "2020.01.02", "title": "Пиян шофьор се блъсна в канавка, рани четирима"}
{"url": "https://www.monitor.bg:443/bg/a/view/zaedno-da-pomognem-na-stanimir-da-prohodi-184714", "text": "Станимир е на 7 години и е с диагноза детска церебрална парализа. За неговото лечение и рехабилитация са необходими много средства, които са непосилни за нас. Ще съм вечно благодарна на всички , които помагат Станимир да проходи. Така се обърна за помощ в социалните мрежи майката на момчето Маргарита Николова. Тя написа още: „Здравейте, мисля, че дължа кратка история на всички, които помагате Станимир да проходи. Моята история не е никак кратка, но ще се опитам да я съкратя до максимум. Станимир е една голяма, искрена и невинна душа и усмивка - моята радост и моята болка! Той бе прекрасна бременност и много тежко раждане, благодарение на \"компетентни лекари\" си носим последствията вече седем години. Още по-компетентни \"лекари\" в София и Пловдив в продължение на години и след 14 операции \"помогнаха\" на моя малък герой до такава степен, че вече да не може да стъпва на крачетата си. Нашата голяма надежда моето слънчице да проходи идва след направена успешна операция във Виена, където ни дават шанс за възстановяване . Но и днес той има нужда от специализирано лечение. Сега ни предстои дълга и продължителна рехабилитация. Благодаря на „Българската Коледа”, която ни помогна и Станимир от два месеца има вече така необходимата му позиционираща количка” ДАРИТЕЛСКА СМЕТКА UNCRBGSF IBAN BG80UNCR70001522807935 титуляр СТАНИМИР СТРАХИЛОВ ЖИВКОВ Маргарита е млада жена. Само на 36 години, но е преживяла много. Съдбата й отрежда не леката съдба да се грижи за болния си син Станимир от самото му раждане преди седем години. До нея неотлъчно е по-голямата й дъщеря Нанси, която тази година завършва видинската професионална гимназия „Проф. Асен Златаров”. Маргарита е винаги усмихната и никога човек няма да я види сърдита или хленчеща. Приела е съдбата си и се бори с живота и трудностите, колкото й позволяват силите, но не пада духом. Етична, блага, не обича да обвинява никой за съдбата си, непримирима е с нередностите, но не се отказва. Единственото нещо, което желае, е здраве за всички – за децата си, за себе и роднините си, за всички...Убедена е, че когато всяко нещо се прави с любов и желание, то се прави лесно и спори. Спокойно разказва за раждането на второто си дете Станимир - без да обвинява или съди. Убедена е, че след раждането без всякакви проблеми на първото си дете, след перфектната и следена втора бременност, нищо не подсказвало, че съдбата ще я рани дълбоко. Станимир се ражда задушен около 1 часа след полунощ във видинската болница, разказва Маргарита. Изражда я старшата сестра, която по думите й не е събудила дежурния лекар, детето не е поставено в ковьоз и в момента на раждането не е имало в отделението неонатолог. А малкият Станимир е роден в деветия месец, с перфектните мерки за едно нормално дете – близо 3 кг и 49 см. Изписват ги в идеално състояние. Едва на 4-тия месеца при един от прегледите д-р Цветан Василев, директор на болницата, вижда, че детето ми има здравословни проблеми и ги насочва към специалисти педиатри в столицата. Там след много изследвания, отхвърляне за генетично заболяване, поставят диагнозата детска церебрална парализа. От тогава до днес на Станимир са му направени 14 операции, за съжаление неуспешни, някои от които дори влошават състоянието му допълнително. Някои от операциите си бяха чист експеримент, смята Маргарита. Малкият е преглеждан от специалисти в София, Пловдив, Плавен. Така семейството стига през юни м.г. във Виена при доктор Александър Крепс. Средствата от близо 20 000 евро ги поема Фондът за лечение на деца. По време на престоя в австрийската столица майката и детето са настанени в дипломатическата мисия на България, където има апартаменти за хора, които са на лечение във Виена и заплащането е символично. Доктор Крепс установява, че Станимир към всичките си заболявания има и локсация на тазобедрената става, нещо, което в България лекарите не са забелязали, уточнява майката. Д-р Крепс извършва тежка операция, прави реконструкция на таза - с пластика и присадка на кости, на импланти, оправя обърнатото стъпало на едно от крачетата на Станимир. Операцията е през февруари 2019 г. 2 месеца Станимир е в гипс от кръста до пръстчетата на двете крачета. Днес резултатът е повече от перфектен, с усмивка разказва Маргарита. На семейството предстои ново ходене до Виена за контролен преглед и махане на имплантите. Националната здравна осигурителна каса трябва да каже дали ще поема махането на имплантите, което е около 7500 евро. „Пътувам до Виена с личната си кола и детето. Често с нас има придружител, защото това е дълъг път и Станимир не го понася много добре“, разказва майката. През август 2019 г. за първи път Маргарита се обръща за помощ към „Българската Коледа“. Още през септември Станимир е одобрен и през октомври получава така желаната и необходима позиционираща инвалидна количка. Маргарита е личен асистент на Станимир и от 1 октомври за това получава 420 лв. чисти. „Държавата чрез социални грижи отпуска за заболяването на детето ми 930 лв., но поради факта, че съм негов личен асистент, от тях спират 380 лв. и получавам още около 458 лв., разказва майката. - Но така –като личен асистент съм на трудов договор. Така, че трябва да се справям с всичко с около 1000 лв.“ Маргарита дълбоко и истински вярва, че Станимир ще има своето по-добро детство, че ще може да ходи. Бърза да сподели, че наскоро чела за таблети, със специален софтуер, които улесняват комуникацията на болното дете с околния свят. С поглед то може да задава въпросите и на екрана да се появи неговата мисъл. Надявам се някога и Станимир да има такъв, мечтае Маргарита. Но надделява здравият разум и прагматизъм и допълва, че в момента закупуването му за нея е немислимо, защото стойността му е около 5000 евро. Категорична е, че вярва в доброто и хората и, разбира се, в чудесата, които стават не само по Коледа. За каре!!!!!!!!!!!!!!!!!!!!! Благодаря от сърце на всички, които в тези години ни помагат да осъществяваме лечението на Станимир: -„Българската коледа”, Дамски Лайънс Клуб Бъдин-Видин, на учениците от видинската ПГ \"Проф. д-р Асен Златаров\" , на техните родители и не на последно място техните учители, които се обединиха и направиха невъзможното, за да помогнат на Станимир, на фондация Уникалните деца на Видин за подадената ни ръка. Благодаря на певицата Ани Хоанг, която бе главната героиня в благотворителната фотоизложба “Изкуство за живот”. Тя заедно с фотографа Теди Грозданов представиха м.г. най-добрите кадри от съвместната си работа през годините в благотворителна експозиция и събраните средства дариха за лечението на Станимир Страхилов Живков от Видин.", "date": "2020.01.02", "title": "Заедно да помогнем на Станимир да проходи "}
{"url": "https://www.monitor.bg:443/bg/a/view/britanskijat-bejanec-piratki-v-ruskata-salata-184727", "text": "На многая лета mates, Надявам се, че сте посрещнали новата година подобаващо и сте прекарали един прекрасен, бомбастичен и обграден от руска салата празник. Because I did! В интерес на истината все още ме държи махмурлукът, но и вълнението покрай събитията от новогодишния купон. За мен посрещането на новата година винаги е било специален празник. Не знам дали заради радостното очакване на новите приключения, които предстоят с това ново начало. Или пък the reason is щастието, че изпълнената с неприятности (че коя ли не е) стара година най-сетне си заминава и с всичка сила затръшвам с крак вратата след нея. Общо взето винаги на Нова година съм в приповдигнато насторение и extremely готов за party. Е, мислех си, че при мен е нещо специално преди да видя как you mates, празнувате посрещането на новата година. Firstly, купувате всичкото възможно ядене и пиене, което се намира в търговската мрежа. Честна дума, mate. Сякаш не се подготвяте за празнична веяеря, а се запасявате за ядрена война Когато на 31 декември следобед, моята съпруга Додо откри, че й трябва extra грах за руската й салата и ме изпрати до кварталнния магазин, помислих, че преди мен там е имало обир. В целия магазин беше останала само бутилка балсамов оцет, 3 стека щипки за пране и великденска боя за яйца. Продавачката седеше в ъгъла и тихо плачеше. Когато asked her дали трбява да повикам полиция, тя ме напсува и ми кресна, че заради такива като мен сега тя трябва да обикаля магазините и да търси откъде да си купи ядене за довечера. Finally, трябваше да ходя до Драгоман, за да намеря консерва с грах, за да спася новогодишното празненство, което по Конституция не може да се проведе без руска салата. I think, че ако я някой български дом на 31 декември в полунощ няма поне лъжица руска салата, новата година не идва. Просто след речта на президента става 32 декември, после 33-и и т.н., докато не се намери отнякъде порция от благодатната храна, за да се случи новогодишното чудо. Именно за тази салата искам да Ви питам, mate. Знаете ли, че тя дори не е руска? Actually, е изобретена от французина Люсиен Оливие. Вярно станало е в Москва, но дори там я наричат салата „Оливие“. Историята на това ястие е достойна за някой холивудски трилър - готвачът пазел рецептата в тайна, всички били луднали по нея, негов помощник инсценирал, че го търсят по спешност, докато той тайно я приготвял, а помощникът влязъл в кухнята и записал продуктите, които видял. Пък после помощникът напуснал и отворил конкурентен ресторант, в който започнал да продава знаменитата салта. Въобще, истински action. Така, че едно пътуване до Драгоман нищо не е представлява пред приключенията, които е преживяла тази легендарна салата. As a matter of fact, оригиналната рецепта и е завинаги загубена, а вариантът, който ядем в наши дни е доста видоизменен. For example, месото от фазан, черния хайвер и каперсите са отпаднали, а на тяхно място са се появили варените картофи. But who cares – No руска салата, no party! А, в къщи имаше парти. Бяхме поканили приятели, за да отпразнуваме заедно посрещането на 2020г. Додо блестеше наконтена в специалния си новогодишен тоалет. От уредбата свиреше неангажираща музика. Аз се опитвах всячески да проваля купона с въпросите си към всички гости защо bloody руска салата е толкова важна за посрещането на нова година. Така и не научих как се е появила традицията, however казаха ми няколко изконни мъдрости по темата. Например, че никой от гостите ни не беше ял руска салта трезвен, а пък един разви блестящата теза, че хубавото на руската салата е, че като я повърнеш пак си изглежда по същия начин. Well, да живее Българко-руската дружба! As a matter of fact, almost успях да проваля партито. Оказа се, че не съм подготивл никакви фойерверки за празненството. След като на въпрос на една от дамите на партито, признах на всеослушание, че нямам нито една пиратка, настъпи awkward мълчание. Даже музиката за малко спря. Всички погледнаха Додо със съчувствие и в далечния край на масата чух извинителен шепот: „Е, все пак е англичанин.“ Докато, обмислях дали поне да не взема един дезодорант и дане запаля струята му със запалка в опит да умилостивя гостите, на сцената излезе The bomb guy. Знаете mate, на всяко новогодишно парти има поне по един The bomb guy. Някой, който е frequently въоръжен с толкова пиротехника, че спокойно може да отвоюва сам Беломорска Тракия обратно. За The bomb  guy настъпването на месец декември е начало на ловния сезон, в който изкупува всички възможни експлоадиращи неща по магазините (а понякога и на black market) и всяка една вечер с настъпването на тъмнината се чувства задължен да взриви нещо. Well, нашият бомбаджия се оказа един мълчалив IT- псециалист от фирмата на жена ми, който разчупи тишината причинена от липсата на пиратки с леко прокашляне и полугласната реплика с поглед в земята, че „той носи малко пиратки“. В този момент отнякъде се появи цял боен арсенал, разположи се на терасата ми и така нашият скромен апартамент се включи в безкрайната кавалкада от гърмежи в Овча купел, в цяла София, а може би и в цяла България. Когато Преди повече от 7 века венецианския пътешественик Марко Поло се е върнал от Китай (след 24-годишно пътуване) и донесъл на европейците барута, едва ли е предполагал какво точно ще се случва в новогодишната нощ в България. Е, да живее българо-китайската дружба. Истинската драма настъпи, когато започна словото на президента по телевизията. Look mates, знам че, по Конституция президентът на Република България е върховен главнокомандващ на въоръжениете сили, но до този момент не предполагах, колко на сериозно приемате това. И колко in fact са въоръжените сили на България. Репликата: „Честита нова година!“, probably е еквивалента на командата на ген. Вазов: „На нож!“ по време на Битката при Дойран (българската армия убива над 60 000 гръцки и британски войници в тази битка, а дава около 500 жертви). Започнаха адски взривове. Чуваха се картечни откоси. Небето беше в различен цвят във всяка една секунда. Появи се пелена от пушек от бомбардировката. Нашата тераса беше като почетната стълбица от състезание на Формула 1 – тапи от шампанско хвърчаха навсякъде. Чуваха се ревове ( мъжки и женски): „Айдеееее!“ и „Ууууууу“. Опитвайки се да стигна до Добромира, за да я целуна за Happy new year, бях награбен поне от трима души независимо един от друг, изляха ми шампанско във врата, някой ми пусна език (don’t have a clue мъж или жена), пиратка ми гръмна в краката, нечия полудяла съседска котка се хвърли върху мен и ми издра ръката и някой ми забоде лажица руска салата в устата. Thanks Lord, всичко се успокои благодарение на Дунавското хоро. Изведнъж цялата подивяла тълпа се хвана за ръце и започна да подскача в нестройна редица под звуците на духовата музика, гърмяща от телевизията. Това беше мост huge дунавско хоро, I have ever seen in my bloody life! В някакъв момент някой изкърти входната врата. Появи се хоро от съседния апартамент, което се сля с нашето. IT-пироманът взриви нещо, което накара саксиите на Додо да полетят върху колите на паркинга отдолу. Аз най-сетне успях да отскубна freaking котка от мен и да я пратя в посока на саксиите, а някой отново ми набута лъжица руска салата в устата, ощипа ме по задника и пак ме заля с шампанско. След дунавското хоро, започна сиртаки. После някакво друго хоро, пингвински танц и още едно хоро. Бомбардиворките продължиха. Някой забоде пиратки в купата с руска салата и ги запали. Хорото от дома ми вече се точеше по етажите. Пред входа се чуваше периодично трошене на стъкла и пищене на автомобилни аларми. Някакви хора ме заклещиха на хорото и започнаха да ме разнасят из целия апартамент. Пътьом видях freak-ът на терасата да пали бутилки с висящи парцали от гърлата им и да ги хвърля с облещен поглед. Аз for some reason се озовах в апартамента на Георгиеви, 3 етажа под моя. Някаква баба ми каза, че нищо не съм хапнал и ми набута кюфте в устата, г-н Георгиев (доцент в Минно-геоложкия университет) ми наля водка в един буркан от компот и ми  каза на здраве, а bunch of хлапета започнаха да ме бият по гърба с жилави дървени пръчки, увити с гирлянди. Събудих се на следващата сутрин в колата си пред блока. Побърканата котка от last night се беше сгушила в скута ми. Когато видя, че съм отворил очи, измяука, одра ме по лицето и избяга. Аз пуснах парното в колата и поспах още час.   Когато събрах сили (и смелост) да се прибера в къщи във входа се засякох с Кръстева от ап. 15. Тя as usual беше прегърнала поне 10 книги и когато се разминахме тихо ми каза „здрасти“ с поглед забит в обувките й. I’m pretty sure, че снощи с нея пихме шотове в асансьора. Влязох в къщи и не можах да повярвам на очите си (по-точно на едното другото беше залепнало затворено)! Our apartment блестеше от чистота и нямаше нито петънце от руска салата по тавана. Моята beloved Додо ме посрещна изкъпна, сресана и със сияеща усмивка, целуна ме и ме завлече към кухнята където ме очакваше цяла кофа с димяща шкембе чорба. На my confused въпроси, отговори че никаква полиция не е идвала, а от психодиспансера, въобще не са прибирали Стефчо (bloody  пироман от снощи), напротив момчето даже й помогнал да почисти след купона като изхвърлил чувалите с боклук и закарал до в къщи някой от почерпените гости, понеже той самият „не пиел алкохол“. След като успях да се освестя thanks to Шкембе чорбата, Добромира ме погледна някак хитряшки и ми каза: „Кънчо, само една традиция не успя да спазиш снощи - не си взе парче от баницата с късметите“.  I tried to обясня, че някъде между 8-ия и 9-ия етаж с някого топихме баница в чаши с уиски снощи, но тя продължи да се подмихва и ми каза: „неее, трябва да видиш късмета си за следващата година от нашата баница. Чака те на масата в хола“. В хола, of course нямаше баница (По трудния начин съм научил, че когато тя се подхилква така, никога не става дума наистина за храна), но имаше most wonderful късмет, за който някога съм си мечтал през целия ми живот. Actually, този късмет си пожелах, преди да духна свещите на рождения си ден и го написах на листче и го оставих в пещерата на Свети Иван Рилски. Този късмет mates, го пожелавам на всеки от вас, ако не ви се е случвал, а ако е – пак да ви се случи. Този късмет не е някое дряново клонче или листче с pathetic стихче, което ви обещава нова кола или повишение в работата. Не е дори паричка. Този късмет представлява две успоредни чертички ясно изобразени върху един тест за бременност! Какво да ви кажа 2020г. се очертава да бъде прекрасна. Да живее българко-британската дружба! ", "date": "2020.01.02", "title": "Британският бежанец: Пиратки в руската салата"}
{"url": "https://www.monitor.bg:443/bg/a/view/spirat-vodata-v-shumen-na-14-jaunari-184729", "text": "Водата за населението на Шумен и Търговище ще бъде спряна за провеждането на планови аварийни ремонти на 14 януари. Това е предварителното намерение на \"Водоснабдяване и канализация\" - операторът, който доставя вода на Шумен, Търговище и Велики Преслав. Крановете ще останат сухи  36 часа, считано от 1 часа на 14 януари. Сериозни течове по трасето от язовир \"Тича\" до Шумен бяха установени още около Коледа и Нова година, но заради празниците за да не се създава напрежение от водния оператор и местните администрации в региона решиха да изчакат с отстраняването на авариите в началото на 2020. Спирането на водата трябваше да стане след консултации и след уведомяване на населението за принудителната мярка. \"В понеделник предстои да се събере Асоциацията по ВиК на област Шумен. Поканени са всички кметове на общини от областта, както и кметът на Търговище, за да се обсъдят ремонтните дейности. Ние ще поставим изисквания към ВиК. А те ще са да се осигури вода за болници, детски градини и други социални и обществени заведения. Освен това ще настояваме да се ремонтират най-проблемните участъци от довеждащия водопровод, там, където течовете са най-много“, каза пред репортери в първия работен ден на новата година кметът на Шумен Любомир Христов. Очакваше се днес по обяд експерти от общината да направят оглед на трасето на водопровода, за да има яснота администрацията, къде са най-проблемните участъци.  Магистралният водопровод от язовир \"Тича\" е на повече от 35 години и е напълно амортизиран, поне от 10 години се говори за нуждата от неговата подмяна. На 23 места трасето с дължина над 25 километра в шуменския му участък минава под коритото на река Камчия, авариите са чести, като има моменти, когато се отстраняват наведнъж до 15 пробива. За да не се прекъсва прекалено често доставката на питейна и битова вода на Шумен, Търговище и Велики Преслав практиката досега е да се натрупват по 8-10 аварии и да се отстраняват наведнъж. Заради течовете загубите на вода по самото трасе са много големи и на практика се оказва без ефект извършената през последните 12-13 години рехабилитация на цялостната ВиК мрежа в Шумен по ИСПА и в рамките на т. н. Втори воден цикъл.  Първоначалните намерения на ръководството на \"Водоснабдяване и канализация - Шумен\" са водата да бъде спряна в 1 часа през нощта на 14 януари, като това ще стане само при благоприятни климатични условия, които да позволяват ремонтни дейности. Дотогова спиране на водата е възможно само при крупна авария по трасето.", "date": "2020.01.02", "title": "Спират водата в Шумен и Търговище за 36 часа"}
{"url": "https://www.monitor.bg:443/bg/a/view/trima-postradali-ot-piratki-v-pazardjik-184730", "text": "Трима са пострадалите от пиротехнически изделия, които са потърсили медицинска помощ в Спешното отделение на Многопрофилната болница за активно лечение в Пазарджик. Това информираха от лечебното заведение.  43–годишен мъж е настанен в Ортопедично отделение с изгаряния по едната ръка. Двама мъже с наранявания по очите са пренасочени към УМБАЛ “Св. Георги“ в Пловдив. Тежки дежурства са имали спешните медици на МБАЛ – Пазарджик в последния ден на 2019 г. и първия ден на 2020 г. Натовареността в Спешно отделение е придружена и от агресивно отношение на придружители на болни, които са приети за прегледи. Общо 123 пациенти са преминали през отделението на 31 декември и 1 януари. От тях 33 са хоспитализирани. Прегледан е и един леко пострадал от катастрофа, който е освободен за домашно лечение. Петима препили с алкохол са стабилизирани и изписани. Сред тях няма деца. Трима пациенти с инфаркт са прегледани и настанени в Кардиологично отделение, а други трима с инсулт са изпратени в Неврологично отделение. 21 деца са преминали през двата дни през Спешно отделение. Девет от тях, които са били с пневмонии, са насочени към детските отделения. Най-малкото е двумесечно бебе, което е с възпаление на белите дробове след вирусна инфекция.  ", "date": "2020.01.02", "title": "Трима пострадали от пиратки в Пазарджик"}
{"url": "https://www.monitor.bg:443/bg/a/view/krasimir-vylchev-shte-oblekchim-uchebnoto-sydyrjanie-za-uchenicite-184705", "text": "След 10-ти клас може да въведем тест със знания и от обществените и природните науки, споделя в интервю за \"Монитор\" министърът на образованието и науката Красимир Вълчев. - Образователната система има постоянни приоритети и цели. Това са да повишим образователните резултати, измерени чрез придобити компетентности, да приобщим всяко едно дете, да интегрираме децата от уязвими групи, да подобрим възпитателната работа и взаимодействието с родителите. Тези приоритети могат да се проследят и през основните ни политики. Миналата година поставихме акцент върху ефективното въвеждане на компетентностния подход, което означава образователната система да се фокусира не само върху знания, но и върху формирането на умения и мотивация за учене. Надявам се, че това това ще може да се усети в по-голяма степен през следващите години. Продължихме и работата по механизма за обхващане на децата в образователна система и осигуряване на редовната им посещаемост. През изминалата година разработихме и одобрих Стратегия за възпитателната работа в образователните институции. Иска ни се тя да не е поредния стратегически документ, а да бъде използвана за разговори с родителите относно теми като дисциплина, ред, правила, по-ефективно възпитание и приобщаване на всяко едно дете. Промяната минава и през методите на преподаване. Учителят трябва да се чувства по-свободен и насърчен за образователни иновации. Минава и през регионалните управления на образованието, чиято нова роля е да подпомагат ефективните училищни политики, да насърчават креативните преподаватели и училища, да оказват методическа подкрепа, а не толкова да контролират и да оценяват по попълнения и изряден документ. - Необходима е промяна на съдържанието обучението, както във висшите училища, така и на продължаващите квалификации. Проведохме разговори с университетите и през 2020-а ще стартираме национална програма за изменение на учебните планове и програми във висшите училища с цел префокусиране на педагогическото образование върху компетентностния подход и към новите политики като приобщаващото образование. В колективния трудов договор заложихме и 50% от квалификациите да бъдат на принципа на взаимно учене, насърчаване за иновации, методически семинари. На този принцип беше изградена и националната програмата „Иновации в действие“, благодарение на която училищата обменят иновативни практики и методи на обучение. През следващата година тя ще бъде разширена. Необходимо е цялата система с всичките й елементи да се пренастрои към компетентностния подход и насърчаване на креативните преподаватели, но това изисква време. - Формално новите учебни програми са базирани на компетентностния подход. На практика, тъй като съдържат повече материал, учителите препускат през него, изпитните формати са същите и системата продължава да бъде настроена преди всичко към предаване на знания. Ще променим учебните програми, за да отразяват компетентностния подход в още по-голяма степен. Ще опитаме да намалим учебното съдържание и обема от задължителни знания, които трябва да придобият учениците. В момента сме отворили програмите по математика, но ще отворим и по други предмети. Засега нямаме намерение да променяме програмите в начален етап. Проблемите са след 4-ти клас. Много ученици натрупват образователни дефицити и се демотивират за учене. Това ни казват и учителите, и родителите, това виждаме и ние. Учебните програми ясно трябва да казват каква е основната цел пред учители. Фундаменталната промяна, която променя и фокуса на образователните системи, произтича от външната среда. Днес източниците на информация са много и децата учат по различен начин. При традиционните системи се счита, че трансформирането на знания в умения ще стане от само себе си на по-късен етап, но днес виждаме, че има риск междувременно да забравят наизустеното, то да не се трансформира в учения и да се демотивират да учат. Затова и фокусът върху мотивацията за учене е най-важен. Ако в час учителят пропусне някой факт, но е провокирал любопитството на учениците , те след това ще прочетат много повече извън извън училище. Всеки един от нас учи много повече извън училище през целия си живот.  - Освен учебните програми, другият ключов елемент е това на какво изпитваме учениците. Десетилетия наред системата е проверявала дали си придобил знания и затова и на тестовете като PISA, които са насочени към меренето на умения, показваме по-ниски резултати. Докато на PIRLS сме на едно от челните места. През 2020 г. ще направим първа крачка, която ще бъде в съответствие с публикуваните изпитни формати. В изпитите ще има повече въпроси и задачи, насочени към меренето на умения, с повече практическо измерение, показващи до каква степен децата са осмислили учебния материал, а не само до колко са го наизустили. А през 2021 г. ще направим още по-значителна крачка, но това ще се види във форматите, които ще публикуваме през лятото на 2020 г. - В момента изпитваме само по български език и литература и математика, но още следващите две години ще се опитаме тестовете по тези две дисциплини да включват и измерването на умения от други области. Впрочем няма изпит, който да не изисква знания и от други предмети. Най-рано от 2022 г. можем да говорим и за интегрален изпит. Такъв най-лесно можем да реализираме след десети клас, когато освен български език и литература и математика могат да бъдат включени и знания и умения от обществените и природните науки. - Те ще бъдат в същата посока - изпитите да бъдат насочени в по-голяма степен към меренето на умения и към практичното прилагане на знанията. Това не означава, че изцяло ще загърбим това, което е в учебните програми, но смисълът на знанията е те да се трансформират в умения. - Част от учебниците със сигурност ще се променят, заради намалението на материала в учебните програми. В критериите за оценка на новите учебници ще включим като императивно изискване “оптималност”, т.е. да не надвишават изискуемият в учебната програма материал. - Ще предложим достатъчно дълъг отлагателен период там, където няма възможност за общините. Недостиг на места в детски градини има в няколко най-големи града и десет села с концентрация на деца от ромски произход. В бюджета за 2020 и 2021 г. са заложени 140 млн. лв., имаме 13 млн. лв. по механизма на европейското икономическо пространство, с които средства ще бъдат изградени общо между 70 и 90 детски градини. Очакваме недостигът да бъде преодолян през следващите две-три години. Ако някъде остане недостиг, това ще е в София и то за децата на 3-години. Дори когато бъде преодолян недостигът на места, трябва да продължат да се строят детски градини, за да бъде намален средният брой деца в групи и да няма предучилищни групи в училища. От друга страна е проблемът с най-малките села, където има по 1-2-3 деца в предучилищна възраст, за които не е целесъобразно да се организира транспорт или не е подходящо да пътуват с големите ученици. Там вероятно също ще направим изключение. - Възможно е, но зависи от разстоянието. От една страна е възможно да се подпомогне транспорт, организиран от родителите. От друга страна да има изнесена стая на детската градина в по-отдалечените населени места. Такива в момента има – филиали на детски градини в селата, където децата са малко. Ще проведем разговори с общините, ще допуснем разумни изключения, където няма детска градина или филиал, но не трябва като цяло да се отказваме от мярката. Всички изследвания показват, че възрастта от 3 до 7 години е ключова за развитието на когнитивните, социално-емоционалните и най-вече на езиковите умения. Това е периодът, в който се формират най-голям брой мозъчни връзки и най-добре се усвоява език. Лишаването от образователна среда в този период на децата, чийто майчин език не е български, е фатално за по-нататъшното им развитие и води до дефицити, които трудно може да се компенсират от системата на училищното образование. В училище тези деца най-често натрупват допълнителни трудности и отпадат в прогимназиален етап. И обратно, децата, които са посещавали детска градина и знаят български език, много по-често стигат до гимназиално образование и придобиват професионална пригодност. Децата от социално слаби семейства, които посещават детска градина, получават медицинска грижа, добро хранене и личностна подкрепа, които иначе не биха получили, а всички изследвания показват, че тези фактори са много важни за по-нататъшното им развитие. В момента 78% от 4-годишните посещават детска градина. От необхванатите ¾ са деца от рискови в образователно отношение групи - семейства, в които говоримия език не е български, родителите са с ниско образование, няма детски книжки, отношение към образованието на децата и образователна среда в дома. Интеграцията на тези деца е може би най-значимото предизвикателство пред социално-икономическото и духовното ни развитие. Ранната социализация, включването в образователна среда и личностната подкрепа е най-силната интеграционна мярка. Забележителен е приносът на детските градини, които обхващат деца изцяло от маргинализирани групи. Видях го на няколко места в страната. Учат ги на хигиенни навици, да се хранят с прибори и най-важното - учат ги да говорят на български и ги възпитават в национално самосъзнание. По отношение на последното - ако не са детските градини, няма кой да го направи това в тази възраст. Затова и може би детските градини в тези села и квартали са най-важните институции.  - През последните години поправяхме грешките от предходните десетилетия, породени от политиката на пълно либерализиране на приема и профилно обрасване на системата, които доведоха до избуяване на нерационалното търсене и предлагане на висше образование, предимно в социалните, стопанските и правните науки. Поправките се изразяват в политиките на профилна оптимизация на системата, преструктуриране на приема и финансирането в съответствие с качеството и реализацията и насърчаване на профилната специализация. Ако досега говорихме повече за оптимизация, то след 2020 г. ще говорим много повече за развитие и за свързаност. Нашите висши училища ще са по-конкурентни, ако обединят ресурси чрез създаването на мрежи. Целта не е да закриваме университети, а да използваме ресурсите на всички за това да имаме по-добро образование. Което и да е висше училище само по себе си няма да има достатъчно ресурси за един още по-глобален и конкурентен пазар на висше образование. Затова и политиката пред следващите години следва да насърчава свързаност в национални и европейски мрежи. Това означава общи програми, споделени ресурси от преподаватели и материална база. Другите политики, които ще насърчаваме са развитието на младите преподаватели, подобряването на научната дейност и иновациите, участието на висшите училища в развитието на регионите. Това предполага по-интензивно взаимодействие с бизнеса и участието в проектите на общините и регионите. Ще продължим политиката за привеждане на държавно-финансирания прием с потребностите на пазара на труда. Ключовият разговор във висшите училища през следващите години трябва да бъде това какво и как учат студентите.  Днес светът е на прага на още по-големи промени. Една от тях ще има фундаментално значение за системите на висше образование. Това е, че голяма част от днешните и утрешните студенти  ще трябва да сменят не само работни места, но и професии. Образованието вече няма да е билет за една професия. Висшите училища ще трябва променят компетентностните си модели. Миксът от компетентности, които придобива един студент ще става по-интегрален и динамичен, с възможност един млад човек да надгражда през живота си в различни области и посоки. Тази промяна предполага различни учебните планове и програми. Следващото десетилетие промяната трябва да се случи и в българската система на висше образование. Ние от своя страна трябва да променим класификаторите във висшето и професионалното образование с оглед насърчаването на по-голяма интегралност и интердисциплинарност. : -Завършил е магистър по публични финанси в Икономически университет – Варна -Експерт в дирекция „Държавни разходи“ в МОН от 2003 до 2009 -Главен секретар на МОН от септември 2009 г. до февруари 2017 г. -Началник на отдел в дирекция „Финансиране на общините“ в Министерството на финансите от април до май 2017 г. -Назначен за министър на образованието и науката на 4 май 2017 г.", "date": "2020.01.02", "title": "Красимир Вълчев: Ще облекчим учебното съдържание за учениците"}
{"url": "https://www.monitor.bg:443/bg/a/view/borisov-razporedil-sym-nabludenieto-na-jazovir-bebresh-da-prodylji-ejednevno-184726", "text": "Разпоредих на министъра на земеделието, храните и горите Десислава Танева да провери ВЕЦ „Бебреш“, който водоснабдява Ботевград, дали работи извън обхвата на своето разрешително,  издадено от „Басейнова дирекция“. Това пише премиерът Бойко Борисов във Фейсбук. \"На регионалния министър Петя Аврамова възложих да окаже съдействие на местната управа по отношение на ВиК мрежата. Към настоящия момент няма непосредствена опасност от режим на водата в Ботевград\", пише в профила си Борисов. В статуса става ясно още, че през последните месеци ВиК екипите са предприели активни действия по ремонт на ВиК мрежата в града, в резултат на което загубите на вода са намалели с 6% . С кмета на града Иван Гавалюгов пък Борисов е обсъдил реалната ситуация с водоснабдяването в района. Междувременно от пресцентъра на кабинета съобщиха, че Гавалюгов е запознал премиера с проблемите и реалната ситуация с водата в района.  „Разпоредил съм наблюдението на язовир „Бебреш“ да продължи ежедневно, за да се гарантира вода за жителите на района“, заявил Борисов в разговора си с Иван Гавалюгов. Към момента полезният обем на водата в язовир „Бебреш“ е почти 1,5 млн. куб. метра, като среднодневно от него се черпят около 14 000 куб. метра. Това означава, че водоподаването е осигурено за поне близо 4 месеца, било подчертано по време на срещата. Същевременно икономическият министър Емил Караниколов обеща, че цената на водата в Перник няма да се увеличава. По думите му утре местното \"В и К\" ще излезе със становище, че няма да подпише нарастването на цената на водата в Перник. Не може в кризисно положение, при което не се подава вода, тя да е по-скъпа, категоричен е Караниколов. Той допълни също, че се подготвя нов график на водния режим, който до края на деня ще бъде предоставен от \"В и К\" - Перник. Притокът в язовир \"Студена\" е увеличен с 20л/сек. в резултат на снеготопенето и предприетите мерки, съобщи още министърът. Какво още коментира Караниколов,  По-късно през деня пък стана ясно, че ще ", "date": "2020.01.02", "title": "Борисов: Разпоредил съм наблюдението на язовир „Бебреш“ да продължи ежедневно"}
{"url": "https://www.monitor.bg:443/bg/a/view/deputatite-se-mestjat-v-nova-plenarna-zala-prez-septemvri-184708", "text": "Депутатите ще се местят в новата пленарна зала още тази есен през септември. Това е целта на администрацията на парламента, след 4-годишен ремонт на зала „Света София“ в сградата на бившия Партиен дом, където в момента се провеждат само заседанията на комисиите и се намират кабинетите на народните представители. Реконструкциите по самата сграда продължават, като последно трябва да се сменят електрическата, климатичната и отоплителната инсталация в сграда. Обществена поръчка за това бе пусната през ноември, след един провален опит в началото на годината, а стойността й е близо 23 млн. лева. Срокът за нейното осъществяване е малко над две години, което предизвика медийни спекулации, че това ще наложи поредното отлагане и депутатите ще се нанесат в новата зала едва през 2021 или 2022 година. Само част от монтажните дейности обаче се пряко свързани с функционирането на зала „Света София“. Именно затова от администрацията на НС се надяват да се преместят още идващия септември, а останалите ремонти, Досега преустройството на самата зала, така че да бъде удобна за нуждите на народните представители, глътна около 24 млн. лева. Покрай нея обаче се наложи промени и цялостни реконструкции на самата сграда. Така освен елинсталациите, ще се освежават фасадите и покривът, бюфетът, направи се и вътрешно преустройство на библиотеката. За тези допълнителни дейности пък досега са възложени обществени поръчки за още 24 млн. лева. Така сметките показват, че ремонтът на Партийния дом излиза около 48 млн. лева. Иначе залата и коридорите около нея ще са своеобразно омалено копие на залата на Европарламента. Мокетът в залата е в синьо, а в същия цвят ще са и столовете на депутатите. Пленарните банки ще са разположени на 12 реда, те ще бъдат по-широки от досегашните и ще са оборудвани и с микрофони, Наред с това ще има и цифрови камери в залата, които ще могат да показват изказванията на големи монитори. Депутатските места ще са с 30 повече от досегашните – 270. Естествено, ще има президиум и ложа за гости със 100 места. Най-трудната част от ремонта бе стъкленият покрив на залата, който е устойчив на удари, шумо и звукоизолиращ, със защита от UV лъчи. Той е по подобие на този в германския Бундестаг. Председателят на НС ще влиза в залата директно на трибуната, а кабинетът е непосредствена близост. Под зала „Света София“ ще има друга – по-малка, предназначена за пресконференции. Входът за медиите ще бъде отделен, а официалният вход на новия парламент ще е откъм Ларгото. Паралелно с изграждането на новата пленарна зала се извършва и обновяване на депутатския стол на обща сума за близо 290 000 лева. През преустройство минава в момента и депутатският бюфет. Той се намира в сутерена и е обща площ 600 кв. м. Той ще бъде разделен с подвижни паравани и ще разделя столовата на две зони за обслужване – за самите депутати и за гостите. Отделно ще бъде обособена специална зала, в която да се хранят делегации и гости на парламента. Тя ще е с капацитет до 20 места на база кетеринг. Облицовките по стените и колоните ще е с врачански варовик. Фоайето пред новата пленарна зала ще бъде превърнато в пространство за преки излъчвания, където ще бъде поставена система от монитори. Това става ясно от обществена поръчка, качена на сайта на парламента, която е за изработване на техническо задание, въз основа на което ще се изработи и проект за ремонт на самото фоайе в НС. Ще се заложи изискване бъдещият проект да съдържа дизайн, който да подхожда на архитектурния вид на сградата. Самото фоайе е 80 кв. метра, в него трябва да има аудио- и мониторна система, пана, трибуна за заявления с логото на Народното събрание. Осветлението пък ще трябва да се монтира на висяща конструкция. Същевременно в едно от последните заседания пък МС предостави на парламента безвъзмездно правото на управление върху партера от източното крило на сградата на бившия Партиен дом, а целта е да осигури допълнителни зали за заседания на постоянните комисии в НС, след като новата пленарна зала бъде напълно готова. Към момента частта от имота е в управление на културното министерство и е с отпаднала необходимост за ведомството. Общо 322 служители на администрацията на НС и депутати са преминали през различни езикови курсове през последните три години. Това показва справка на НС за „Монитор“. Само 70 от тях обаче са народните представители, решили да се възползват от възможността за безплатни курсове, за да подобрят езиковата си грамотност. Чиновниците са 252. Най-голям е бил интересът през учебната 2016 -2017-а, когато най-много служители на администрацията на НС са минали през курсове - 118. В същия период обаче едва 18 депутати са се записали на езиков курс. Най-предпочитани са обученията по английски език и през такива са минали 223 човека. Сравнително по-малко са тези, преминали през курсове по немски, френски език или английски език за институциите на ЕС. Така през немски са се обучавали 53 души, познанията си по френски са подобрили 35 човека, а английски, за нуждите на ЕС – едва 11. Всъщност на всеки три години НС обявява обществена поръчка за обучения по трите основни европейски езика - английски, немски и френски. Така за периода 2019 – 2022 година от НС заделят около 115 000 лева.", "date": "2020.01.02", "title": "Депутатите се местят в нова пленарна зала през септември"}
{"url": "https://www.monitor.bg:443/bg/a/view/kalieva-sol-vecher-goni-mahmurluka-na-sutrinta-184709", "text": "Болестта с изисканото медицинско наименование веисалгия всъщност е баналният махмурлук, който е изпитвал всеки нетрезвеник. В България това заболяване е особено разпространено през зимните месеци, а по Коледа и Нова година кажи-речи взима епидемични размери. Това състояние се пресича успешно, като се вземе една лъжичка калиева сол вечерта преди запоя. Той може да е епизодичен при хора, които пият по-рядко и, за да премахнат главоболието, поглъщат по цяла кафеварка кафе. Ако обаче човек започне от сутринта с едно малко или бира „за оправяне“, това вече е белег за зараждащ се пагубен навик и дори зависимост. Главоболие, сухота в устата, болезнена чувствителност към ярка светлина, болезнена чувствителност към силен шум са традиционните прояви на посталкохолното опиянение. При мнозина то причинява още диария, гадене, повръщане загуба на апетит, треперене, общо неразположение, чувство за умора, слабост и безпомощност. Три поредни сутрини махмурлук със сигурност довеждат и до чувство за безпокойство, нарушение на съня и дори повишаване на телесната температура. Британско проучване сочи, че той е в основата на депресивните състояния и дори може да доведе не до една, а до серия от панически атаки. Махмурлукът на практика потиска вазопресина (антидиуретичния хормон). Резултатът е често уриниране, което води до загуба на соли и часове по-късно до дехидратация. В опита си да възстановят нормалната си работа, свитите органи се конкурират помежду си и крадат вода от мозъка, а последният се свива. Мембраните на клетките на мозъчната кора се „опъват” и причиняват на махмурлията неимоверна болка при всяко движение. Обезводняването е отговорно и за скованите и отслабнали мускули треперенето, крампите и сухотата в устата. В такива случаи, противно на всички навици, махмурлията не бива да пие кафе сутрин, тъй като то дехидратира допълнително, както и бира. Черният чай също подсилва уринирането. Слабоминерализираната вода обаче върши чудеса. До 3 литра от нея само преди обяд, като приемът е по литър на всеки два часа, елиминира дехидратацията, а с това оросяването на мозъка се активира, мускулните крампи изчезват, а с тях и главоболието и напъните за повръщане. Шкембе чорбата и пилешката супа също подпомагат възстановяването на електролитния баланс. Доказано добро средство, което се практикува от маса тарикати с добър стаж в консумацията на алкохол, е приемът на 1-2 таблетки аспирин, приети три и един час преди запоя. Мезетата пък се осоляват с калиева сол, която по-бавно освобождава течностите от организма и по този начин не се стига до силна дехидратация след препиване. Тъмните алкохоли да се пият чисти, главата боли по-малко. Такива са уиски, бренди, бърбън, текила, тъмните ликьори и най-вече в червеното вино. В тях се съдържат алкохол подобни субстанции. С това се обяснява фактът, че след консумацията на тези напитки главата боли много повече, отколкото след консумация на бяло вино например. Понеже различните алкохоли съдържат различно количество и различни типове „биологични замърсители“, смесеният прием на алкохол води до махмурлук с по-широк спектър от симптоми. Въглеродният двуокис в бирата пък допълнително натоварва процеса, като не дава време на тялото да произвежда достатъчно бързо нови ензими и глутатион. Това прави комбинацията бира и тъмен алкохол просто мазохистична. Друга съществена причина за махмурлука е ацеталдехидът, който е продукт на алкохолдехидрогеназата в черния дроб. При голямо количество алкохол ензимът не може да смогне, което води до увеличение на ацеталдехида, който действа токсично върху хепатоцитите. Едно от ключовите вещества на детоксикацията е глутатионът – един от най-мощните телесни антиоксиданти. Количествата му обаче се изчерпват много бързо. Съществуват и полови различия в справянето с алкохолните въздействия, които са против нежния пол. Някои от най-тежките симптоми на махмурлук: общото чувство за отпадналост, бунтуването на стомаха и гаденето и умората се отдават на т.нар. глутаминово обновяване, вследствие на алкохолната интоксикация. Глутаминът е основен източник за производство на глутатион, а от друга страна сам по себе си се явява важен стимулант за клетъчния метаболизъм на всички органи. Пиенето на алкохол потиска синтезата му, затова след като алкохолът напусне кръвта, тялото превключва на режим синтез. Високите нива на глутамина обаче стимулират активността на мозъка, като му пречат да навлезе във фаза на дълбок сън, който е необходим за редица оздравителни процеси. Ментова тинктура отрезвява след четвърт час, този цяр е изпитан. 100 г концентрат се разгражда от организма напълно между 4 и 5 часа, а същото количество бира, вино или шампанско – между 1-2 часа. С увеличаването на количеството разбираемо се увеличава и времето за разграждане и главоболието на следващия ден. По празници обаче е твърде трудно да се мине само с една-две чаши пиене. Неизбежен е и махмурлукът на следващия ден. Въпреки това има няколко изпитани трика, които могат да облекчат главоболието и цялостното неразположение. Напитка, приготвена от 20 капки ментова тинктура, които се разтварят в чаша хладка вода. Изпива се наведнъж. С това лекарство махмурлукът, но и опиянението преминават за четвърт час и спират главоболието. Традиционен цяр по нашите земи е зелевият сок и сокът от кисели краставички. Те помагат с това, че солта в тях не само компенсира дефицита на сол в организма, но и позволява водата да се задържи в кръвоносните съдове. За бързо изтрезняване служи и напитката от 5-6 капки амоняк в една чаша хладка вода. Разбийте едно сурово яйце, смесете го с оцет, сол и лют кетчуп. Изпийте го на един дъх и махмурлукът ви ще се облекчи. Убийствен за главоболието след препиване, но ефикасен, е „коктейлът“ от 2 супени лъжици рициново масло в чаша горещо мляко. Добавя се малко смлян черен пипер. Прочистването от алкохолните остатъци е гарантирано. Ако препиете на Коледа, дояжте ошава от Бъдни вечер. В сухите плодове се съдържа фруктоза, калий и натрий, които помагат на организма бързо да се освободи от токсините. Айрян или слаб чай с мед и лимон ще ви помогнат да се избавите от сутрешното главоболие. Приемането на таблетки витамини ще подкрепи организма ви. Две лъжици доматен сок, смесени с един суров жълтък, малко лимонов сок, сол и пипер (червен и черен) освежава изключително много след препиване.", "date": "2020.01.02", "title": "Калиева сол вечер гони махмурлука на сутринта "}
{"url": "https://www.monitor.bg:443/bg/a/view/kurc-i-zelenite-shte-upravljavat-v-avstrija-184722", "text": "Лидерите на консервативната Австрийска народна партия (АНП) и лявата партия \"Зелените\" Себастиан Курц и Вернер Коглер сключиха споразумение за съставянето на правителствена коалиция, предаде Ройтерс. В кратките си изявления пред репортери след заключителния кръг от преговорите двамата не навлязоха в подробности за съдържанието на сделката. Курц каза, че те ще бъдат огласени в четвъртък. Според ДПА кандидатите за главните постове в правителството ще бъдат уточнявани през следващите дни, като АНП ще поеме новото министерство на труда и семейните въпроси, а \"Зелените\" - правосъдното ведомство. Ще бъде създадено ново министерство на интеграцията, оглавявано от Зузане Рааб, която е приближена на Курц. На левите партньори ще бъде дадено суперминистерството, което ще отговаря за околната среда, транспорта, инфраструктурата, енергетиката и иновациите. Това ще бъде първото правителство на Австрия между консерватори и \"Зелени\" на федерално ниво, отбелязват агенциите.", "date": "2020.01.02", "title": "Курц и „зелените“ ще управляват в Австрия"}
{"url": "https://www.monitor.bg:443/bg/a/view/evtini-krediti-shte-ima-i-prez-2019-ta-184712", "text": "Ниските лихвени нива ще се запазят и догодина. Това каза за „Монитор” кредитният консултант Тихомир Тошев. По думите му лихвите няма нито да се понижат, нито да се покачат, а ще се задържат на същото равнище. В момента лихвите при потребителските кредити се движат между 4.6-6.0%. При ипотеките са 2.8-3.3%. Кредитирането пък отново ще бъде силно и очакваният растеж е 10%. Причина за това са не само добрите цени на заемите, но и достъпността до бързи пари. Доказателство е, че в размер от 500 лв. Същата сума взимаме и за коледни подаръци, когато нямаме спестявания. „Това са бързи кредити, търсени от хора, които в последния момент искат да направят извънреден разход”, каза Тошев. По думите му сумата се погасява до 2 месеца. По-често се прибягва до стокови кредити, които отнемат година за връщане. Те се използват при покупка на лаптоп, телефон или таблет. Търсещите по-екзотично и дълго изживяване обаче разчитат на спестявания. „Почивка, която струва по 5000 лв. на човек, се прави със собствени спестявания – това са хора, които имат култура на спестяване и го правят всеки месец”, допълни експертът. Този тип потребители спестяват по 10-20% от доходите си всеки месец и ги използват за по-големи покупки за дома и за почивка. Зимата или последните три месеца на годината са най-силния период за теглене на кредити. „В края на годината хората знаят как са се представили – какво са спестили, какви са доходите им, ще вземат ли някакви бонуси и са поясни Тошев. Покачване в средния размер има при всички типове кредити. „При банковите потребителски е нормално да има покачване, тъй като хората ги теглят за нещо по-сериозно – ремонт, автомобил, за смяна на обзавеждане”, обясни кредитният консултант. При ипотеките средният размер е 110 000 лв., а при потребителските кредити за имот между 30-50 000 лв. При бързите кредити също е налице ръст, като при тях вече се теглят по средно 1000 лв. ”Почти всички фирми за бързи кредити започнаха да предлагат кредити за 1000-1500 лв.”, каза още Тошев.", "date": "2020.01.02", "title": "Евтини кредити ще има и през 2020-та"}
{"url": "https://www.monitor.bg:443/bg/a/view/jan-klod-van-dam-poiska-1-mln-za-snimki-v-bg-film-184697", "text": "Холивудският ас Жан-Клод Ван Дам е поискал хонорар в размер на 1 милион долара, за да се включи в снимките към новия български филм „Екшън“. Актьорът, който е прочут с ролите си във високоадреналинните заглавия, е получил офертата да изиграе ролята на самозабравила се звезда от миналото, около която вече се носи мириса на нафталин. Според сценария, дело на Тео Чепилов, персонажът получава покана да снима в България, където тепърва започва да се разнищва цяла поредица от абсурди. До Жан-Клод Ван Дам пък успява да стигне операторът на родното заглавие – Борислав Пенчев, който от години живее и работи във Ванкувър, Канада. Той предоставя сценария за „Екшън“ на агентите на звездата от „Уличен боец“, но след като с останалите от екипа научават размера на възнаграждението, което очаква Ван Дам, тази опция отпада от дневния ред. Самият филм от Националния филмов център, като бюджетът му е близо четири пъти по-малък от хонорара, който е заявил Жан-Клод Ван Дам, а именно – 375 хиляди лв. В крайна сметка образът на опиянения от отминалото си величие актьор отива при американеца Джонас Толкингтън, който живее в България от вече 19 години. А това, че борави достатъчно добре и с български, и с английски език, му дава възможността да промени – заедно с останалите от екипа, част от репликите така, че хуморът да достигне и до зрителите, които говорят единствено езика на Шекспир. Самият Толкингтън сподели пред „Монитор“, че е работил с Жан-Клод Ван Дам по филма Submerged. Двамата прекарали даже цели три дни в снимане на сложна бойна сцена. Самият „Екшън“ представлява сатира на шоубизнеса, изпълнена с престрелки, и неочаквани обрати. Любов, експлозии, коли и пари ще ни посрещнат на големия екран от края на месец януари, когато филмът ще стартира широкото си разпространение. Под светлините на прожекторите във филма попада именно Джон Келър (Толкингтън) – изпадналата екшън звезда от миналото, която идва в България, поканена от еврейски продуценти за жълти стотинки. Зад продукцията обаче се оказва, че опитващи се просто да изперат едни пари, а от там комичните ситуации се натрупват лавинообразно. Неслучайно и „Екшън“ върви с предупреждението „Внимание: филмът не съдържа творчески търсения и тъга.“ Продукцията е режисьорски дебют за Радослав Илиев („Студената война“), като представлява и първи самостоятелен филм за сценариста (Чепилов). Творческото трио, което стои като идеен двигател на цялото заглавие, се допълва от оператора Борислав Пенчев, в чиято биография влиза работата по продукции от ранга на „Бягство от затвора“, „Светкавицата“, „Стрелата“, „Легендите на утрешния ден“, „Имало едно време“, „Свръхестествено“ и др. С роли в „Екшън“ пък се разписват още Пламен Димов, Петър Петров, Милко Йовчев, Тери Рандал, Реймънд Стиърс, Юта Такенака, Александър Койнов, Дий Юн, Азуса Йонеока, Юлиян Малинов, Цветомир Ангелов, Теодор Папазов, София Бобчева и др. Специално участие има и Васил Кожухаров, един от най-известните гласове у нас, озвучавал всички екшъни през 80-те и 90-те години на миналия век.", "date": "2020.01.02", "title": "Жан-Клод Ван Дам поиска $1 млн. за снимки в БГ филм"}
{"url": "https://www.monitor.bg:443/bg/a/view/ombudsmanyt-sezira-glavnija-prokuror-za-24-smyrtni-sluchaja-v-dom-za-hora-s-demencija-184719", "text": "Омбудсманът Диана Ковачева сезира главния прокурор Иван Гешев с искане да бъде извършена проверка в Дом за пълнолетни лица с деменция в с. Горско Косово. Социалното министерство започва проверка, съобщи министър Деница Сачева. Внезапна проверка на експертите на обществения защитник през декември миналата година констатира изключително лоши условия, при които живеят хората, настанени в социалната институция, съобщи омбудсмана. „Към момента са настанени 57 лица, при капацитет 60 (мъже и жени). Голяма част от тях са на легло, повечето от тях са в кахексия и обездвижени. Националният превантивен механизъм - НПМ (дирекция към омбудсмана, която проверява всички институции, в които са настанени деца и лица, без да могат да напускат доброволно като затвори, интернати, социални домове за деца и възрастни, психиатри, центрове за нелегални мигранти и бежанци) установи случай на скоро настанено лице с декубитални рани, които не са обработени в продължение на 4 дни поради отсъствие на медицинската сестра“, пише в писмото си до главния прокурор доц. Ковачева. И още - в резултат на проверката и проведените разговори с лица, настанени в институцията, е установено наличие на системно неглижиране на техните потребности. „Независимо, че през 2013 г. екип на НПМ е проверявал този дом и е отправил препоръки към Министерство на труда и социалната политика и към кмета на община Сухиндол за подобряване на предоставяната грижа, в настоящата проверка констатациите са сходни“, пише в сигнала си до главния прокурор омбудсманът. Най-притеснителен, според обществения защитник, е фактът, че от началото на 2019 г. до момента на проверката има 24 смъртни случая в дома. „Като омбудсман считам, че това представлява голям процент починали от общия брой настанени лица, дори като се вземе предвид спецификата на заболяванията им“, посочва доц. Ковачева. При проверката си експертите установяват лоши санитарно-битови условия за живот за настанените и пренаселеност. Друга констатация на проверяващия екип е свързана с недостатъчна площ в стаите спрямо броя на настанените, както и липса на лично пространство. Домът има два санитарни възела и един душ за всички лица. Коридорът на спалните помещения е отделен от административната част с решетка, която е заключена. В разговор с директора на ДПЛД той посочва, че коридорът и вратата към двора са заключени през по-голямата част от деня. Лицата, които се движат самостоятелно, излизат навън само с придружител. Екипът на омбудсмана определя описаните обстоятелства като унизително отнасяне спрямо настанените, което е недопустимо при предоставяне на социална услуга за пълнолетни лица с деменция. Екипът смята, че има предпоставки за увреждане на физическото и психично здраве на настанените лица поради обстоятелството, че няма възможност за постоянно наблюдение в стаите, тъй като мониторът е в кабинета на управителя. Над леглата е имало алармени звънци, повечето от които към момента не работят. Това намалява гаранцията за сигурност на лицата и своевременната реакция на персонала. „С оглед на гореизложеното, в качеството си на Национален превантивен механизъм по смисъла и в съответствие с Факултативния протокол към Конвенцията на Организацията на обединените нации против изтезанията и други форми на жестоко, нечовешко или унизително отнасяне или наказание, считам, че установеното системно неглижиране на потребностите на настанените в дома лица нарушава чл. 16, ал. 1 на Конвенцията против изтезания и други форми на жестоко, нечовешко или унизително отнасяне или наказание, а именно: „Всяка държава - страна по конвенцията, се задължава да предотвратява на териториите под нейна юрисдикция други прояви на жестоко, нечовешко или унизително отнасяне или наказание, които не влизат в определението за изтезание, съдържащо се в чл. 1, когато те са извършени от държавен служител или друго официално действащо лице или по негово подстрекателство, или с негово явно или мълчаливо съгласие. В частност задълженията, съдържащи се в чл. 10 , 11, 12 и 13, се прилагат, като терминът „изтезание“ се заменя с „други форми на жестоко, нечовешко или унизително отнасяне или наказание,“ смята омбудсмънът. \"В тази връзка, на основание чл. 19, ал. 1, т. 13 от Закона за омбудсмана, се обръщам към Вас с предложение да разпоредите проверка в Дома за пълнолетни лица с деменция - с. Горско Косово, община Сухиндол, с цел предотвратяване на унизително отношение към настанените лица и гарантиране на нормални условия за живот\", пише Ковачева. Омбудсманът е сезирала за случая кмета на общината инж. Пламен Чернев, доставчик на социалната услуга и Министерството на труда и социалната политика. \"Сигналът за лошите условия в дома са още едно доказателство защо е нужно да имаме закон за социалните услуги и защо трябва да говорим за качеството на социалните услуги\", отбеляза Сачева, цитирана от БГНЕС. По нейна информация са изпращани препоръки към дома през 2013 година. Министърът обаче няма информация оттогава дали е проверяван домът.", "date": "2020.01.02", "title": "Проверка нищи 24 смъртни случая в Дом за хора с деменция в Горско Косово (ОБНОВЕНА)"}
{"url": "https://www.monitor.bg:443/bg/a/view/kmetyt-na-nesebyr-poema-upravlenieto-na-obshtinata-184720", "text": "В първия работен ден на годината се очаква кметът на Несебър да поеме отново управлението. Николай Димитров излезе свобода, след като Специализираният съд го пусна с мярка парична гаранция от 50 000 лева. Кметът беше задържан преди местните избори, а по-късно и обвинен за търговия с гласове. До момента не е коментирал темата.", "date": "2020.01.02", "title": "Кметът на Несебър поема управлението на общината"}
{"url": "https://www.monitor.bg:443/bg/a/view/paleji-v-strasburg-navryh-nova-godina-184718", "text": "Полицията в Страсбург задържа 40 души, заподозрени в мащабни палеж в западните райони на града в новогодишната нощ. По предварителни данни 220 автомобила са били унищожени от пожари, съобщи в сряда вестник \"Dernieres Nouvelles d'Alsace\".  \"Никога не сме имали подобна ситуация\", призна заместник-кметът по сигурността на Страсбург Робърт Ерман. \"Никога не съм виждал това да се прави: автомобили са подпалени под прозорците на къщите. Всички квартали на Страсбург бяха засегнати по някакъв начин.\" Потребителите на социалните мрежи публикуват кадри от нощните палежи, на който се виждат коли, обърнати наопаки и горящи точно в средата на улиците. Вестникът отбелязва, че въпреки че префектурата на Департамента в Долен Рейн не посочи точния брой на унищожените автомобили, вече можем да кажем, че ситуацията е поне два пъти по-лоша, отколкото година по-рано. В процеса на потушаване на безредиците, продължили почти до сутринта, няколко служители на реда са били ранени. Съобщава се и за най-малко един пострадал гражданин от взрив на запален автомобил. Подобни инциденти се случиха в градовете Мюлюз, Мютциг, Оберне, Баре и Селестат.", "date": "2020.01.02", "title": "Палежи в Страсбург навръх Нова година"}
{"url": "https://www.monitor.bg:443/bg/a/view/piratka-rani-v-uhoto-3-godishno-dete-na-nova-godina-prieto-e-v-pirogov-184728", "text": "3-годишно момиченце от Ихтиман е пострадало сериозно от пиратка на Нова година. Това стана ясно на брифинг в „Пирогов“. Инцидентът е станал в къща в града. „Родителите на детето и техни роднини в двора на къщата си са използвали пиротехнически средства. Едно такова гръмва и наранява много сериозно неговото ухо. Правят му се всички необходими процедури, правят се изследвания“, обясни говорителят на лечебното заведение Мария Пойразова. В новогодишната нощ в токсилогията на „Пирогов“ са постъпили 5 непълнолетни момчета и 3 момичета. Те са злоупотребили с голямо количество алкохол, като промилите в кръвта им са между 1,5 и 2. На 31-и декември 11-годишно момче е постъпило с перитонит, но впоследствие се е оказало, че има тежко онкологично заболяване, което наложило спешната му операция. От „Пирогов“ отчитат увеличение на приема на болните по време на празниците. Тази година от лечебното заведение са преброили с 20% повече пациенти.", "date": "2020.01.02", "title": "Пиратка рани в ухото 3-годишно дете на Нова година, прието е в Пирогов"}
{"url": "https://www.monitor.bg:443/bg/a/view/do-dni-vyzstanovjavat-dejnostta-na-belodrobnata-bolnica-v-sofija-184721", "text": "„От понеделник ще бъде възстановена дейността на белодробната болница, в която преди дни избухна огромен пожар”, заяви пред Нова телевизия директорът лечебното заведение Кирил Палавеев. При пламъците бе засегнат и психодиспансера. Унищожени са кабинети и оборудване. „Щетите са огромни. Рентгенът е тежко опушен. Покривът е разрушен. Най-сериозно е пострадал бронхологичният кабинет.  Реално сградата не може да функционира в момента. Лечението на пациентите ще продължи в други сгради, където ще бъде преместена цялата техника”, каза Кирил Палавеев. Очаква се в четвъртък да бъде открита и дарителска смета на сайта на болницата", "date": "2020.01.02", "title": "До дни възстановяват дейността на белодробната болница в София"}
{"url": "https://www.monitor.bg:443/bg/a/view/lihvotochkite-na-150-000-bylgari-izgorjaha-184710", "text": "Повече от 150 000 българи губят възможността да получат пари за жилищноспестовните си влогове, внасяни преди 1989 г. В края на миналата година година изтече срокът, в който държавата покрива натрупаните лихвоточки. При падането на комунизма с жилищни влогове са над 300 000 души. Тогава практиката е била - заделяш редовно, чакаш с години и когато ти дойде ред, получаваш ключ. След това обаче изплащането се замразява. След множество законови поправки 120 000 влога се оказват без права срещу 40 000 - с права. И за тях обаче има допълнителни изисквания. Изплащането ще приключи в края на миналата година. На заседание през октомври 2018 г. кабинетът осигури нужните пари от около 1,5 млн. лева. Тази новина зарадва последните 200 човека, които имат да получават пари от лихвоточките, защото за миналата година в Националния компенсаторен жилищен фонд бяха предвидени малко над към 11 милиона лева. Оказа се, че сумата, която трябва да се изплати до края на 2018-та година е между 12 и 13 милиона лева. Така че правителството актуализира тези пари, за да може всички, които са подали заявленията до 30 ноември 2016 г. в съответните общини, да получат след няколко години своите пари за лихвоточките си. Компенсациите на притежателите на т.нар. лихвоточки, одобрени за обезщетяване заради загубата на влоговете някогашната Държавна спестовна каса и придобили или започнали строителство на жилище и подали искане до 30 ноември 2016 г., трябваше да бъдат изплатени до края на 2018 г. съгласно определени критерии, да получат обезщетение за изгубените си спестявания. Условието е до 30 ноември 2016 г. те да са закупили или започнали да строят собствено жилище, както и да подадат искане за компенсация. Крайният срок – 31 декември т.г., е записан в Закона за уреждане на правата на граждани с многогодишни жилищно-спестовни влогове. Той беше многократно удължаван през последните няколко години заради системно недофинансиране на създадения специален Национален компенсационен жилищен фонд, който е под шапката на финансовото министерство. През 2018-та са компенсирани 5178 жилищноспестовни влога от Националния компенсационен жилищен фонд, като средната изплатена компенсация по един влог е около 6 00 лева.", "date": "2020.01.02", "title": "Лихвоточките на 150 000 българи изгоряха (ТЕМАТА)"}
