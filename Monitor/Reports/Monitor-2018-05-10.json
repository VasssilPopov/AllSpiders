{"url": "http://www.monitor.bg/bg/a/view/bg-radio-nagrajdava-toncho-rusev-posmyrtno", "text": "„Почетна награда на името на композитора Тончо Русев, както за първи път ще връчим специална награда „Град - посланик на българската музика“, каза на пресконфереция в Благоевград изпълнителният директор на БГ Радио Николай Янчовичин. За шести път годишните музикални награди на БГ Радио 2018 ще се проведат на 16 юни и за втори пореден път - в парк „Македония“. Точно в полунощ ще бъдат обявени и номинираните в отделните категории за БГ Радио Награди: „Изключително доволни останахме от мястото - парк „Македония“, където миналата година за първи път проведохме Наградите на БГ Радио. Ще видите най- красивата от досегашните церемонии“, каза още Николай Янчовичин.   Той обяви, че тази година ще има и две специални награди, които ще се връчат от БГ Радио. Едната награда е почетна- за композитора Тончо Русев. „Другата специална награда, която ще връчим за първи път тази година е награда „Град- посланик на българската музика“. Това е град, който заслужава тази награда. Тази статуетка ще остане тук, в Благоевград“, издаде Николай Янчовичин. ", "date": "2018.05.10", "title": "БГ радио награждава Тончо Русев посмъртно"}
{"url": "http://www.monitor.bg/bg/a/view/choveka-pajak-dari-50-000-za-spasjavaneto-na-bojan-petrov", "text": "Известният като Човека Паяк специалист по катерене на небостъргачи Иван Кристоф обяви във Фейсбук, че дарява 100 хил. лв. за издирването и спасяването на българския алпинист Боян Петров.   \"Ето банкова сметка с депозирани 100 07743 лв., от която може да се изтеглят парите $50,000, за да се платят за хеликоптерната застраховка за издирването и спасяването в Хималаите на човека, когото не познавам, но разбрах, че е имал мечти и дете\", написа Иван Кристоф във социалната мрежа и публикува извлечение от сметка в \"Алианц България\". В коментар Кристоф допълва, че парите са пазени за неговия проект за \"школа за оцеляване\", но в спешната ситуация с Боян Петров е готов да действа, като така отговаря и на въпросите на малкия си син. \"Смятам, че не е редно държавата да плаща от данъците ни. Като любител на екстремните спортове, смятам, че е редно ние сами да се поддържаме\", добави той.", "date": "2018.05.10", "title": "Човека Паяк дари $50 000 за спасяването на Боян Петров   "}
{"url": "http://www.monitor.bg/bg/a/view/10-000-nerodeni-bg-deca-tochat-socialnite-na-germanija-predstavjat-falshivi-trudovi-dogovori-na-roditelite-im-nemskite-slujbi-tyrsjat-nasheto-grao-za-spravki", "text": "Около 10 хил. несъществуващи деца, които са основно вписани в ромски семейства у нас, точат социалната система на Германия и получават месечно между 400 и 600 лева. Това показва проверка на „Монитор“ в справка, изпратена към българската служба ГРАО за установяване на лица според посочените за тях данни. Според цифрите немската държава изплаща помощи на 78 хил. деца от България. Голяма част от тях обаче са с истински документи, а родителите им плащат данъци и осигуровки в Германия. Останалите били „неродени“, а съществували само на документи. Мнимите им родителите кандидатстват за т.нар. „Kindergeldanspruch“ надбавка, която предвижда 194 евро за дете на работещ в Германия българин или друг гражданин на ЕС. Помощта се различава от т.нар „Kindergeld“, която е просто данъчно облекчение в зависимост от броя на децата. Според изискванията за „Kindergeldanspruch“ няма значение дали наследниците на чужденеца се намират на територията на Германия или пребивават в родината си. За да се стигне до заветните пари, е необходимо да бъде предоставен акт за раждане и трудов договор от немска фирма, както и още няколко формални документа, сред които и формуляр, че детето посещава училище в Германия или в България. В повечето случай обаче попълнените бланки са фалшиви и така германската страна е принудена да плаща надбавки за несъществуващи деца на работещи в Германия български граждани. Сумите нарастват според броя на децата с по няколко евро. Така много пребиваващи в най-привлекателната страна в Европа наши роми просто занасят фалшиви документи, с които претендират за помощи за деца фантоми. Проверки, правени от Фамилната каса на Германия, често хващат неистинските документи, но и много от тях минават между капките. Ментета се подсигурявали основно от българи, чийто бизнес бил свързан с това. Те изготвяли документите, разяснявали процедурата, а в замяна прибирали половината от получените пари. За целта те регистрирали сметка на мнимия родител и прибирали дебитната му карта. Парите се източвали оттам, а за него оставали половината, които той получавал спокойно на каса в който и да е банков клон у нас или в Германия. Както стана вече известно за измамата потвърждава и шефът на Фамилната каса на Германия Карстен Бунк пред вестник „Ди Велт“. Той твърди, че такава схема работи от поне две години. Според него измамата е достигнала такива огромни мащаби най-вече заради свободата на придвижване в рамките на ЕС. „Предполагаме, че само през миналата година измамата с детските надбавки е ощетила държавата с може би със стотици милиони евро“, казва Карстен Бунк. Престъпните банди, движени основно от източноевропейци, вербували целенасочено в родните си страни семейства, на които обещавали добър живот в чужбина, включително благодарение на социални помощи от германската държава. След това им осигурявали транспорт до Германия, където ги настанявали в порутени жилища. Като следваща стъпка престъпниците откривали банкова сметка на името на бащата, но задържали дебитната карта. Наскоро бяха огласени данни, според които през 2016 година Германия е изплатила 537 милиона евро надбавки за живеещи в чужбина деца. От Германската семейна каса предполагат, че немалка част от тези пари са били придобити неправомерно. Така например в семейните каси на градовете Вупертал и Дюселдорф са били проверени 100 молби на родители от Румъния и България, които получавали детски надбавки за три или повече деца. В 40 процента от случаите декларираните данни се оказали неверни. Немски депутати, основно от дяснопопулистката „Алтернатива за Германия”, настояват да отпаднат плащанията за деца, чиито родители не са германци. Един такъв е Рене Шпрингер, който през март казва: „Невъзможно е да обясним на данъкоплатците защо месец след месец се изплащат примерно детски надбавки за български деца, които си живеят в България.\" Неговата фракция внесе запитване в парламента, в отговор на което Германската агенция по труда съобщи, че през 2017 година в чужбина са били преведени 343 милиона евро детски надбавки. В сравнение с 2010 година тази сума се е увеличила почти десет пъти. Миналата година общо над 215 000 деца, живеещи извън Германия, са получили такива детски надбавки. Най-много са в Полша – повече от сто хиляди, следват хърватските и румънските деца. Според разпоредбите на ЕС всеки гражданин на страна-членка на ЕС има право на детски надбавки в Германия, ако работи в тази страна и плаща там своите данъци и социални осигуровки. През 2016 година тогавашният финансов министър Шойбле предложи на тези деца да се изплащат надбавки не по германските тарифи, а според ставката в техните държави. Но промяната на действащите правила преминава през одобрението на Европейската комисия, а тя тогава отхвърли предложението на германския министър.", "date": "2018.05.10", "title": "10 000 неродени БГ деца точат социалните на Германия"}
{"url": "http://www.monitor.bg/bg/a/view/500-novi-v-armijata-naznachavat-oshte-625", "text": "Предстои назначението на 500 военни, а на други 625 е в ход процедура по назначението им в армията. Това заяви военният министър Красимир Каракачанов в отговор на въпрос, зададен му от шефа на комисията по отбрана към НС ген. Константин Попов. Поводът за въпроса бе изявление на държавния глава, че съставът на армията е намалял с 1000 души. Цифрата е в пъти по-малко, заяви Каракачанов и информира депутатите за процедурите по назначаване. На заседанието бяха представени и трима от удостоените с указ на президента, офицери с висше военно звание, които представиха своите приоритети.", "date": "2018.05.10", "title": "500 нови в армията, назначават още 625"}
{"url": "http://www.monitor.bg/bg/a/view/bylgarski-ucheni-izobretiha-robot-za-otkrivane-na-eksplozivi-po-korabni-korpusi-sistemata-ustanovjava-nalichieto-na-kontrabanda-ili-drugi-chujdi-tela-po-vreme-na-dvijenie-na-plavatelnija-syd", "text": "Български учени изобретиха робот за обследване на кораби за наличието на поставени експлозиви, контрабанда или други чужди тела по корпуса. Цивилното приложение на системата бе представено на 20-ото издание на Русенското изложение за техника и технологии, което се откри в Русенския университет.  Разработката е дело на Института по металознание към БАН и Русенския университет, а ръководител на проекта е акад. Стефан Воденичаров. „Заданието близо 10 години стоеше в Института за морски изследвания към Пентагона като нерешима задача, тъй като се търсеше решение за робот, който може да се движи по корпуса на корабите по време на тяхното плаване. Имало е опити, но неуспешни. Вече сме подали заявка за патент. Получихме отговор от патентната комисия, че няма друго такова съществуващо изобретение, така че не нарушаваме никакви патенти и сме в очакване на експертизата“, обясни проф. Даниел Братанов от Русенския университет, който е в научния екип. Роботът тежи 35 килограма и може да работи под и над вода както на батерии, така и с електрическо захранване от 110 до 240 волта. Поставя се по средата на корабния корпус, а 200-метров кабел, с който е свързан към бордовото захранване, му позволява да се движи вертикално и хоризонтално по повърхността. Системата може да обследва и вътрешната страна на корпуса. „Идеята ни е проверката да се извършва при самото движение. През последните години изискванията за сигурност при влизането на един кораб в пристанище са много високи. Всеки съд преди да навлезе в акваторията на пристанището, чака да бъде обследван от водолази за наличието на контрабанда, експлозиви или нещо друго, залепено на корпуса. Целта на нашата разработка е, когато корабът навлезе в акваторията да се постави по един робот от всяка страна на корпуса и докато съдът се придвижва към пристанището, да се извърши проверката. Това изключително много ще се намали времето за престой от една страна, а от друга - няма никакъв риск за живота на водолаза и ще го предпази от опасни течения или акули например“, обясни проф. Братанов. Досега към разработката са проявили интерес от две големи корабни компании в Панама и Малайзия. Роботът бе показан на президентите на България, Австрия и Румъния при посещението им в Русе миналата седмица.", "date": "2018.05.10", "title": "Български учени изобретиха робот за откриване на експлозиви по корабни корпуси"}
{"url": "http://www.monitor.bg/bg/a/view/59-543-chetvyrtoklasnici-se-javiha-na-minimatura-po-bel", "text": "Общо 59 543 четвъртокласници се явиха на първото национално външно оценяване по български език и литература. Децата имаха за задача да запишат диктовка по авторски текст на Симеон Янев, да прочетат текст за „Вълци, овце и овен“ с разбиране и да отговорят на 11 задачи към него. Учениците имаха на разположение един учебен час, а тези със специални образователни потребности - два учебни часа. Максималният брой точки, който четвъртокласници могат да съберат е 20.", "date": "2018.05.10", "title": "59 543 четвъртокласници се явиха на миниматура по БЕЛ (ВИЖТЕ ОТГОВОРИТЕ)"}
{"url": "http://www.monitor.bg/bg/a/view/chetiri-godini-i-polovina-reshetki-za-cenko-chokov", "text": "Скандалният бивш кмет на село Галиче Ценко Чоков бе осъден от специализирания наказателен съд на четири години и шест месеца затвор. Той бе признат за виновен по три от петте обвинения, повдигнати срещу него за отвличане, побой и палеж на автомобил. В същото време бе обявен за невинен по обвиненията за лихварство и ръководене на престъпна група. Чоков влезе в съдебната зала на носилка, за да чуе присъдата си. Спецсъдът постанови по три години затвор за всяко от провиненията, за които той бе признат за виновен. Синът му Мартин пък бе обявен за невинен по обвинението за участие в организирана престъпна група и за виновен за заплаха за убийство и лихварство. Съдът определи общо наказание за двете присъди от четири години, както и 5000 лв. глоба. Чоков, синът му Мартин и още шестима души бяха задържани при спецоперация през май 2016 година. Те са подсъдими за участие в организирана престъпна група, за лихварство, отвличане, побой и палежи.", "date": "2018.05.10", "title": "Четири години и половина решетки за Ценко Чоков"}
{"url": "http://www.monitor.bg/bg/a/view/nahodkite-na-uchudvaneto", "text": "Чуден или учудващ народ сме ние и много обичаме да се дивим на различни логични факти. Едно такова нещо е откриването на археологически находки по трасетата на строящите пътища. Дори в Сибир откриват находки на разни мамути и праисторически бозайници и дори древни хора. Та какво остава на България, намираща се в центъра на Балканите, които са люлката на човешката цивилизация. Чудим се, но една от вече готовите отсечки на автомагистрала „Струма“ мина върху най-старото неолитно селище в Европа, открито през 1925 г. Вече както е тръгнало идва ред и на още една сензационна находка, открита сега. Останките на древноримския град Скаптопара биха могли да привличат много туристи и дано те не споделят съдбата на други находки от римско време - стадионът за бой с гладиатори на пъпа на София, чиято една част остана в мазето на нов хотел. И отново се чудим кой вариант да изберем за Скаптопара и въпросът сега кой ще надделее. Дали пак стремежът за бърз строеж на аутобана ще се окаже по-важен от запазването на безценните исторически артефакти.  ", "date": "2018.05.10", "title": "Находките на учудването"}
{"url": "http://www.monitor.bg/bg/a/view/nerodenite-bylgari", "text": "Понякога си мислим, че неродените българи са тези, които трябва да ни оправят положението. Смятаме, че те ще са по-добрата част от нас. Ще са избраните. Малко го ударихме на чакането на месия, който ще ни преведе през прехода и ще ни изведе в демокрацията. Където всичко е хубаво. Никой никого не лъже. Пътищата са гладки, а пенсионерите имат пари за агне по празниците. Но месията не идва. Остава си нероден. А с него и родените надежди умират. Мъртвородени са. Загниват някъде там. За сметка на това обаче ромският етнос просперира. А той ражда. Ражда дори неродени деца, с които може да точи системата на Германия. Все едно родените са им малко. В повечето семейства има поне пет. Но не им стигат. Те записват и все още неродените. И точат ли точат, докато други се опитват да работят. Но щом го могат хората, да го правят. И е видно, че им се отдава. Пускат се някакви справки, но нито един разследващ орган у нас не се е заел с това. Че и в Германия. Нищо че става дума за крупна измама. Никой не ги закача и те си виреят. Раждат си. Множат се. Изкарват пари. Стигнахме дотам, че като кажеш, че си работил в чужбина, те поглеждат малко на една страна. Един вид дали не си циганин. Защото работещите зад граница българи много не го афишират. Срамуват се, защото са поредният изтекъл мозък зад граница. А другите се бият в гърдите. И викат – ама аз в чужбина съм работил. И наистина са добре. Изкарали са от заплати, изкарали са от далавери. До скоро не харесвахме ромите. Смятахме ги за авантаджии. Но трябва да им свалим шапки, защото те знаят как да изкарват пари. Особено на гърба на балъците. Видяха, че в България вече е трудно да крадат, да не плащат ток и вода, а само да искат общински жилища и тръгнаха из Европа. Където нещата им се получават. Това е истинската интеграция. Защото се връщат хем образовани, хем с пари, хем научени да спазват някакви елементарни закони. Докато тук у нас интеграцията се изчерпва само с усвояване на някой медиатор на средства, а след това побратимите му да летят по кофите, за да събират пластмаса и хартия, за да могат да оцелеят. И докато чакаме неродените месии, родените българи започнаха да се оправят и да се интегрират. Превзеха и Европа. И ще продължават да я превземат. Защото тя не е толкова голяма, а те не са толкова малко. И със сигурност ще успеят. Неродените ще превземат безкръвно цивилизацията, година след като са излезли от гетото. Защото то вече им е тясно. И ще им става още по-тясно. Родените пък вече са го направили. Вършеят като хуни. Изкарват и харчат. Докато други само плащат и се молят да не са били родени никога.", "date": "2018.05.10", "title": "Неродените българи"}
{"url": "http://www.monitor.bg/bg/a/view/shefkata-na-sem-trjabva-regulacija-i-na-onlajn-mediite", "text": "\"Законът за радиото и телевизията е доста тясна дреха, регулацията трябва да се променя заедно със своя сектор. В момента се получава свръхрегулация при радиото и телевизията, а онлайн пространството стои изцяло извън регулация, а всъщност опасните явления да минават точно оттам.\" Това каза преизбраният председател на Съвета за електронни медии София Владимирова. Владимирова заяви, че със сигурност СЕМ трябва да получи правомощия и по отношение на сайтовете: \"Не става въпрос за цензура, както твърдя, че няма цензура върху радио- и телевизионните оператори. Има регулация. В интернет хората възприемат информацията като фастфууд, което е особено тревожно например по здравните теми. В традиционните медии много трудно можеш да видиш негативни явления като дезинформация и език на омразата.\" Що се отнася до агресивното говорене срещу лица и групи, София Владимирова цитира последното наблюдение на СЕМ от ноември 2017 година: \"Резултатите показват, че най-вече през политическото говорене минава езикът на омразата. Моят апел към Вашите гости е да си дават сметка за огромното влияние, което имат над аудиторията. Това говорене се превръща в стил и норма, което става опасно и променя средата.\" Тя отбеляза, че най-много негативни явления са били отчитани в партийните телевизии, но в последно време има известно \"обиране на говоренето\".", "date": "2018.05.10", "title": "Шефката на СЕМ: Трябва  регулация и на онлайн медиите"}
{"url": "http://www.monitor.bg/bg/a/view/165-000-mladeji-sa-zapochnali-rabota-za-chetiri-godini", "text": "Над 165 000 младежи до 29 години са започнали работа през последните четири години с подкрепата на Бюрата по труда Това стана ясно по време на второто издание на „Кариери УНСС-2018“. Безработицата между 15 и 24- годишните от началото на годината е намаляла почти два пъти в сравнение със същия период на изминалата. През 2013 г. е била 28,4%, а през 2017 г. – 13,5% и е под средното равнище за ЕС, каза министърът на труда и социалната политика Бисер Петков. Социалният министър бе категоричен, че кабинетът прилага активна политика, насочена към подпомагане успешната реализация на студентите, като пример посочи програмата „Старт на кариерата“. Тя цели плавен преход от образование и обучение към заетост и се прилага успешно вече няколко години. В момента от нея се възползват 770 младежи, а голяма част от тях след приключването й намират устойчива заетост. Министър Петков обърна внимание още на важната роля, която играят цифровите и персоналните умени, като подчерта, че българският пазар изпитва силна нужда от висококвалифицирани специалисти.", "date": "2018.05.10", "title": "165 000 младежи са започнали работа за четири години"}
{"url": "http://www.monitor.bg/bg/a/view/ustroili-klopka-na-jenata-izvikali-ja-za-mnima-bolna-romi-napadnaha-feldsher-ot-speshna-pomosht-zakluchili-vratata-i-pribrali-telefona-na-jertvata-si", "text": "Медицински фелдшер от Центъра за спешна медицинска помощ в Шумен е била заключена и нападната от ромска фамилия в шуменското село Черноглавци. По първоначална информация ромите са звънили на 112 по измислено заболяване на тяхна близка, за да се саморазправят с фелдшерката, която седмица по-рано била инжекция на 78-годишна друга тяхна роднина. Преди седмица баба от фамилията вдигнала кръвно и тогава за първи път роднините и потърсили \"Спешна помощ\". Пристигнал екип, пациентката била прегледана, фелдшерката, която пристигнала й направила инжекция за сваляне на кръвното и си отишла. Няколко часа по-късно бабата станала да върви, паднала, ударила се, получила черепно-мозъчна травма и се наложило да я откарат в интензивното отделение на МБАЛ - Шумен, където е и до момента в тежко състояние с кръвоизлив. За фаталното състояние и нещастната развръзка родата и обвинила медицинската специалистка, която направила инжекцията. Според близките имало пряка връзка между \"неправилната инжекция\" и падането на бабата.  След като състоянието на пациентката не се подобрило, фамилията решила да се разправя със жената от \"Спешна помощ\". Към 18:00 часа в сряда на 112 постъпило отново обаждане от Черноглавци, че има пациентка, която се нуждае от медицинска помощ. Както се оказало - звънили близките на бабата с кръвното. На смяна била фелдшерката от предната седмица. Още щом дошла на адреса била посрещната от разгневената фамилия, а в момента в който влязла в стаята \"при пациентката\" няколко жени хлопнали вратата зад гърба й и заключили. Тя се опитала да потърси помощ по телефона, но грабнали джиесема й от ръцете и започнали да я нападат и да търсят обяснения за фаталното падане на баба си. Шофьорът на линейката се усетил, че става нещо и започнал да блъска отвън по вратата, чувал крясъци отвътре. Тъй като се опитал да разбие вратата, една от домакините отворила и фелдшерът успяла да се измъкне. Представител на \"Спешна помощ\" обясни, че по случая е подадена сигнал в Районното управление на МВР в Шумен. Медиците са убедени, че повикването е било инсценировка и специално подготвена клопка за тяхната колежка. Близки на фамилията отричат, като се кълнат, че пациентката от сряда била с \"нервен стомах\".", "date": "2018.05.10", "title": "Роми нападнаха фелдшер от Спешна помощ"}
{"url": "http://www.monitor.bg/bg/a/view/cjaloto-rykovodstvo-na-sofija-teh-park-otnovo-e-smeneno", "text": "Цялото ръководство на държавния „София Тех Парк” е сменено. От Управителния съвет излизат Николай Андреев, Живка Такева-Първанова и Тодор Ангелов, който беше и досегашният изпълнителен директор на компанията. Решението за рокадата е взето на извънредно общо събрание, проведено през март, но смените още не са вписани официално в Търговския регистър, съобщава икономическият сайт economic.bg. На мястото на напускащи ръководители влизат Васил Караиванов и Натанаил Стефанов. Те двамата бяха в управлението на „София Тех Парк”, когато Теодор Седларски беше служебен икономически министър. Освен те двамата в Управителния съвет влиза и едно изцяло ново попълнение – Тодор Младенов. Той ще е и новият изпълнителен директор. Освен промените в оперативното управление, на общото събрание е решено \"Тех Парк\"-ът да премине към двустепенна система на управление и да бъде създаден надзорен съвет. Негов председател ще бъде Теодор Седларски.", "date": "2018.05.10", "title": "Цялото ръководство на  „София Тех Парк“ отново е сменено"}
{"url": "http://www.monitor.bg/bg/a/view/jp-otsechkite-ni-vlizat-v-pytja-na-koprinata", "text": "Като продължение на \"пътя на коприната\" от Китай предстои да се изгради двойна жп линия за скоростен влак между Одрин и Истанбул, с идеята да продължи през Пловдив до София. Това съобщи областният управител на Одрин Гюнай Йоздемир пред представители на български медии, цитиран от БТА. Гюнай Йоздемир определи Пловдив като важен за Одрин предвид логистичната позиция, която има по отношение на автомобилния и жп транспорт. За целта с приоритет ще се развива жп гарата на граничния пункт Капъкуле, за да може да поддържа трафика и на скоростните влакове, и на товарните. Линиите ще се триблират, тъй като товарните ще се изведат за движение по отделна линия, обясни областният управител. С пари от бюджета и еврофондовете през последните години се обновява жп линията от столицата до Свиленград. По отношение на огромните опашки от ТИР-ве по границите Гюнай Йоздемир каза, че за да се справят с този проблем, ще трябва да се изчака разширяването на инфраструктурата на граничния пункт, а за в бъдеще - превозът на товари да се пренасочи по жп линиите. За това вече има направени постъпки в двустранните разговори между двете държави на ниво министри, уточни Йоздемир.  ", "date": "2018.05.10", "title": "Жп отсечките ни влизат в \"пътя на коприната\""}
{"url": "http://www.monitor.bg/bg/a/view/fenove-si-pravjat-snimki-s-vratarja-na-slavija", "text": "Десетки фенове на най-популярната игра си направиха снимки с вратаря на ФК“Славия“ Георги Петков, който пристигна днес в родния си град Пазарджик за откриването на новото футболно игрище. То се намира в спортния комплекс към стадион „Г.Бенковски“, а лентата на игрището прерязаха председателят на Българския футболен съюз Борислав Михайлов и кметът на община Пазарджик Тодор Попов. Вратарят на  „белите“ Георги Петков, който спаси 3 дузпи по време на финала на мача за Купата на България, обаче привлече вниманието на местните почитатели на футбола и се превърна в национален герой. И малки, и големи се надпреварваха да се снимат с него и да го докоснат. Някои получиха и шалчета на ФК“ Славия“. Георги Петков е роден в близкото до Пазарджик село Добровница и е възпитаник на ФК„Хебър“. Преминава в „Левски“ (София) през лятото на 2001 г. от „Славия“ срещу сумата от $400 000, ставайки най-скъпия вратар в България. Играл е още и в отбора на „Банкя“. Почти целия сезон 2001/02 е титуляр. Записва няколко мача като титуляр и през сезон 2002/03. Дълго време е резерва на Димитър Иванков. След продажбата му в турския „Кайзериспор“ през лятото на 2005 г. става неизменен вратар титуляр. Има в биографията си и 18 мача за националния отбор на България. ", "date": "2018.05.10", "title": "Фенове си правят снимки с вратаря на „Славия“"}
{"url": "http://www.monitor.bg/bg/a/view/otkrivame-izneseni-vizovi-centrove-v-indija-i-kitaj", "text": "Обмислят се възможностите за откриване на изнесени визови центрове в Индия и Китай, за да се облекчи режимът за издаването на визи за туристи от далечните пазари. Това каза днес в Русе министърът на туризма Николина Ангелкова. По думите й така ще привлечем повече граждани от тези страни, които проявават все по-голям интерес към България и останалите държави от балканския маршрут. Този въпрос Ангелкова е обсъдила вчера на среща с министъра на външните работи Екатерина Захариева. „Министерството на външните работи трябва да направи анализ какви са плюсовете и минусите, къде ще се открият, колко на брой ще са тези центрове. На този принцип работим в Русия, там имаме 32 изнесени визови центъра“, каза Ангелкова. Тя посочи, че потенциалът на далечните пазари е много голям и страната ни трябва да се възползва от това. През миналата годинаа 150 млн. китайски туристи са пътували извън Китай, а тези, които са посетили България, са едва 40 000 души, което е нищожно, каза министърът. Ангелкова коментира и мерките за облекчаването на режима за получаване на визи от сезонни работници от трети страни. До две седмици екипите на Министерството на туризма и на Министерството на външните работи трябва да бъдат готови с конкретни предложения за иницииране на законодателни промени, така че да се увеличи периодът на разрешение за пребиваването на тези работници от 90 дни на 180 дни. Ангелкова каза, че на база на предварителна информация местата за работници от страни извън ЕС са 5400, а през м.г. са били наети 3400 души. Най-голям бил интересът на граждани от Украйна, Беларус и Молдова, както и от Филипините, Тайланд и Индонезия. Министърът посочи, че през първите три месеца на годината 1,2 млн. чуждестранни туристи са посетили България, което е с 12 процента повече в сравнение със същия период на миналата година. В Русе Николина Ангелкова присъства на откриването туристическото изложение „Уикенд туризъм“ и на Фестивала на туристическите забавления и анимации. Тя участва и в заседание на Междуведомствения съвет за кадрите в туризма, което се провежда в крайдунавския град.", "date": "2018.05.10", "title": "Откриваме изнесени визови центрове в Индия и Китай"}
{"url": "http://www.monitor.bg/bg/a/view/vseki-treti-bylgarin-v-chujbina-e-sezonen-rabotnik-v-zemedelieto-trudjat-se-po-12-chasa-na-poleto-plashtat-im-do-40-na-sto-ot-nadnicata-ako-sa-bez-dogovori", "text": "Повече от 1,2 млн. българи официално работят извън страната ни, над 30% от тях са сезонни работници в земеделието на Европа. По държави данните сочат следното: в Германия са 300 хил. души, в Англия - 300 хил., в Италия - 100 хил., в Испания - 350 хил., Гърция - 120 хил., във Франция – 40 хил., в Австрия – 25 хил., в Швеция - 9 хил. българи. По данни на Националния статистически институт на Италия 43% от заетите в земеделието в Италия изпълняват недеклариран труд, което възлиза на около 400 хил. души. От тях 100 хил. души, основно чужденци, са обект на експлоатация и са принудени да живеят при тежки условия, далеч от санитарни и хигиенни норми, съобщиха от КНСБ по време на семинар в Пловдив за заетостта в земеделието. Caмo 10% oт бългapитe, зaeти в зeмeдeлиeтo, ca нa тpyдoв дoгoвop, каза пpeдceдaтeлят нa Фeдepaциятa нa нeзaвиcимитe cиндиĸaти в зeмeдeлиeтo ĸъм KHCБ Cвeтлa Bacилeвa. По време на семинара стана ясно, че особен феномен на италианското земеделие е „капоралът” - посредникът, който предоставя работа, като взема част от изработената надница. Той действа в гетата, затворените общности. В активния сезон един капорал може да менажира по 9-10 хиляди работници. По данни на статистиките заплащането на труда на земеделските работници с нередовни договори, обект на капоралите, е около 25-30 евро/ден, което е с 40% по-ниско от заплащането на легалните работници, а работният ден е 12 часа дневно. Голям дял от работниците мигранти в италианското земеделие идват от България и Румъния. Те често живеят в гета извън населени места, рядко влизат в контакт със синдикатите или местните институции, мигрират заедно с работата от регион на регион. Българите, които живеят в Италия, са около 100 000, от които около 30 хил. души работят в земеделието - 96,1% са със срочни договори. Голяма част от тях полагат труд на полето в южните райони на Италия. Българите, които отиват да търсят работа в този регион, са основно от районите около Сливен, Пловдив, Кърджали, Монтана, Търговище, Омуртаг, Попово и Варненско. Работещите в земеделието на ЕС се увеличават и са 10 млн. души към 2017 г., а 4 млн. от тях са сезонни мигриращи трансгранични работници, твърдят синдикатите, като се позовават на последната ревизия на заетостта в европейското земеделие.", "date": "2018.05.10", "title": "Всеки трети българин в чужбина е сезонен работник в земеделието"}
{"url": "http://www.monitor.bg/bg/a/view/na-fona-na-naprejenieto-s-vashington-makron-vze-karl-veliki-i-poiska-edinstvo-v-es", "text": "Френският президент Еманюел Макрон призова Европа да се обедини в днешния все по-сложен свят и пред едностранните действия на САЩ по въпроси като климата и иранското ядрено споразумение, предаде АП. Макрон призова Европа да защити глобалния мултилатерален ред в името на суверенитета на континента, а Германия - да бъде смела в амбицията си за европейско обновление, защото ЕС не може да си позволи да проявява слабост и разделение пред лицето на външните заплахи и възраждащия се национализъм на територията си, посочва Ройтерс. Френският държавен глава говори след церемония в германския град Аахен за удостояването му с тазгодишната награда \"Карл Велики\" за неговата \"визия за нова Европа\". Макрон косвено разкритикува склонността на американския президент Доналд Тръмп да решава вместо европейците, посочва Франс прес. Ако приемем други велики сили, включително съюзници и наши приятели от най-тежките моменти историята ни, да се поставят в положение да вземат решения вместо нас за дипломацията или сигурността ни, принуждавайки ни понякога да поемаме големи рискове, значи вече не сме независими, отбеляза той в речта си след церемонията. \"Ние избрахме да градим мир и стабилност в Близкия изток. Други сили, също суверенни като нас, решиха да не спазят собствената си дума.Трябва ли обаче да се отречем от собствения си избор, попита президентът. Да не бъдем слаби, да не се подчиняваме, да придобием европейски суверенитет, който ще даде възможност да направим Европа истинска сила в геополитически, търговски, климатичен, икономически, продоволствен и дипломатически план, призова Макрон. Френският президент заяви, че Европа трябва да бъде по-амбициозна по отношение на финансите си, да отстоява интересите си и да помогне за постигане на икономическо и данъчно сближаване между страните членки. Макрон призова канцлерката Ангела Меркел, която присъстваше на церемонията, Германия да преодолее \"фетишизма си\" по отношение на бюджетните и търговски излишъци в името на необходимите реформи в Европа. Той настоя еврозоната да има собствен бюджет въпреки резервите на Германия по този въпрос. Макрон прикани Германия да работи с Франция за по-голямо европейско единство и да подкрепи предложенията му за реформи, отбелязва ДПА. Нова Европа трябва да се гради на солидарността и сближаването. Вярвам в една силна, по-интегрирана еврозона, със свой собствен бюджет, който дава възможност за инвестиции и сближаване. Меркел заяви на свой ред, че Европа повече не може да разчита на безусловната защита на САЩ и трябва да поеме съдбата си в свои ръце. Това е нашето предизвикателство за бъдещето, допълни тя. Наградата \"Карл Велики\" за ангажираност към Европа се връчва всяка година от 1950 г. насам. Преди Макрон носители на отличието са били Ангела Меркел и папа Франциск.", "date": "2018.05.10", "title": "Макрон взе „Карл Велики“ и поиска единство в ЕС"}
{"url": "http://www.monitor.bg/bg/a/view/novata-zdravna-karta-orjazva-urologichnite-otdelenija-v-pazardjishko-bls-v-grada-s-deklaracija-sreshtu-sykrashtenijata", "text": "Нито едно легло по урология не предвижда проектът за новата Здравна карта в лечебните заведения в Пазарджишко, като в момента 5 болници в областта имат урологични отделения, а новите промени ги орязват. Това съобщи на нарочна пресконференция в Пазарджик председателят на Районната колегия на Българския лекарски съюз д-р Васил Попов и изрази надежда, това да е някаква грешка , която може да бъде коригирана. Белите престилки изразиха притеснение от драстичното намаление на броя на леглата спрямо предложението на Областната комисия, а от Лекарския съюз настояват да остане поне досегашния брой на леглата, за да получават пациентите адекватни здравни грижи. Сериозно намаление има и на леглата за педиатрията. През 2017 г. са функционирали 206 легла за детски болести, предложението на Областната комисия е те да бъдат увеличени на 338, но в проекта за Здравна карта е записано, че те ще останат 182. От съсловната организация на лекарите настояват поне да се запази миналогодишната ситуация, защото детската заболеваемост е висока, мотивира се д-р Попов. Лекарите са недоволни и от факта, че непрофилираните легла по вътрешни болести изцяло са отпаднали, с 18 са намалели леглата за пневмонии, намаления има и на леглата по хирургия, съдова хирургия, очни болести, неврохирургия и др. Лекарите остро реагират и срещу оставането на само едно спешно отделение при сега действащи спешни отделения в 4 болници. Шефът на БЛС в Област Пазарджик допълни, че в някои направления има увеличение на леглата, като например в анестезиологията, в неонатология, гастроентерологията, нефрологията, ортопедията и травматологията, както и увеличение на леглата за палеативни грижи, което се приветства като предложение. Леглата за палеативни грижи обаче не се използват, тъй като дейността е губеща, обясни д-р Попов. По този повод Управителният съвет на Районната колегия на Българския лекарски съюз в Пазарджик заедно с представители на лечебните заведения за болничен престой излязоха със съвместна декларация до здравния министър, шефа на парламентарната комисия по здравеопазване и шефа на БЛС срещу орязаните болнични легла, както са предвидени в проекта за нова Здравна карта.", "date": "2018.05.10", "title": "Новата здравна карта орязва урологичните отделения в Пазарджишко"}
{"url": "http://www.monitor.bg/bg/a/view/merkel-kym-borisov-trjabva-da-stanesh-mediator-obsydiha-zapadnite-balkani-i-transportnite-prevozvachi", "text": "Германският канцлер Ангела Меркел похвали премиера Бойко Борисов и определи като „категоричен успех“ действията му за приобщаването на страните от Западните Балкани към ЕС. „Темата Западни Балкани не беше лесен приоритет, но и трябва да останеш медиатор по тази тема“, заявила канцлерът по време на разговорите , съобщиха от пресслужбата на кабинета. Двамата разговаряха в немският град Аахен, където участваха в церемонията по връчването на международния приз „Карл Велики“, който тази година отиде в ръцете на френския президент Еманюел Макрон. Борисов и Меркел обсъдили предстоящата среща на върха през май в София за Западните Балкани. Премиерът изтъкнал, че България ще продължи да работи активно свързаността между държавите в региона да остане приоритет и на следващите председателства на ЕС. По думите му балканските лидери, въпреки напрежението между някои от тях, осъзнават важността на главна цел – ЕС. Именно в тази връзка Борисов изтъкнал важността на транспортната, инфраструктурната и дигиталната свързаност, за да се осигури стабилност на региона и в цяла Европа. \"За мен това трябва да правим - хората от тези държави да усетят, че ЕС и ние сме с тях”, казал Борисов. На свой ред Меркел се съгласила с мнението му у обяснила, че за подобряване на живота им. Борисов поставил пред Меркел въпроса със спорния пакет „Мобилност“ на ЕК, засягат транспортните превозвачи. Премиерът изтъкнал, че при въвеждането на тези правила родният бранш ще губи по 16 млрд. лева на година, а от това ще бъдат засегнати и 100 000 БГ семейства. Голяма част от бизнеса, който в основната си част е малък и среден, ще бъде доведен до фалит. Борисов изтъкнал, че по-рано през деня а двамата се договорили да обсъдят проблема в телефонен разговор. На свой ред Мерел изразила разбиране и посочила, че трябва да се намери приемливо решение за всички държави в ЕС. Борисов разговаря и с украинския президент Петро Порошенко, като двамата обсъдили прилагането на Минското споразумение. Според премиера най-доброто решение в ситуацията може да се постигне само на масата на преговорите и чрез инструментите на дипломацията.  ", "date": "2018.05.10", "title": "Меркел към Борисов: Трябва да останеш медиатор"}
{"url": "http://www.monitor.bg/bg/a/view/pet-zvezdi-i-liga-v-napyn-da-systavjat-pravitelstvo-do-ponedelnik", "text": "Лидерите на движението „Пет звезди“ и на партията „Лига“ Луиджи ди Майо и Матео Салвини поискаха от президента Серджо Матарела време до понеделник, за да съставят правителство. Вместо да обяви в четвъртък следобед служебен премиер и „неутрално правителство“, както бе обещал, държавният глава тогава отпусна на Ди Майо и Салвини 24 часа за последен опит да стигнат до съгласие за кабинет. Допълнителното време бе пожелано от двамата лидери след интензивни консултации същия ден сутринта и Матарела уважи молбата им с цел най-после да се намери „политически“, а не „служебен“ изход от продължаващата повече от два месеца криза. Тя настъпи след изборите на 4-ти март, когато нито една политическа формация не получи нужните й за съставяне на кабинет 51% от гласовете, като последвалите три кръга консултации за скалъпване на управляваща коалиция завършиха без резултат.  В анализите на създалата се ситуация политическите коментатори в Рим и Милано посочват, че ако Ди Майо и Салвини в края на краищата стигнат до съгласие и предложат в понеделник кабинет, то той ще бъде съставен само от представители на техните партии. Премиер пък няма да бъде нито един от двамата, както те обявяваха при първите си контакти за коалиция, а ще посочат най-вероятно трети кандидат, който да се ползва с пълното им доверие. Ако се вярва на политическите касандри във Вечния град, той би трябвало да бъде известният „лигист“ Джанкарло Джорджети, а Ди Майо и Салвини - министри съответно на външните и на вътрешните работи. За да не се стигне пък до разцепването на водената от Силвио Берлускони дясно центристка коалиция, в която „Лига“ се очерта на неотдавнашния вот като първа сила, другите две партии в нея „Форца Италия!“ и „Италиански братя“ най-вероятно ще подкрепят новия кабинет „отвън“. Тоест ще използват парламентарния инструментариум, за да го държат на власт без да имат техни представители в него. Разбира се, за да се случи това, според наблюдателите Ди Майо и Салвини ще трябва да поемат ангажимент законодателните инициативи на кабинета да бъдат одобрявани от двете приятелски формации и към 200 техни хора да бъдат назначени на различни постове в държавната администрация. Но така от една страна ще бъде изпълнено желанието на „Пет звезди“ Силвио Берлускони да не бъде допускан повече във властта, като в същото време ще му бъде дадена възможност да защитава непряко и собствените, и партийните интереси.  Италианските медии отделиха доста място на клюките по високите етажи на властта в Рим, според които най-вероятно напънат на Ди Майо и Салвини да направят кабинет е подкрепен както от Берлускони, така и от Матео Ренци - лидера в сянка на управлявалата досега лявоцентристка Демократическа партия. Просто защото ако все пак се стигне до „неутрално правителство“, то съвсем скоро в Италия ще трябва да бъдат произведени предсрочни избори, резултатите от които няма да са по-различни от предишните. С други думи и „Форца Италия!“ на Берлускони, и Демократическата партия на Ренци ще са пак губещи. А за да се реорганизират и да привлекат повече избиратели, на тях им трябва както време, така и груби управленчески грешки на основния им опонент - все по-мощното движение „Пет звезди“.", "date": "2018.05.10", "title": "„Пет звезди“ и „Лига“ в напън да съставят правителство до понеделник"}
{"url": "http://www.monitor.bg/bg/a/view/na-gerena-chakat-pomosht-ot-cska-sofija-za-evropa", "text": "Загубата от „Славия“ постави под съвсем реална опасност „Левски“ от некласиране за евротурнирите. „Сините“ бяха сигурни, че ще си осигурят квота от Купата на България, но в крайна сметка тя отиде при „белите“. Така единственият шанс на „Левски“ да играе в Лига Европа е да удържи третото място в класирането, даващо право на бараж срещу седмия. В момента играчите на Делио Роси имат 2 точки преднина, но програмата до края е изключително тежка. Може дори да се окаже, че на „Герена“ ще се надяват на подкрепа от ЦСКА-София, който в последния кръг домакинства на „Берое“. В следващия кръг „Левски“ гостува на „Лудогорец“ и ще се надява да измъкне нещо от шампионите, след това е вечното дерби с „червените“, а в последния кръг има лесно домакинство на „Верея“. Програмата на „Берое“ също изглежда нелека – гостуване на „Ботев“, домакинство на „Лудогорец“ и визита на ЦСКА-София. Ако „Левски“ не успее да се класира в Топ 3 и не спечели евроквота, се очакват катаклизми в клуба, като много от основните играчи ще бъдат продадени.", "date": "2018.05.10", "title": "На „Герена“ чакат помощ от ЦСКА-София за Европа"}
{"url": "http://www.monitor.bg/bg/a/view/deputatite-skochiha-na-reporteri-bez-granici-opredeliha-klasacijata-na-npo-to-kato-manipulativna", "text": "Класацията на „Репортери без граници“ е манипулативна, направена от НПО и аз не й вярвам. Това заяви от парламентарната трибуна депутатът от ГЕРБ Тома Биков. Позицията му бе споделена от негови колеги от други формации, включително и от опозицията. Дебатът се разрази по време на обсъждането на отчета на Съвета за електронни медии (СЕМ) за 2017 г., а повод за думите му стана излязлата преди седмици класация на организацията, която постави България на 111-о място по свобода на словото. Именно дейността на НПО-то и отреденото на България място изместиха фокуса на дебата от дейността на медийния регулатор. От левицата поставиха въпроса с класацията и попитаха защо СЕМ не е взел отношение по този така важен въпрос. Тогава Биков и я определи като манипулативна, а не меродавна. „Избират се едни репортери, правят се с тях интервюта, питат се има ли свобода на словото, а те казват - няма. В същото време Малта е на 37-о място, Словакия - на 26-о, а там убиха разследващ журналист. България е на 111-то място, поради причини, че един депутат държал седем вестника“, възмути се Биков. По думите му, често бъркаме качеството на журналистиката със свободата на словото. „Журналисти казали, че нямали свобода на словото - ми да излязат по телевизията и да кажат как ги притискат техните собственици! А не с анонимни интервюнца”, заяви той. „Мога да се съглася с вас за тази класация, но тя най-малкото прави заглавия. Най-малкото СЕМ трябваше да вземе отношение по тази класация“, репликира го Александър Симов от БСП. „Не отдавам никакво внимание на тези класации на „Репортери зад граници“, „Доктори през океани“, „Бели касти“ и други подобни НПО-та, които и за налагане на определени стандарти и въздействия върху политическата класа“, заяви депутатът от „Обединени патриоти“ Павел Шопов. Освен свободата на словото той коментира и скандала между БСП и репортера на телевизия „Алфа“ по време на отбелязването на 9 май. Изказването му стана повод за скандал между депутати от БСП и „Атака“, в който се размениха искания за оставки и отнемане на журналистически акредитации за парламента. След като страстите около скандала се укротиха, депутатът от ДПС Велислава Кръстева се върна на темата за свободата на словото и припомни, че законопроектът за публичността на собствеността и финансирането на медиите, на който е съвносител заедно с Делян Пеевски и Хамид Хамид, отлежава вече 4-ти месец в деловодството на Народното събрание. Моят апел е - дайте ход на законопроекта, подкрепете го, защото това е възможността да се види финансирането на медиите“, обърна се тя към шефа на комисията по култура Вежди Рашидов. „Законопроектът на г-н Хамид и г-н Пеевски го прочетох, смислен е\", отговори й той и напомни, че и Министерският съвет има внесен законопроект по темата. По думите му, дебат по темата ще има със сигурност, но се чака удобният момент двата текста да бъдат обсъдени. Мнението на Вежди Рашидов за законопроекта и състоянието на сектора четете  .", "date": "2018.05.10", "title": "Депутатите скочиха на  „Репортери без граници“"}
{"url": "http://www.monitor.bg/bg/a/view/rashidov-podkrepjam-prozrachnostta-v-mediite-prokopievata-grupa-navredi-mnogo-na-tozi-sektor", "text": "Темата за свободата на словото е много обширна и сериозна. Подкрепям законопроекта на Делян Пеевски, Хамид Хамид и Велислава Кръстева, той е смислен. Желанието ми е да назрее един дебат, да се вземе едно решение, за да има свободни медии в България, защото много дълги години се борихме за свободата на медиите. По една телевизия казах, особено за деморализация на медийното пространство, за Прокопиевата група, тези хора навредиха прекалено много на медиите с грантаджиите. Медиите трябва да имат свобода, за да може днес да даваме примери с големи български журналисти. За мен медийното пространство е документалистиката на времето, в което живеем. Тъй като вече не можем да различим жълтото, слободията от свободната журналистика, затова трябва да се създадат законови порядки, които да гарантират свободата на медиите. Трябва всичко да е регламентирано, защото когато законът не работи, слободията плъзва много бързо. Законопроектът не е лош, смислен е, освен ако някой не се дразни от имената, които го внасят. Смятам, че не е важно кой го внася, а какво внася. Към този законопроект трябва да помислим и още демократични форми на законодателство, които да гарантират свободата на словото. Предложенията ще подлежат на широк дебат. Или всички се обединяване в името на свободата на словото, в името на свободата на българските медии, свободата на всеки човек. Медиите могат така деликатно да работят като бухалки, но не е почтено. Опасно е за обществените медии да се финансират външно, да разчитат на грантаджийство, защото вместо да обслужват обществото, когато ги финансира някой отвън те обслужват неговите интереси. Проблемът е наболял. Не е редно обществени медии да се финансират външно, защото това вече не гарантира свободата на словото. Когато се обсъждат двата законопроекта по темата, ще се направят поправки и ще се вкара един пакет, който ще е добър закон за свободата на медиите. Поправките ще се правят при широк обществен дебат. Няма да допусна в комисията да се обсъждат тези теми, без участието на медиите. За свободата на словото основно реват точно тези медии, които нарушават свободата на словото. Вижда се кои крещят и отнемат свободата на словото по всеки повод. Не може едни грантаджии да владеят медиите. Няма човек, който да взима пари и да е независим. Парите правят всеки зависим. В България трябва да се породи каста умни, достойни, талантливи журналисти и бавно бездарието да отстъпва място. Стана дума за „Репортери без граници“ - кое му е без граници, кои са европейци. Това са грантаджийски номера. В момента законът не налага на СЕМ нищо друго освен да бъда регулатор, той в никакъв случай не е репресивен орган. Трябва да се намери друга по-действаща форма, но всичко трябва да е регламентирано в закона. В комисията по култура са интелигентни хора и работим спокойно, ще проведем широк дебат с участието на медии и дори с участието на собствениците на медии. Парата не трябва да прави слободията. Ако искаме един журналисти, който е наемен работник при един собственик, да има смелост и да се изяви, то тогава трябва да направим закон, който да определя докъде са правата на собственика, това също е част от свободата на медиите. Не бих искал да съм оръжието в ръцете на хора, които си водят войните. Ние искаме, не искаме, без да искаме с позицията си обслужваме една или друга страна, по-скоро законът трябва да упражнява демократичните процеси, това предлагам. Важно е за медиите като четвърта власт да имат свобода.", "date": "2018.05.10", "title": "Рашидов: Подкрепям прозрачността в медиите"}
{"url": "http://www.monitor.bg/bg/a/view/loshoto-vreme-otloji-tyrseneto-na-bojan-petrov-spasitelite-sa-se-vyrnali-v-bazovija-lager-trygvat-nagore-po-vyrha-utre", "text": "Двата непалски хеликоптера, които ще търсят изчезналия алпинист Боян Петров, се очаква да излетят още тази нощ, след като получиха разрешение за спасителната акция. По план те трябва да излетят към 6 часа местно време, което е около 00.часа тази нощ българско време. \"Хеликоптерите са два с трима пилоти. Те са изкючително подготвени, имат опит и могат да летят над 7000 метра. Нужни са 4 часа, за да стигнат до лагер 2. Единият хеликоптер зарежда с гориво другия. В единия хеликоптер е един от най-опитните шерпи. Той е катерил върха и по двата маршрута и ги познава в детайли. Той ще направлява пилота\", уточни организаторът на издирвателната акция Мохан Ламсал. \"Има два маршрута до лагер 3, където нашите шерпи намериха палатката му. Единият наричаме нормалния, защото е по-лек. Другият е по-тежкият. Но за съжаление не знаем по кой от двата е тръгнал Боян\", допълни Ламсал. За първи път непалски хеликоптер ще бъде допуснат от Китай, за да се включи в спасителната мисия по издирването на Боян Петров в Хималаите. Това каза в ефира на „На кафе” жената до алпиниста Радослава Ненова. Лошото време е отложило временно търсенето на Боян Петров. Това обясни за „Монитор“ организаторът на експедицията на алпиниста Деян Петков. Той уточни, че спасителите са се върнали в базовия лагер, но ще продължат с издирването в петък. „Утре всички ще тръгнат нагоре по върха. Екипът ще се състои от трима шерпи, поне шестима китайци и най-малко петима алпинисти от групата. Те се движат в различни групи и различно темпо, с различен багаж. Има организация по маршрута да има достатъчно хора“, коментира Петков. Той бе категоричен, че са получени необходимите разрешения за излитането на хеликоптер за всякаква височина. За съжаление обаче, времето едва ли щяло да е подходящо за това. „При всички положения ще е по-добро за ходене нагоре по върха. Така че екипът ще тръгне утре“, каза още Петков. Към 19 часа стана ясно, че българското посолство в Пекин е получило разрешение за полет на хеликоптери, които да се включат в спасителната акция на Боян Петров. Китайската страна е дала разрешение за използването на два непалски хеликоптера на компанията Simrik Air Разрешителното е валидно до 13 май, уточниха от МВнР. Бхола Тхапа, почетен консул на България в Катманду, Непал, потвърдил, че пилотите на авиокомпанията вече разполагат и с необходимите им китайски визи. Китайската страна е поела и ангажимент да изпрати гранични служители, които ще чакат двата хеликоптера при пристигането им на тяхна територия и така да не се налага екипажите да летят до странични гранични пунктове, на които единствено има паспортен контрол.  ", "date": "2018.05.10", "title": "Хеликоптери тръгват през нощта да търсят Боян Петров (ОБНОВЕНА)"}
{"url": "http://www.monitor.bg/bg/a/view/mvr-s-masovi-aresti-okolo-finala-za-kupata-nameriha-kup-bombichki-sinite-ultrasi-zastanaha-zad-treniora-i-otbora", "text": "23-ма души са задържани от полицията преди и по време на футболната среща между „Левски” и „Славия”, обявиха от МВР. Други 21 привърженици не са били допуснати да влязат на Националния стадион \"Васил Левски\". 11 от арестуваните са били задържани заради открити в тях забранени предмети. Един е носел в себе си наркотици, а 10 са арестувани заради неизпълнение на полицейско разпореждане. Във феновете са намерени боксове, палки и различни видове бомбички, включително и самоделка, наподобяваща онази от инцидента с полицай Гергана Зашева. Част от ултрасите са били в нетрезво състояние. Други 12 привърженици са задържани на различни места в София преди футболната среща. Агитката на „Славия“ беше задържана на стадиона, докато привържениците на „Левски“ напуснат съоръжението, допълниха от МВР. Загубата във финала обаче се каза само началото на кошмара за част от „сините“ фенове. По информация на „Монитор“ ударни групи на ЦСКА-София са направили няколко засади из София след двубоя. Най-сериозните сблъсъци са били на спирка на метрото в „Младост“ 1. Двама от феновете на „Левски“ са в болница с тежки травми, има и арестувани за мелето. В същото време от Националния клуб на привърженижите на „Левски“ излязоха с поредната си декларация. В нея ултрасите изразяват подкрепата си към треньора Делио Роси и към играчите след драматичната загуба от „Славия“. Феновете са категорични, че не е сега моментът за треньорска смяна. „Бихте се като лъвове, но във футбола понякога е невъзможно да се спечели. Знаем, че се натрупаха толкова много загубени финали, но това не може да сломи левскарския дух. Та нали точно ние винаги сме твърдели, че не сме за купи и титли, че не сме като ония, умрелите. Сега е време да докажем, че нищо не може да ни събори. Пълна мобилизация и очакваме победи в оставащите мачове от измисленото ни първенство, които да ни гарантират участие в Европа”, пишат феновете на „Левски“.    ", "date": "2018.05.10", "title": "МВР с масови арести около финала за Купата, намериха куп бомбички"}
{"url": "http://www.monitor.bg/bg/a/view/preizbraha-ceko-minev-za-shef-na-skite-za-oshte-5-godini-federacijata-glasuva-budjet-3-3-mln-leva", "text": "Членовете на Общото събрание на Българската федерация по ски преизбраха единодушно Цеко Минев за президент. Той ръководи ски централата от 2003 година и това ще бъде неговият четвърти пореден мандат за 5 години. След избора за президент и нов управителен съвет с пълно мнозинство форумът прие и бюджет от 3,3 млн. лева за 2018 година. По-голяма част от средствата ще бъдат осигурени от генералните спонсори на федерацията и от телевизионни права. \"Надявам се, че след като аз и целият Управителен съвет получихме пълно доверие за още един 5-годишен мандат, то хората вярват в това, което правим. В следващите години сме решили да обърнем много по-голямо внимание на клубовете, с които да работим, за да решим максимално бързо техните проблеми, каза Цеко Минев след гласуването. - Основният пред тях е инфраструктурата, за да могат техните състезатели да има къде да тренират. Националните отбори вървят по правилния път и мисля, че ще продължим така.\"", "date": "2018.05.10", "title": "Преизбраха Цеко Минев за шеф на ските за още 5 години"}
{"url": "http://www.monitor.bg/bg/a/view/direktoryt-na-arheologicheskija-muzej-v-plovdiv-doc-d-r-kostadin-kisiov-goljamata-bazilika-e-perlata-na-arheologicheskoto-nasledstvo-v-plovdiv", "text": "Голямата Базилика е перлата на археологическото наследство на Пловдив. Тя е с впечатляващи размери дори за Европа. Много е важно, когато има осъзнато управленско решение за експониране на цялостната площ на Базиликата. Това заяви в рамките на научна конференция за резултатите от археологическите проучвания на Епископската базилика на Филипопол директорът на Археологическия музей доц.д-р Костадин Кисьов. Проучванията на Голямата базилика са започнали в далечната 1983г. За находките през всички тези 35 години по време на форума разказаха археолозите Елена Кисякова и Жени Танкова. „За реализацията на този проект ръка си подадоха неправителствения сектор, общината, учените и държавата. Никой не очакваше подобни резултати, които станаха ясни благодарение на вземане на правилното решение за разкриване на целия обект и затваряне на пътя. Това е сложен обект от гледна точка на средата, в която се намира. Надяваме се да е една от емблемите на Пловдив през 2019 година и за поколенията, които ще го посещават”, каза зам.-министърът на културата Амелия Гешева. Тя припомни, че за Епископската базилика бяха организирани международни конференции, с участие на чуждестранни археолози и много доброволци.  „Предстои академичната работа, която ще представи една силна и убедителна кандидатура в ЮНЕСКО“, заяви Ленко Ленков от фондация „Америка за България“ и благодари за съдействието на община Пловдив. Община Пловдив продължава да работи по много обекти на града – Небет тепе, Източната порта, Римския форум, каза зам.-кметът Александър Държиков. „Международният комитет за реставрации и консервация на мозайки избра Пловдив да е следващият домакин за конференция през 2020 година, като за целта се прие и меморандум от Общинския съвет“, уточни той. Освен презентациите на участниците, двудневната програма на конференцията включва и посещение на Епископската базилика и Малката базилика, както и откриване на тематична изложба с артефакти от Епископската базилика в Регионалния археологически музей. Материалите от конференцията впоследствие ще бъдат публикувани в сборник.  ", "date": "2018.05.10", "title": "Голямата Базилика е перлата на археологическото наследство в Пловдив"}
{"url": "http://www.monitor.bg/bg/a/view/sinopticite-predrichat-vetrove-na-katalunja-glavnijat-konstruktor-na-uiljams-napusna-kubica-smenja-sirotkin-za-trenirovkite", "text": "Синоптиците предричат поривисти ветрове за Гран при на Испания на пистата \"Каталуня\" в неделя, пети старт от шампионата на Формула 1. Според прогнозите времето ще е топло, на тренировките утре ще има променлива облачност и поривите на вятъра ще надминат 10 метра в секунда. В събота, когато са квалификациите, ветровете ще отслабнат и температурите ще бъдат към 19-20 градуса, може да превали. В неделя се очаква пак да духа здраво - до над 8-9 м/сек., а шансът за валежи е 33%. Преди Гран при на Испания главният конструктор на тима \"Уилямс\" Ед Ууд напусна екипа. Като причина за раздялата се сочат неудовлетворителните резултати, макар че в официалния сайт на отбора са посочени \"лични причини\". Очаква се неговият пост да бъда поет от напусналия \"Макларън\" Тим Гос. В същото време от \"Уилямс\" обявиха, че полякът Роберт Кубица ще замени руснака Сергей Сироткин в кокпита за първите две тренировки днес. \"Петъчната ни програма се очаква да е доста напрегната, затова за нас ще бъде интересно да чуем отзивите на Робърт за колата\", коментира техническият директор Пади Лоу. По договор Кубица трябва да участва минимум в три тренировъчни сесии този сезон.", "date": "2018.05.10", "title": "Синоптиците предричат ветрове на \"Каталуня\""}
{"url": "http://www.monitor.bg/bg/a/view/parlamentyt-pak-iska-informacija-ot-bnb-za-sdelkata-s-ch-ez-do-kraja-na-godinata-ms-analizira-privatizacijata-na-erepetata", "text": "Парламентът отново поиска информация за финансирането на сделката с ЧЕЗ, но този път през БНБ. Това е записано в последната точка от приетите в четвъртък решения на последното заседание на Временната комисия, занимаваща се с казуса по продажбата на активите на чешката компания у нас. Депутатите още приеха централната банка да предостави на Народното събрание по надлежния ред информация относно ангажименти поети от български банки във връзка с финансирането на сделката на ЧЕЗ-Груп в България. Освен това правителството в срок до края на годината трябва да определи стратегическите обекти в сектор „Енергетика“ и да извърши задълбочен анализ на изпълнението на целите на правителството в приетата Стратегия за приватизация на електроразпределителните дружества. От първоначалният проект за решения отпадна точката, предвиждаща министърът на енергетиката да предложи критерии, по които КЕВР ще упражнява контрол при сделки подобни на тази с ЧЕЗ. Депутатите се съгласиха въпросните критерии да бъдат определени от парламента. „За“ приемането на доклада гласуваха 9 народни представители, а двама гласуваха с „въздържал се“. Предстои докладът да бъде окончателно приет в пленарна зала. По текста на констатациите на доклада се разгоря спор между депутатите от опозицията и управляващото мнозинство относно доколко е вярна информацията, че на всички правителства от 2013 г. досега са получавали от чехите официална информация за намеренията им да продават. Председателят на Временната комисия Жельо Бойчев припомни как за времето на работата й от специалните ни служби не са могли да предоставят информация за финансирането на сделката. По думите му това е недопустимо, защото едно то задълженията им е да следят и за рискове от пране на пари.", "date": "2018.05.10", "title": "Парламентът иска информация от БНБ за сделката с ЧЕЗ"}
{"url": "http://www.monitor.bg/bg/a/view/burja-s-gradushka-pomlja-plovdiv", "text": "30-минутна буря с кратка градушка удари Пловдив в следобедните часове на 10 май и наводни възлови булеварди в града. Под вода остана бул. „Христо Ботев” в участъка под Бетонния мост към Централна гара, където според очевидци имало 1 метър вода по шосето и много закъсали коли. Наводнен бе и бул. „Санкт Петербург” на около 300 метра преди кръговото за магазин „Метро” и край парк „Лаута”, където също имало огромни локви и закъсали в тях автомобили. Силният дъжд не пощади и кв. „Кючук Париж”. Отводнителните шахти по шосето край магазин „Рила” също не успяха да поемат огромното количество вода и се наложи колите буквално да плуват или директно закъсваха. За невиждано наводнение на Коматевския предупреди, чрез социалните мрежи шофьор, който едва е минал през пътния възел. Под вода плуваха и пешеходните подлези в Пловдив, алармираха опитали да ги преминат. Заради бурята централните части на града бяха без интернет, а светофари на възлови кръстовища, като това например при Аграрния университет, не работеха. Заради наводнените улици се образуваха и километрични задръствания, видя Агенция Монитор. Под вода се оказа и ремонтираният булевард „Васил Априлов”, който наскоро бе пуснат в експлоатация. Пешеходци там газеха във вода до колене, а колите едва – едва прецапваха през огромните локви. Пловдивчани масово качваха снимки във Фейсбук и се предупреждаваха взаимно къде из града са най-големите наводнения, за да не се минава оттам.  ", "date": "2018.05.10", "title": "Буря с градушка помля Пловдив"}
{"url": "http://www.monitor.bg/bg/a/view/za-68-075-leva-neplateni-danyci-2-godini-uslovno", "text": "54-годишният Цветан Цветанов, който бе предаден на съд от Окръжната прокуратура във Варна за укрити и неплатени данъчни задължения в особено големи размери – продължавано престъпление по чл. 255, ал.3, във връзка с ал.1, т.2, т.6 и т.7 от НК, получи осъдителна присъда от състав на Варненския окръжен съд. В съкратено съдебно следствие му бе наложено наказание лишаване от свобода за срок от 2 години, чието изтърпяване е отложено с 4-годишен изпитателен срок. 54-годишният Цветан Цветанов, който бе предаден на съд от Окръжната прокуратура във Варна за укрити и неплатени данъчни задължения в особено големи размери – продължавано престъпление по чл. 255, ал.3, във връзка с ал.1, т.2, т.6 и т.7 от НК, получи осъдителна присъда от състав на Варненския окръжен съд. В съкратено съдебно следствие му бе наложено наказание лишаване от свобода за срок от 2 години, чието изтърпяване е отложено с 4-годишен изпитателен срок. 54-годишният мъж, който е с висше икономическо образование, избегнал установяването и плащането на данъчни задължения в размер на  68 075 лева, като потвърдил неистина в подадени справки-декларации и съставил и използвал документ с невярно съдържание - дневници за покупки към тях, при представяне на информация пред органите по приходите на ТД на НАП-Варна. Така успявал да приспада неследващ се за управляваното от него дружество „Хоумър“ ООД  данъчен кредит в периода от 14 септември 2012 до 14 януари 2013 г. и  от 14 ноември 2013 г. до 14 януари 2014 г. Фирма „Хоумър“ ООД била регистрирана по ЗДДС  през 2012 г. , като подсъдимият притежавал мажоритарен дял.  Дружеството реално не развивало търговска дейност, не притежавало собственост, офис, складове, не е наемало и работници. Чрез „Хоумър“ ООД  подсъдимият управител обаче имитирал дейност, която документално оформял чрез изготвяне или използване на  издадени от различни фирми първични и други счетоводни документи – фактури, касови бонове, които да удостоверяват плащането на услуга, дейност или доставка. Цветан извършвал счетоводно обслужване срещу заплащане и по устна договорка на различни фирми. Ежемесечно обслужваните от него дружества  представяли фактури  за осчетоводяването им. Така успявал да се снабди и разполагал с номера на фактури и съответните стойности, които използвал при изготвянето на дневниците за фиктивните сделки, осчетоводявани от „Хоумър“ ООД . Делото срещу него съдържа 17 тома документи, доказващи престъпната му дейност. Присъдата на Варненския окръжен съд подлежи на обжалване и протест пред Апелативния съд.", "date": "2018.05.10", "title": "2 години условно за 68 075 лв. неплатени данъци"}
{"url": "http://www.monitor.bg/bg/a/view/gerb-podkrepja-simeonov-za-hazarta-no-ne-i-za-pusheneto", "text": "ГЕРБ ще подкрепи вицепремиера Валери Симеонов за ограниченията за рекламата на хазартните игри, но не и за връщане на пушенето в заведенията. Това стана ясно след срещата на Симеонов в НС с шефа на ПГ на ГЕРБ Цветан Цветанов. \"Законът за хазарта ще получи политическа подкрепа. В момента действително има заразяване на подрастващите и на хората с по-нисък социален статус, които просто се поддават на манипулациите в медиите във връзка с хазартните игри“, коментира Цветанов. Поправките все още не са внесени в Народното събрание, но патриотите работят усилено по тяхната подготовка. Предвижда се освен забрана за пряката реклама на хазартни игри, да се въведе такава и за непряката. Ще се премахне оповестяването на резултатите от игрите и спечелените печалби. За сметка на това ще се допуска обявяване само на наименованията на игрите, както и тегленията на тиражите. Сред другите обсъждани поправки е лотарийни билети да не се продават навсякъде, а само в лицензирани пунктове, казина и игрални зали. ГЕРБ обаче са твърдо против връщането на пушенето. \"За законопроекта, свързан с тютюнопушенето, сме категорични, че няма как да бъде подкрепен от ПГ на ГЕРБ. Само преди 6 години сме били вносители на закона, вече има и ефект\", каза Цветанов. Останалите законови промени, свързани с регулацията на апартхотелите и преместваемите обекти, предстои да бъдат обсъждани от работна група с участието на депутати от ОП и председателите на бюджетната и екокомисията Менда Стоянова и Ивелина Василева, обясни Цветанов. \"По Закона за местните данъци и такси Менда Стоянова и Христиан Митев ще поработят, за да можем от 1 януари 2019 година евентуално да направим и промените, които да обхванат този сектор“, каза той. С промените в закона за местните данъци и такси вицепремиерът смята, че трябва да бъде въведена такса върху апартхотелите, които според него избягват данъчно облагане. С поправки в закона за устройство на територията пък Симеонов иска да бъде премахната възможността обекти с бетонни основи да се водят преместваеми. Междувременно Симеонов проведе среща и с лидера на БСП Корнелия Нинова. След тя заяви, че червените ще подкрепят законопроекта за ограничението на рекламата върху хазарта с уговорката, че трябва и цялостно да се преосмисли законодателната политика в тази област. Според нея трябва да се помисли и за премахване на данъчното облекчение, което е 15% върху облозите. За отпадането на забраната за пушене Симеонов можел да разчита само на половината депутати от БСП. В партията са решили да гласуват по съвест. „В БСП сме 50 на 50 по въпроса“, обясни Нинова. По време на разговора тя е поела ангажимент пред Симеонов да разговаря от негово име с ДПС и да ги запознае със предлаганите промени, за които той търси подкрепа.  ", "date": "2018.05.10", "title": "ГЕРБ подкрепя Симеонов за хазарта, но не и за пушенето"}
{"url": "http://www.monitor.bg/bg/a/view/ochite-pred-temida-hodja-na-vecherja-s-bronejiletka", "text": "Несебърският наркобос Димитър Желязков - Очите ходел на вечеря с бронежилетка и къси гащи. Това обясни самият той пред спецсъда, където даде показания за стрелбата срещу него на 8 юни 2016 г. в заведението 4YOU в курорта Слънчев бряг. При покушението Желязков беше в тежко състояние и единственото, което го спаси от сигурна смърт бе именно факта, че по време на стрелбата е бил с бронежилетката. Предпазното средство обаче бе използвано от защитниците на стрелците като обяснение, че Очите е отишъл да рекетира конкурентна група и затова е бил подготвен за престрелка. Пред съда Желязков обясни, че облечен с бронижилетка и къси гащета, заедно с още 5-6 момчета от офиса на фирма „Аркус“ Очите даде показания срещу основния си душманин Божидар Кузманов – Божо Кравата и групата му, които са обвинени за стрелбата срещу него. Напрежението в съдебната зала бе огромно, а единствено присъствието на дузина въоръжени съдебни охранители предотврати реален сблъсък между Очите и Кравата. Двамата постоянно си разменяха цветисти реплики, но съдия Стоян Тонев не посмя да ги глоби, а всеки път ги им отправяше „последно предупреждение“. Несебърлията обясни, че бил в компанията на убития при престрелката Александър Алексиев – Сашо Водолаза, който му носил чантичка тип „диагоналка“ с документи и пари. „Аз не носех оръжие. Нямах пистолет, нито нож. обясни Очите. Той отрече да е ходил да рекетира Кравата. Обясни, че имал среща с Христо Широков – Ицо Широката и още един човек, който държал студиа за татуировки - Костадин Толев – Динко. Трябвало да се разберат да не ги закачат и да си работят спокойно през туристическия сезон. Последваха въпроси от адвокатите за т.нар. паркомясто и дали дъщеря му държи фирма за таксита и имали ли са спорове с управителя на заведението заради стоянка на таксита отпред. „Това са нормални неща в Слънчев бряг. Не е нещо сериозно. Моля ви, не съм дошъл тук да ме питат глупави неща. Ако имате нещо съществено да ме питате, ако не да си ходя“, отвърна Очите, след което бе освободен от съдебната зала. По делото предстои с ред които и шведът Себастиян Новени. Според обвинението Очите и хората му искали от бандата на Кравата да си плащат за охрана, но те им отказали. Несебърлията и аверите му сред които убитият Александър Алексиев – Сашо Водолаза и тежко раненият Николай Маринов – Кольо Магарето, отишли в ресторанта, за да се разберат с Кравата. Тогава е открита стрелба по тях. Подсъдими са Кузманов като лидер на организирана престъпна група с членове Иван Терзийски, Димитър Николов, Данаил Петков, Николай Иванов, Силви Николаев, Радослав Димитров, Георги Иванчев, Тодор Славов и Марчо Марков – Сървайвъра.", "date": "2018.05.10", "title": "Очите пред Темида: Ходя на вечеря с бронежилетка"}
{"url": "http://www.monitor.bg/bg/a/view/britanski-rejisior-pravi-film-za-spasjavaneto-na-bylgarskite-evrei", "text": "Британският театрален режисьор Брайън Майкълс прави филм за спасяването на българските евреи. За да изпълни интересната си идея, той е за една седмица в Пловдив. Посещението му е по покана на фондация „Пловдив 2019“. Майкълс е официален партньор по проекта „Истории от задния двор“ и е вписан в програмата, с която градът спечели правото да бъде българската европейска столица на културата. Историята за спасяването на пловдивските евреи е основната тема на проекта, който той ще реализира през 2019-та като част от програмата. В него чрез техниките на театралното изкуство ще бъдат разказани истории за евреите с прякото участие на гражданите и представители на общността. По официални данни пловдивските евреи наброяват 300 човека, което ги нарежда като втората по големина еврейска общност в страната след София. Брайън Майкълс е работил в тясно сътрудничество с Франк Запа по албума „Yellow Shark“, и в своята дългогодишна професионална практика той режисира множество театрални и класически оперни спектакли, изнесени пред европейска и световна публика. Една от последните му творби е по текст от древногръцката комедия на Аристофан \"Лизистрата\" за програмата на Европейската столица на културата Пафос 2017, а спектакълът се играе сред руините на античния град Пафос.", "date": "2018.05.10", "title": "Британски режисьор прави филм за спасяването на българските евреи"}
{"url": "http://www.monitor.bg/bg/a/view/ot-mon-otpuska18-mln-leva-za-11-nauchni-programi-razshirjavat-obrazovanieto-po-bylgarski-ezik-v-chujbina", "text": "18 млн. лв. ще бъдат отпуснати за финансирането на 11 научни програми. Те ще имат различен срок за изпълнение, като общият бюджет възлиза на близо 50 мнл. лв. „Тези програми отразяват потребностите, за които са ни дали информация секторните министерства, каза образователният министър Красимир Вълчев по време на представянето. - Целта им е да обвържат финансирането на научните изследвания с важни обществени задачи и потребности“, обясни още той. Стана ясно още, че програмите ще имат водещ организатор, като финансирането ще става чрез представяне на един единствен проект, който да обединява всички висши учебни заведения и научни организации. Те ще бъдат поканени да го изготвят, а преди това ще им бъдат изпратени изискванията. Средствата ще бъдат предоставени в зависимост от разпределението на дейности по проекта. Най-много средства ще бъдат заделени за „Млади учени и постдокторанти“ - 5 млн. лв. за година.Там е предвидено финансирането на млад учен да бъде между 200 и 500 лв. на месец, като всяка организация ще има правото да определя размера на възнаграждението. Постдокторантите пък ще получават между 1500 и 3 000 лв. на месец. Проектът е предвиден за изпълнение в рамките на 3 години, като общият бюджет е за 15 млн. лв. Освен тези средства, за стипендии на докторанти ще бъдат заделени и 2, 5 мнл. лв. Те ще бъдат предоставяни спрямо интензитетът за научна дейност на висше училище или научна организация и съответния брой действащи докторанти. Другите програми са „Нисковъглерона енергия за траспорта и бита“ с бюджет 7,3 млн.лв. „Опазване на околната среда и намаляване на риска от неблагоприятни явления и природни бедствия“(6 млн.лв), „Здравословни храни за силна биоикономика и качество на живот“(6 млн.лв), „Културноисторическо наследство, национална памет и прогрес на обществото“(4 млн.лв.), „Информационни и комуникационни технологии за единен цифров пазар в науката, образованието и сигурността“( 3млн. лв.), „Електронно здравеопазване в България“(2 млн.лв.), „Репродуктивни биотехнологии в животновъдството в България“(2,5 млн.лв), „Разработване на методология за въвеждане на NAT технология за диагностика на дарената кръв в трансфузионната система на Република България“( 5млн.лв.), „Петър Берон. Наука и иновации с Европа“(3,6 млн.лв), „Върхови изследвания и хора за развитие на европейската наука“(7,5 млн.лв.). Просветният министър заяви още, че от МОН имат за цел да се създадат предпоставки за разширяването на български език зад граница. В момента в чужбина има 34 преподаватели по БЕЛ във висши училища в 16 държави. Като има два начина за командироване на преподаватели. Първият е с публикуваното Постановление за назначаване на преподаватели по български език и литература в чуждестранните висши училища. Това са т.нар ректорати, в които биват командировани учители от университети или учени от БАН. Вторият начин за командироване е в българските неделни училища. Като към момента това се случва само в Прага и Братислава.", "date": "2018.05.10", "title": "МОН отпуска 18 млн. лв. за 11 научни програми "}
{"url": "http://www.monitor.bg/bg/a/view/9000-nameriha-lubovta-s-forinyr-grupata-razcepi-arenata-s-vechnite-si-hitove", "text": "„Вие сте най-добрата публика в целия ш***н свят!“ Не че не го знаем, но си е друго, когато ти го кажат „Форинър“. Легендите от британско-американската рок група за втори път в рамките на само две години взривиха „Арена Армеец“ с вечните си хитове, показвайки, че с удоволствие се връщат у нас и – надяваме се, ще продължават да го правят. Както и че 40-те години на сцена не са отнели и капчица от силата им. Музикалната, а и физическата. На двучасовия си концерт в София в сряда вечерта, в рамките на юбилейното си европейско турне „Форинър 40“ Кели Хансън и компания демонстрираха нагледно, че са    от „Ролинг стоунс“, като не спряха да рипат по сцената със завидна за възрастта им френетичност. И вдигнаха на крака деветте хиляди души, избрали да изкарат нощта с любимците си и с хитовете, с които са израснали. А те следваха един след друг. От ударния старт на юбилейния сет с Double vision до Hotblodded. Макар като цяло да се придържаха към предварителния сценарий, групата все пак ни изненада приятно със Say you will, а Urgent и Juke Box Hero буквално взривиха залата. Публиката реагираше еднакво бурно на всяка песен. На уникалното клавирно и последвалото барабанно соло на Блустайн и Фрейзър. Както и на всяка реплика на Хансън. Така въпросите му „Кой тук е над 40?... А под 40?“ предизвикаха вълна от възгласи, почти еднакви по сила, разтресли из основи залата.  Членовете на Foreigner показаха, че знаят тази поговорка, като оставиха за края парчето, уредило с приятни изживявания десетки хиляди тийнейджъри I Want to Know What Love Is. Резултатът? Всички присъстващи, движещи се в ритъма на песента и пеещи като един, Хансен завърши своето стоплящо сърцето изпълнение с думите ,, Вие сте най-добрата публика в целия ш***н свят”.  ", "date": "2018.05.10", "title": "9000 намериха любовта с „Форинър“"}
{"url": "http://www.monitor.bg/bg/a/view/na-43-g-magi-maleeva-bie-na-turnir-u-nas", "text": "Бившата номер 4 в световната ранглиста на WTA Магдалена Малеева стартира с убедителна победа на държавния турнир за жени в София с награден фонд 2500 лв.  43-годишната Малеева, която се включи в основната схема с \"уайлд кард\" на червените кортове на собствения си клуб ТК \"Малееви\", разгроми в първия кръг родената през 2001 г. квалификантка Ванеса Петрова с 6:1, 6:1. Следващата съперничка на Маги ще е водачката в схемата Габриела Михайлова, която почиваше в първия кръг. В същото време Гергана Топалова и Петя Аршинкова се класираха за четвъртфиналите на сингъл на турнира на червени кортове в Кайро (Ег) с награден фонд $15 000. Държавната шампионка на открито и седма поставена Топалова победи японката Хайне Огата с 6:4, 6:1 след 101 минути игра. За българката това е седма поредна победа в Кайро и общо 12-а последователна в турнир за жени. Следващата съперничка на 18-годишната Топалова ще бъде Доминик Карегат (Хол). Поставената под номер 6 Петя Аршинкова пък победи Нермин Шауки от Египет с 6:2, 6:2 и в спор за място на полуфиналите ще срещне четвъртата поставена Шелби Талкот от САЩ. Ани Вангелова обаче отпадна във втория кръг на турнира в Анталия с награден фонд $15 000. Тя загуби от Илона Кремен (Блрс) с 0:6, 1:6, но продължава на двойки заедно с Ана Яковлева (Рус).", "date": "2018.05.10", "title": "На 43 г. Маги Малеева бие на турнир у нас"}
{"url": "http://www.monitor.bg/bg/a/view/speshno-proverjavat-kak-se-ohranjavat-sydebnite-sgradi-v-stranata", "text": "Висшият съдебен съвет гласува единодушно с 24 гласа “за” до 25 май да бъде изискана цялостна информация за охраната на сградите на съдебната власт и съдебните палати в цялата страна, а на 31 май да бъде изслушан шефът на Главна дирекция “Охрана”. Решението дойде, след като вчера прокурорската колегия на ВСС обсъди подробно инцидент, станал преди около 2 седмици пред сградата на Специализирания съд и прокуратура. Тогава подсъдим за наркоразпространение нападна свидетел по делото срещу него и го заплаши с убийство. Очевидци на нападението станаха граждани, журналисти и охранители. Оказа се, че охранителните камери пред сградата на столичната улица “Черковна” не работят, а съдебната охрана не е реагирала адекватно в ситуацията. Днес главният прокурор Сотир Цацаров каза, че дебатът в прокурорска колегия вчера е бил разширен и е обсъждано как се охраняват всички сгради на съдебната власт в цялата страна. Ще бъде изискана информация колко на брой са постовете, дали се охраняват денонощно или само в работно време. Или пък охраната е възложена на частна охранителна фирма. Цацаров добави, че такава информация е предоставяна на предишния състав на ВСС, а сега трябва да се актуализира. Едва, след като данните за цялата страна бъдат предоставени на членовете на ВСС, на 31 май ще бъде изслушан и шефът на ГДО. Министърът на правосъдието Цецка Цачева каза, че спецсъдия №1 Георги Ушев и спецпрокурор №1 Иван Гешев вече са поставили тежки и нетърпящи отлагане въпроси за решаване по темата. Цачева каза, че вече е осигурила вътрешна компенсация и 88 хил. лева, предвидени първоначално за транспортни средства, са били пренасочени за охранителни средства за бариерата и входа към подземните гаражи на улица “Черковна”. Правосъдният министър добави, че в момента не са предвидени повече средства за вътрешна охранителна инсталация. Тя посочи, че трябва да се изясни въпросът чия е собствеността на охранителната техника и на кого е отговорността, за да бъде категорично ясно в чии бюджети трябва да се предвиждат средства. Цацаров подчерта, че акцентът на предложението е в организацията на работата да се установи защо има инцидент, а няма реакция от отговорните служители. Председателят на Върховния касационнен съд Лозан Панов също взе думата и подкрепи позицията на главния прокурор, като добави, че акцентът действително трябва да е върху организацията на охраната, но няма как да не се обсъди и техническото обезпечаване.", "date": "2018.05.10", "title": "Спешно проверяват как се охраняват съдебните сгради в страната"}
{"url": "http://www.monitor.bg/bg/a/view/rosi-njama-da-podava-ostavka-zagorchich-s-dojivoten-dogovor-dvojni-premii-i-kultov-georgi-petkov-na-belija-kupon", "text": "„Славия“ спечели драматично Купата на България след победа над „Левски“ пред 30 хиляди зрители на Националния стадион и си осигури място в Лига Европа за следващия сезон. Двата тима направиха 0:0 в редовното време и продълженията, а при дузпите вратарят на „белите“ Георги Петков спаси 3 удара и отчая играчите на Делио Роси. В лагера на „Славия“ приеха емоционално успеха, като това бе осма купа във витрината на клуба. Веднага след мача президентът Венцеслав Стефанов обяви, че с победата треньорът Златомир Загорчич си е спечелил доживотен договор. Под влияние на радостта босът призна, че с еднолично решение е завишил двойно премиите за успеха. „Радвам се, че разумът и интелектът надделяха над простотията. Нашият отбор, съставен само от българи, доказа, че може да победи 8, 10 или 11 чужденци - и то скъпоплатени. Загорчич има доживотен договор, с него сме се разбрали. Преди финала им бях обещал едни пари на момчетата. Но след края влязох в съблекалнята и двойно им завиших премията“, заяви Чичо Венци. Той бе поздравен директно на пистата и от бившия национал Благой Георгиев. „Най-накрая справедливостта възтържествува“, лаконичен бе Джизъса. След мача Стефанов събра отбора на вечеря, а след това новите носители на Купата на България поляха успеха в столична чалготека. Най-деен в купона очаквано бе героят за „белите“ - 42-годишният Георги Петков, който геройски издържа до края на мача. На полувремето Жоро Вратарчето, както е известен той, е получил обезболяваща инжекция, с която е успял да превъзмогне болката в натъртеното след удар ребро. „Нека феновете на „Левски“ ме освиркват, така ставам още по-добър. Радвам се за младите момчета в отбора“, сподели Петков. В лагера на „Левски“ пък основният въпрос бе бъдещето на треньора Делио Роси. Италианският спец обаче не мисли за оставка, въпреки че „сините“ записаха пореден нулев сезон и от 9 години са без трофей.  Няма смисъл да говорим. Дали ще остана треньор на „Левски“? Това зависи от клуба, аз имам договор, решението го взима ръководството“, сподели Роси. Изпълнителният директор на „Левски“ Красимир Иванов пък призова за спокойствие и заяви, че не трябва да се правят кардинални промени под влияние на емоциите. „Трябва да помислим, преди да действаме. Имаме важни мачове до края и цел за гонене. Изводите ще ги правим накрая. Всички футболисти са професионалисти и трябва да се изправят“, сподели Иванов.", "date": "2018.05.10", "title": "Роси няма да подава оставка, Загорчич с доживотен договор"}
{"url": "http://www.monitor.bg/bg/a/view/falshivi-uchenicheski-karti-za-gradskija-transport-zaljaha-varna", "text": "Фалшиви ученически карти за пътуване в градския транспорт заляха Варна. От началото на седмицата контрольорите в „Градски транспорт” са се натъкнали на 25 карти-менте, които са отнети, твърди изпълнителният директор на общинската фирма, инж. Злати Златев. Фалшивите карти са засечени по различни линии, а притежателите им са ученици във всички варненски училища. Фалшиви ученически карти за пътуване в градския транспорт заляха Варна. От началото на седмицата контрольорите в „Градски транспорт” са се натъкнали на 25 карти-менте, които са отнети, твърди изпълнителният директор на общинската фирма, инж. Злати Златев. Фалшивите карти са засечени по различни линии, а притежателите им са ученици във всички варненски училища. Според цитирана от шефа на дружеството информация по случая, картите-менте се предлагат по 10 лева, при редовна цена от 21 лева за ученическа месечна карта за една линия. Контрольорите в автобусите веднага разпознавали фалшификатите, тъй като те били правени на цветен принтер и били твърде лоши копия на истинските. Ментетата се различават от истинските по липсвата сребърната нишка, както и по зеленият цвят на печата, който се разминава с оригиналния, обясни Златев. За проблема е уведомена Общинска полиция, която води разследването заедно с Икономическа полиция. „Надявам се да хванат производителя на фалшивите карти, за да се разбере най-после, че безплатен обяд няма. Който е решил, че ще върти подобен бизнес, трябва да знае, че няма да е на наш гръб и ще си получи наказанието”, категоричен бе шефът на „Градски транспорт”-Варна. Пътуването с нередовни документи е равносилно на возене без билет. Засега обаче учениците, засечени с фалшивите карти, не се санкционират, уточни инж. Златев. От фирмата-превозвач възнамеряват да вземат сериозни мерки, за да направят абонаментните карти по-сигурни.   ", "date": "2018.05.10", "title": "Фалшиви ученически карти за градския транспорт заляха Варнa"}
{"url": "http://www.monitor.bg/bg/a/view/katja-lerca-kojato-ubi-na-pytja-policaj-deljan-palazov-iska-svoboda", "text": "Осъдената на 2г. и 4 м. затвор от окръжния съд в Пловдив Катя Лерца поиска оправдателна присъда от съдия Христо Крачолов от апелативния съд в Пловдив. „Искам оправдателна присъда, за да мога вкъщи да си гледам децата”, бяха последните й думи пред 3-членния съдебен състав. Преди това тя даде обяснения пред съда как е хваната двайсетина дни след кървавата катастрофа пак да шофира, въпреки че книжката й е била отнета. „Трябваше спешно да отида до аптеката на магазин „Билла” до бетонния надлез, защото малкият ми син беше с висока температура и трябваше да му купя панадол и прахчета за разстройство. Бях вече спряла на паркинга, когато полицаи от Първо РУП ми поискаха документите и ми казаха да карам след тях до управлението, за да ми връчат прокурорското постановление. Не бях предупредена, че не мога да шофирам”, заяви пред съда тя. „Катя Лерца не е изкупителна жертва. Жертвата е една – полицаят Делян Палазов, който е починал в резултат на поведението на подсъдимата на 13 май 2017г.”, каза прокурорът Марина Белчева. И тя, и частните обвинители – вдовицата Делка Палазова и бащата на полицая Куман Палазов, поискаха двойно завишаване на присъдата на Лерца. Думите на нейния защитник адвокат Димитър Марковски, че има съпричиняване от страна на пътния полицай и на шофьорката, карала пред Лерца, във фаталния ден, предизвикаха гневната реакция на възрастния Куман Палазов. По време на заседанието той скочи и ядосано попита адвокат Марковски защо обвинява мъртъв човек. Скандалът продължи и след заседанието, в кулоарите на съда, където роднини на Делян Палазов не спряха да питат баща и син Марковски защо Лерца да не отиде в затвора. „Моля за човещина и милост, защото в сливенския затвор оцеляват само късо подстриганите с щироки рамена, там е ужасно”, заяви в пледоарията си Марин Марковски, който защитава Катя Лерца. Апелативният съд в Пловдив ще се произнесе в едномесечен срок по присъдата на шофьорката. На фаталния 13 май 2017г. Катя Лерца е карала по бул. „Санкт Петербург” с близо 100 км/час. Оставила е едва 7 метра дистанция до колата пред нейния джип и след като Палазов е излязъл на пътя и е вдигнал стоп палката, шофьорката отпред е набила спирачки. За да не се удари в нея, Лерца е завъртяла волана и от дясна е влязла в средна лента, където е помела Делян Палазов.", "date": "2018.05.10", "title": "Катя Лерца, която уби на пътя полицай Делян Палазов, иска свобода"}
{"url": "http://www.monitor.bg/bg/a/view/todor-aleksiev-shampion-i-naj-dobyr-igrach-v-gyrcija-nacionalkite-po-volejbol-pak-padnaha-ot-tima-na-syrbija", "text": "Бившият капитан на волейболните ни национали Тодор Алексиев стана шампион на Гърция с \"Олимпиакос\". В третия финален мач с ПОАК тимът от Пирея спечели с 3:0 (22, 21, 20) като домакин и с 3-0 победи в серията стигна до скъпоценния приз. Титлата е 28-а в историята за клуба, но първа от 2014 г. насам. Посрещачът Алексиев игра много силно в последния мач и завърши като втори при реализаторите с 13 точки. Той получи и наградата за най-полезен играч на сезона (MVP). За шампионите най-резултатен беше Мико Ойванен (Фин) с 19 т. (3 аса, 1 блок). За ПАОК пък Николай Учиков направи 10 точки (1 ас), а Рафаил Куметакис - 13. За 35-годишния Алексиев титлата на Гърция е трета в чужбина и всяка от тях е с различен отбор. През 2016-а той стана шампион на Аржентина с UPCN, където игра заедно с Учиков. През 2017-а взе златото пък в Аржентина, но с \"Персонал\" (Боливар), където го наследи на поста краен нападател Розалин Пенчев. Освен това е бил и два пъти първенец на България с \"Левски Сиконко\" през 2005 и 2006 г. \"Олекна ми, въпреки че не бях под напрежение, призна пред клубния сайт след награждаването Тодор Алексиев. - Спечелихме титлата след три години очакване и направихме феновете си щастливи. Честно казано не очаквах да бъда обявен за най-полезен играч за сезона. От началото на кариерата си не обръщам много внимание на индивидуалните награди. За мен титлата беше по-важна. Посвещавам златото и статуетката на моето семейство и целия свят. Съпругата и децата ми заслужават този трофей.\" Мартин Атанасов пък остана със сребърен медал в Германия, след като неговият \"Фридрихсхафен\" загуби с 0:3 (-20,-17,-22) от \"Берлин РВ\" във финал №5. Така столичният отбор взе серията с 3-2 и си осигури титлата, след като привлече треньора Стелиан Мокулеску само преди 3 месеца. Парадоксът е, че румънецът стана шампион с \"Фридрихсхафен\" преди 14 месеца. Женският ни национален отбор пък загуби и втората контрола с тима на Сърбия в Белград. Той отстъпи с 1:3 (-13, 23,-19,-25) в комплекса \"Вождовац\". Най-резултатни за нашите бяха Силвана Чаушева и влязлата като резерва Мария Каракашева с по 9 т., а за Сърбия Тияна Бошкович записа 22 (2 блока, 2 аса).", "date": "2018.05.10", "title": "Тодор Алексиев шампион и най-добър играч в Гърция"}
{"url": "http://www.monitor.bg/bg/a/view/mosv-dade-razreshenie-trite-mecheta-spaseni-kraj-dospat-zaminavat-za-readaptacija-v-gyrcija", "text": "Министерство на околната среда и водите даде разрешение трите мечета, които бяха открити изоставени от майка си в района на яз. „Доспат“ да заминат за реадаптация в гръцкия център „Арктурус“. Мечетата, които са на възраст около 3 месеца, бяха открити на 21 април тази година. край село Барутин, община Доспат. Те бяха настанени в Парка за танцуващи мечки „Белица“ след спасителна акция, проведена от РИОСВ – Смолян и фондация „Четири лапи“. Организирано беше издирване на майката, бяха поставени фотокапани, екипи на РИСОВ – Смолян обхождаха регулярно района, но майката на мечетата не беше открита. С цел осигуряване на условия за реадаптация на мечетата и последващото им връщане в природата, бяха осъществени контакти с гръцкото министерство на екологията и гръцкия центъра  „Арктурус“, който има опит в реадаптацията на кафяви мечки. Днес беше потвърдено настаняването на мечетата в този център, като транспортирането ще се осъществи от фондация „Четири лапи“, които до момента полагат грижи за животните. Очаква се след провеждане на адаптацията на мечетата, те да са готови за самостоятелен живот и да стане възможно връщането им в природата.  Акцията по спасяване и реадаптация на мечетата ще е първата по рода с у нас.  Тя се осъществява от МОСВ, фондация „Четири лапи“ и център „Арктурус“. Като цяло успеваемостта на повторната адаптация е трудно предвидима и строго специфична. От съществено значение е тя да започне възможно най-скоро. Предвид бързите и адекватни действия на компетентните органи, експертите се надяват тя да постигне успех.", "date": "2018.05.10", "title": "Трите мечета, спасени край Доспат, заминават за реадаптация в Гърция"}
{"url": "http://www.monitor.bg/bg/a/view/toto-vodi-semejstvoto-si-v-kuhnjata-na-ada", "text": "Йонислав Йотов-Тото и Лъчезар Евтимов, по-известни сред меломаните като група „Скандау“, ще дегустират кулинарните творения на участниците в Hell’s Kitchen. Победителят от последното издание на „Вип Брадър“ ще пробва новото меню на шеф Ангелов в компанията на майка си Ани и малкото си братче, а Лъчо ще пристигне с половинката си. Специални гости в Кухнята на Ада ще бъдат още тв водещата Нана, журналистката с поразяваща уста Кристина Патрашкова и олимпийската шампионка Тереза Маринова. Те обаче ще се наложи да почакат за ястията си, тъй като финалистите за пореден път ще станат жертва на лоши заготовки. В епизода тази вечер зрителите ще проследят и кулинарния дуел на два етапа между Иван и Дани Спартак, а победителят ще получи обратно черната си куртка и ще се ползва с имунитет за предстоящата вечерна резервация.      ", "date": "2018.05.10", "title": "Тото води семейството си в Кухнята на Ада"}
{"url": "http://www.monitor.bg/bg/a/view/razjalvaha-pijanija-igumen-shofiral-bez-knijka", "text": "Пияният монах Спиридон, който беше заловен да шофира пиян и без книжка е разжалван. Той е свален от поста игумен на Чипровския манастир. Това съобщиха от Видинска митрополия и уточниха, че наказанието е влязло в сила от 8 май. Наложено му е запрещение да не служи за срок от 15 дни. Марката е временнна, фактическото наказание ще наложи Видинският епархийски духовен съвет, който ще заседава по случая в началото на следващата седмица, казаха още от митрополията. От там не скриха, че е напълно възможно въобще да бъде забранено на 21 – годишния монах да свещенодейства, не е изключено и да бъде разпопен при повторно нарушение от такъв характер. Спиридон, който беше най-младият игумен на манастир в България беше хванат да шофира пиян при контролна проверка от органите на \"Пътна полиция\" на 6 май в Монтана. Тогава той се движел с \"Мерцедес С 180\" по улица \"Ал. Стамболийски\" в областния град. Пробата с дрегер отчела 2,59 промила алкохол, но отказал кръвна проба. Той не оспорил резултата. При спирането на автомобила се оказало, че той видимо бил в нетрезво състояние. Униформените решили да му съставят акт и поискали доктументите, за да го напишат. Оказало се обаче, че пияния поп няма шофьорска книжка и никога не е бил имал.  ", "date": "2018.05.10", "title": "Разжалваха пияния игумен, шофирал без книжка"}
{"url": "http://www.monitor.bg/bg/a/view/puskat-evropari-za-startirashti-predprijatija-do-mesec", "text": "Процедура за 62 млн.лв., специално за стартиращи предприятия, която се очаква да подпомогне близо 400 новооткрити фирми ще бъде открита през месец юни по Оперативна програма „Иновации и конкурентоспособност\" (ОПИК). Това заяви заместник-министърът на икономиката Лъчезар Борисов на работна среща в Силистра. Икономическият зам.-министър изтъкна, че се работи за облекчен достъп до финансиране на малките и средните предприятия в страната. \"Българските компании ще имат възможност да се възползват от процедури за безвъзмездно финансиране по ОПИК за близо 400 млн. лева през настоящата година, както и от финансовите инструменти, които предоставят за малки и средни предприятия от Българската банка за развитие, която по плана Юнкер ще издава до 100% гаранции по кредитите за МСП\", подчерта Борисов. Съветникът на икономическия министър Любомир Ганчев допълни, че по програмата до края на годината предстои процедура за подобряване на производствения капацитет, за която е заделен ресурс от 150 млн. лева за нови машини и оборудване, а други близо 110 млн. лева са предвидени за иновации. \"30 милиона лева са и средствата за тази година за създаването на клъстери\", допълни той.", "date": "2018.05.10", "title": "Пускат европари за стартиращи предприятия до месец"}
{"url": "http://www.monitor.bg/bg/a/view/proizvejdame-avtochasti-za-1-mlrd-godishno", "text": "Aвтомобилният сектор в България продължава да расте с устойчиви темпове, като на годишна база произвежда продукция за около 1 млрд. евро, а брутната му добавена стойност е нараснала 4 пъти през последните 10 години. Това съобщи заместник-министърът на икономиката Александър Манолев, цитиран от пресцентъра на ведомството, по време на откриването на нов Учебен център по диагностика на електрически и конвенционални автомобили в Професионалната гимназия по транспорт и енергетика \"Хенри Форд\" - София. Това е един от най-атрактивните високотехнологични сектори, които привличат сериозни чуждестранни инвестиции и в него ще расте нуждата от повече, добре подготвени кадри, допълва Александър Манолев. По думите му това се осъзнава от частния сектор и подобни проекти са доказателство, че когато институциите, бизнесът и образованието обединят усилия, добрите резултати не закъсняват. Без модерно образование и здрава връзка между училищата и работодателите е невъзможно да имаме устойчив ръст на икономиката ни, подчерта икономическият заместник-министър и съобщи, че вече е разработен образец на трудов договор между ученик и работодател като една от стъпките за насърчаване на дуалното образование. В България към момента има един завод за асемблиране на автомобили и около 120 предприятия за производство на автомобилни компоненти като поддоставчици на водещи компании в автомобилостроенето. Те създават заетост на над 23 хил. души. Характерно за сектора е неговата експортна ориентация, като водещи пазари на автомобилния бранш са Германия, Турция, Румъния и Франция. Новооткритият учебен център е първи по рода си, даващ възможност за изучаване устройството на електроавтомобили и хибриди, както и за диагностика на всички видове автомобили на съвременно технологично ниво. ", "date": "2018.05.10", "title": "Произвеждаме авточасти за €1 млрд. годишно "}
{"url": "http://www.monitor.bg/bg/a/view/osydiha-uslovno-i-globiha-po-1500-lv-dvama-manipulirali-elektromeri-po-porychka", "text": "38-годишният електромонтьор в „Електроенергиен системен оператор“ ЕАД Йордан Терзийски и колегата му, 46-годишният Тодор Керанов получиха от Варненския районен съд наказания по 7 месеца лишаване от свобода с 3-годишен изпитателен срок. Те признаха вината си по обвинението на Районната прокуратура във Варна за опит да манипулират електромер, който да не отчита реално потребената електрическа  енергия, което е престъпление по член 234 „в“, ал. 1 от НК, извършено в съучастие. 38-годишният електромонтьор в „Електроенергиен системен оператор“ ЕАД Йордан Терзийски и колегата му, 46-годишният Тодор Керанов получиха от Варненския районен съд наказания по 7 месеца лишаване от свобода с 3-годишен изпитателен срок. Те признаха вината си по обвинението на Районната прокуратура във Варна за опит да манипулират електромер, който да не отчита реално потребената електрическа  енергия, което е престъпление по член 234 „в“, ал. 1 от НК, извършено в съучастие. Двамата са с чисто съдебно минало и сключили споразумение с обвинението, което е одобрено от състав на Варненския районен съд. Освен условните им наказания, всеки от тях трябва да заплати и глоба от по 1 500 лева. Според изнесената по случая информация, двамата електромонтьори в „Електроенергиен системен оператор“ ЕАД се познавали от работата си. Покрай ремонтите на въздушни и кабелни електропроводи за високо напрежение, те решили, че могат да манипулират по поръчка и електромери срещу съответното заплащане. Незаконната дейност  извършвали и друг път. Така на 22 март, 2016 г. Тодор се обадил на Йордан да отидат и да „оправят един електромер“ в местността „Траката“ край Варна. В момента, в който Йордан отворил капака на електрическо табло и приготвил устройството за манипулация, реагирала сигнално-охранителната техника. На мястото пристигнали охранители от наетата от „Енерго Про“ охранителна фирма, които подали сигнал в полицията.  Впоследствие двамата монтьори били задържани. Претърсен бил автомобилът на Тодор и  жилищата на двамата. Иззети са саморъчно направено устройство за конфигуриране на електромер, платки, лаптоп и друга техника и кабели за престъпната им дейност. Одобреното от Варненския районен съд споразумение е окончателно, със сила на присъда и не подлежи на обжалване.", "date": "2018.05.10", "title": "Oсъдиха условно и глобиха по 1500 лв. двама, манипулирали електромери по поръчка "}
{"url": "http://www.monitor.bg/bg/a/view/uchim-makedonski-voenni-za-tankisti-v-sliven", "text": "Военни от Македония се обучаваха за танкисти в Центъра за подготовка на специалисти – Сливен, съобщиха от пресцентъра на министерството на отбраната. Македонските военни са минали обучение от 2 април до 10 май, а той е на основание подписаното споразумение за сътрудничество между военните министерства на България и Македония. Заедно с деветима военнослужещи от Сухопътните войски на Българската армия, те проведоха тренировки и изпити с танк Т-72 на танкодрум „Камен”, уточняват от МО. Македонските военнослужещи приключиха обучението си със сертификати за успешно завършен курс за механик-водачи на танк Т-72 и проведени практическо и теоретично обучение с продължителност 25 учебни дни (150 учебни часа).", "date": "2018.05.10", "title": "Учим македонски военни за танкисти в Сливен"}
{"url": "http://www.monitor.bg/bg/a/view/kali-degustira-vino-v-stranata-na-chudesata", "text": "Попфолк дивата Кали си взе почивка от натоварения график с дегустация на вино в столичен клуб. Изпълнителката на „Каква съм луда“ бе сред специалните гости на спектакъла MH Wonderland , вдъхновен от приказката „Алиса в страната на чудесата“, видя „Монитор“. 27-годишната Мария Христева представи актуалната си селекция вина, а за доброто настроение на присъстващите се погрижиха Лудият шапкар и танцьорите от студио „Дежа Вю“. Небце с бяло, червено вино и розе галиха още Вики от „Мастило“, Мисис България 2010 Йордана Димитрова, Мис Баба 2015 Дони Чачова, моделът Велина Узунова и други. От началото на годината Кали рядко се задържа на родна земя. През последните месеци тя обиколи Южна Америка, като направи спирки в Чили, Аржентина и Бразилия, но най-голямо впечатление й направи Перу с архитектурния комплекс Мачу Пикчу. сподели пред Планета тв тя. Певицата получи и пътуване до Малдивите като подарък от любимия си Влади. С екскурзията Кали сбъдна една от мечтите си, а свободното си време двойката прекара в разходки и гмуркане в кристалните води на Индийския океан.  ", "date": "2018.05.10", "title": "Кали дегустира вино в страната на чудесата"}
{"url": "http://www.monitor.bg/bg/a/view/8-godini-po-kysno-zadyrjaha-organizatorka-na-kanal-za-bremenni", "text": "Издирвана от близо 8 години по обвинение за износ на бременни, които да родят и оставят децата си в Гърция жителка на Нова Загора е арестувана след сигнал за появата й в града. Белезниците щракнали около китките на Велика Марева, известна като леля Фатме в жилището на нейни роднини в квартал „Шести“, които се събрали на празнична трапеза по повод завръщането й от чужбина. 47-годишната мургавелка, за която местните разказват легенди била без документи за самоличност, наложило се да бъде разпознавана чрез показания на  съседи. Марева, известна още и като „съпругата на Дилинджи Асо“ е била в неизвестност от 28 септември  2010 г., когато не се е явила на разпит по следствено дело за организиране на канал, по който в южната съседка за по-малко от година били изведени 5 бременни жени от Нова Загора, Сливен, Стара Загора, Казанлък  и Ямбол. Заедно с родилките през границата нелегално били прекарани и две непълнолетни проститутки. За част от бременните се знае, че са били настанени в „приемни семейства“ на територията на селата Лагада и Ливанатес, а след раждането са били върнати обратно в България. В организираната престъпна група са участвали общо 8 души, включително и съпругът й Асен Асенов.Трансферът на белите робини е бил организиран и осъществен във времето от март до към ноември 2009 година. По първоначални данни родилките получавали по 1000 евро, а по 6 000 евро „осиновителите“ плащали на новозагорката.  Случаят нашумя в медиите след като сред продадените деца се оказа и родената на 31 януари 2009 г. в град Ламия Мария Сашева. Малката албиноска стана известна с прозвището   Русия ангел, тя била седмо дете на неграмотните жители на град Николаево Сашка и Атанас Русеви.Тогава петима от каналджиите сключиха споразумения и се разминаха с условни присъди, а делото спрямо тарторката бе спряно до откриването и като още тогава е била издадена европейска заповед за задържани. Пред състав на окръжния съд в Сливен „маман Фатме“ със сълзи на очите настоявала да не бъде вкарвана зад решетките, а да бъде с мярка за неотклонение „задържане под стража“ защото нямало кой да гледа внучетата й. Тя през сълзи обяснявала, че дори не знаела , че е издирвана, през цялото време се грижела за болни старци в Гърция и нямала дори пари за билет. Сълзите обаче не трогнали магистратите и с постановление от 4 май са я задържали.  ", "date": "2018.05.10", "title": "8 години по-късно: Задържаха организаторка на канал за бременни"}
{"url": "http://www.monitor.bg/bg/a/view/chujdenci-tyrsjat-zabraveni-sykrovishta-v-planinata-nad-selo-bistrica", "text": "Чуждестранни групи туристи търсят забравени съкровища в планината над дупнишкото село Бистрица. Района най-често е посещаван от руснаци и израелци, които са чували за местността „Пазар дере“ в региона. „Някога там се е провеждал най-големия пазар през месец август, на които са се продавали стотици животни. Всичко това е ставало по Турско време. От уста на уста се предава, че в този район някога търговците са получавали много жълтици след продажбата на животни. За да не ги пренасят по размирните времена, са ги заравяли по пещери и камъни“, разказва кметът на селото Кирил Огненски. По негови думи дори в района имало вдълбана пушка на една от скалите. „Ако наложиш същото оръжие на самата скала и като изстреляш куршум ще ти покаже къде се намира забравеното злато и имане. Сега това е най-големия хит сред туристите в региона“, разказва още Огненски. През годините дори имало такива, които са намирали жълтици. Никой обаче не си признавал. „Няма как да не проличи с течение на времето. Изведнъж като се замогне някой е ясно откъде идва това“, коментират жители на атрактивното селце. „Най-интересното е, че през последните години при нас идват руснаци. През миналата седмица имаше цяла група. Често ни посещават и израелци. Казват, че идват заради природата, но винаги питат за тази местност „Пазар дере“. Понеже ние нямаме водачи, много често се обръщат към мен. Познавам добре планината, но лично аз не съм срещал подобни знаци за съкровища. Наскоро дойде и човек от Асеновград, който търсеше по скалите кокошка с малки пиленца. Явно също става въпрос за някакво предание“, обяснява още кметът на селото. Сред атракциите в района на село Бистрица е и пещерата на Вълчан войвода, която все още не е ясно къде се намира. Някога поп Мартин, който бил дясната ръка на Вълчан войвода, направил карта за съкровищата в региона. „В тази пещера се намират съкровища, според преданията, но къде се намира никой не знае“, разказва още кметът Кирил Огненски.", "date": "2018.05.10", "title": "Чужденци търсят забравени съкровища в планината над село Бистрица"}
{"url": "http://www.monitor.bg/bg/a/view/lekarite-se-borjat-vtori-den-teodora-da-dojde-v-syznanie", "text": "Лекарите се борят втори ден Теодора Маджарова да дойде в съзнание, за да може поне да види близките си. Това съобщиха от болница „Аджибадем Сити Клиник Болница Токуда“, където раковоболната жена е настанена, след като беше транспортирана с реаномобил от Истанбул до София веднага, щом самолетът от Сан Паолу кацна на летище „Ататюрк“ във вторник. Пациентката е в изключително тежко състояние, за нея се полагат реанимационни грижи, бяха лаконични дежурните лекари. Те се въздържат да правят прогнози. В момента жената е настанена в Клиниката по анестезиология и интензивно лечение и е под грижите на водещите специалисти по интензивна терапия, медицинска онкология, неврохирургия, образна диагностика и клинична лаборатория, казаха от лечебното заведение. Обективното й състояние е тежко, в следствие на основното й онкологично заболяване, върху което влияние е оказало и продължителното пътуване. Усилията на медицинските екипи са насочени към стабилизиране на жизнените функции и недопускане на болка и страдание, казаха ще от лечебното заведение. Жената, която страда от рак на гърдата и има множество разсейки миналият месец е заминала за Бразилия, за да се лекува при тамошен лечител. Състоянието й обаче се е влошило и се наложи тя да бъде транспортирана спешно обратно за България. Две болници заявиха готовност да приемат Теодора Маджарова още във вторник. Едната от тях е „Аджъбаме Сити клиник – Токуда“, а другата е Военно-медицинска академия. И двете лечебни заведения подготвиха реаномобили и екипи, които да вземат болната от Истанбулското летище. Близките й обаче са предпочели „Токуда“, тъй като жената е приемана два пъти за лечение там. Тя е лежала още в Многопрофилната болница „Надежда“, както и в Истанбулската „Мемориал“. Жената е прекъснала лечението си в турската клиника, а след това е отпътувала за Бразилия.  ", "date": "2018.05.10", "title": "Лекарите се борят втори ден Теодора да дойде в съзнание "}
{"url": "http://www.monitor.bg/bg/a/view/kalin-veliov-tyrsi-mjasto-za-bg-muzikata-perkusionistyt-sviri-s-uchenici-na-metrostancija-serdika-v-pyrvija-flashmob-organiziran-ot-muzikautor-i-stolichna-obshtina", "text": "Калин Вельов се включи в първия флашмоб в рамките на кампанията „Място за BG музиката“, организиран от Музикаутор съвместно със Столична община днес. Терен на събитието даде метростанция „Сердика“, където перкусионистът зарадва стотиците преминаващи граждани с няколко изпълнения, подкрепен от учениците от НМУ „Любомир Пипков” Кристина Дончена и Еви Младенов. „Много се радвам, че имах възможността да участвам в този флашмоб, особено с музикант от ранга на Калин Вельов“, изрази вълнението си пред „Монитор“ 17-годишният Младенов. На музикалния поздрав в метростанцията се наслади и кметът на София Йорданка Фандъкова, както и Малина Едрева – председател на постоянната комисия по образование, култура, наука и културно многообразие на Столичен общински съвет.         Не мисля, че има музикант в България и по света, който не би подкрепил позитивна кампания, която изпраща сигнал на държавата и публиката: „Хей обърнете внимание на нас творците, на нашите права. Подкрепете ни!“ Хората на изкуството имаме нужда от повече подкрепа на всички нива. Разбира се, публиката е най-важна, но не можем и без външна намеса и подкрепа от държавата. Смятам, че доста време тази материя е неглижирана и продължава да се неглижира до голяма степен. Същевременно всеки има нужда от музиканти и творци, особено по време на избори, така че тук посланието е „Обръщайте ни внимание през цялото време“, коментира пред „Монитор“ и Вельов. „Инициативата цели в рамките на месец май – месец на културата, да направи София един европейски град. България и София играят ключова роля в Европейския съюз сега покрай председателството ни на Съвета на ЕС. Важна за нас е и приемствеността между новите, бъдещите музиканти и автори и утвърдените вече такива, защото тази връзка едновременно възпитава уважение, но и служи като надграждане“, категоричен бе и изпълнителният директор на Музикаутор Иван Димитров. Съветът, който самият Вельов пък винаги дава на по-младите си колеги е да бъдат упорити и борбени. „Иначе няма как да успеят да пробият в музикалния сектор, няма как да защитят правата си“, категоричен е той. „Вярвам, че с изключителни усилие и подкрепа, включително и от страна на музикантите, създаваме по-добри условия за развитие на следващото поколение музиканти. Въпросът е до каква степен българското общество проявява повече уважение, в каква степен българските институции са по-интегрирани в разбирането си какъв е потенциалът на това, което създават творците. Дори от икономическа гледна точка, индустрията създава работа за много хора“, обясни още Димитров. Днешният продължи с още два флашмоба. Митко Щерев изпълни любимата на поколения българи „Адаптация“ в метростанция „Летище София“, а в Античния комплекс „Ларго“ тон за песен дадоха отново възпитаниците на музикалното училище заедно с група Paraplanner. Събитията ще продължат до края на месеца в различни локации в града. Сред другите популярни личности, които ще застанат зад каузата на „Място за BG музиката“, са Хайгашод Агасян, Михаил Белчев, P.I.F., „Мастило“ и Еtnotix. Къде и кога ще се състоят останалите флашмобове меломаните могат да следят от Фейсбук страницата на Музикаутор и с хаштаг #къдеемузиката.", "date": "2018.05.10", "title": "Калин Вельов търси Място за BG музиката"}
{"url": "http://www.monitor.bg/bg/a/view/s-falshivi-recepti-za-bolni-ot-hepatit-s-apteki-fantomi-tochat-za-godina-1-milion-i-100-hiljadi-ot-nzok-praveli-po-dva-transha-na-mesec-za-obshto-po-178-bona-shefyt-na-direkcija-v-kasata-v-plovdiv-vodel-luksozen-jivot", "text": "Аптеки фантоми са източили 1 милион и 100 хиляди лева от Националната здравно-осигурителна каса (НЗОК) с фалшиви рецепти за скъпоструващи лекарства на болни от хепатит С. Мозъкът на схемата бил собственикът на истински аптеки Николай Александров, който успял да привлече преди година в плана си Иван Деспотов – директор Дирекция „Договаряне и контрол на изпълнението на медицинската, денталната помощ и аптеки” и Влади Манев – началник сектор „Контрол на аптеки” в РЗОК. Последният замесен е социално-слабият Лютинов, който имал опит в придобиването на дружества с ДДС дългове. Именно той ставал управител на фалшивите дружества, които били регистрирани специално за източването на касата. Това съобщиха на пресконференция окръжният прокурор на Пловдив Румен Попов и неговият заместник Галин Гавраилов. Четиримата са били арестувани в сряда, когато получили от бюджета на НЗОК поредния транш от 89 000 лева. 50 000 лева от тази сума била намерена в двамата чиновници на касата, които бяха задържани посред бял ден на ул. „Ген. Данаил Николаев” в Пловдив. „В кацата с меда повечето пари са отивали за чиновниците от РЗОК. 60% от средствата са оставали за тях”, каза прокурор Гавраилов. Парите били разпределяни по следния начин – 50 бона за двамата чиновници, 7 000 лева за подставеното лице Лютинов и остатъкът от 32 бона оставал за аптекаря, уточниха разследващите. Схемата започнала преди около година по идея на аптекаря Николай Александров. Той действително имал истински аптеки, които имали договор с НЗОК и изпълнявали рецепти за скъпи лекарства. Илачите за болните от хепатит С били на цена за по над 25 000 лева и хората си ги получавали всеки месец. В аптеките на бизнесмена страдащите от този вид хепатит наистина получавали лекарствата си. Александров имал личните им данни и след като успял да привлече двамата чиновници от РЗОК и да намери социално-слабият, който да стане управител на новорегистрирани фирми, схемата била задвижена. Рецептите на болните били дублирани, а с фалшивите играчите получавали крупните суми от бюджета на касата. На всеки три месеца те закривали фирмата и регистрирали нова. Аптеките фантоми не съществували действително. На адресите им се водели някакви помещения, в които обаче никога не били продавани наистина лекарства. За параван били назначени и две фармацевтки, за да може да бъдат ползвани техните електронни подписи и сумите от НЗОК да бъдат получавани. Така на практика за една и съща рецепта на болен от хепатит С касата е плащала двойно. „Всяко ново дружество регистрира аптека, която не съществува. Заявяват адрес, на който има помещение, в което обаче не фигурира аптека”, обясни Галин Гавраилов. В същото време софтуерът на НЗОК бил такъв, че финансовите машинации не били хванати. На местна почва в Пловдив пък именно човекът, който трябвало да контролира аптеките – директорът на дирекцията Иван Деспотов, не го правел поне от 2-3 години, уточни Попов. По думите му схемата на аптекаря не би била възможна, ако не е била помощта на двамата служители на касата в Пловдив. Според окръжната прокуратура при ощетяването на бюджета на НЗОК няма данни да е имало вреди за реалните пациенти. На разследващите им направило впечатление при претърсванията на домовете на четиримата в сряда, че Иван Деспотов е живеел доста луксозно в пловдивското село Тюркмен. „Водел е луксозен начин на живот, който надхвърля възможностите му, ако разчита само на заплатата си. Има скъпа къща със сериозен двор в близко до Пловдив село”, каза Румен Попов. По информация на Агенция Монитор имотът на Деспотов се намира в село Тюркмен. На 9 май са били арестувани общо шестима, двама от които са привлечени като свидетели по делото. Най-вероятно това са двете назначени фармацевтки. Бизнесменът и реален собственик на аптеки в Пловдив Николай Александров е с две обвинения от прокуратурата. Едното е, че е подбудител на документната измама и че е дал подкупа. За първото престъпление го грози затвор от 10 до 20 години, а за второто от 3 до 15 години затвор. Подставеният управител на фирмите фантоми Лютинов е с обвинение за документно престъпление. Четиримата са задържани за срок от 72 часа, уточниха от окръжната прокуратура в Пловдив.", "date": "2018.05.10", "title": "Източили за година 1,1 млн. лв. от НЗОК с аптеки фантоми"}
{"url": "http://www.monitor.bg/bg/a/view/majstor-na-orfeevata-lira-i-fotografka-pokazvat-100-godini-rodno-lutierstvo", "text": "Майсторът, дал нов живот на античната Орфеева лира, казанлъшкият създател на струнни инструменти Андриан Андреев и младата фотографка Пламена Радукова обединиха усилията си и заедно представят уникална изложба, посветена на 100-годишнината от родното лютиерство. Експозицията под наслов „Лютиерски импресии“ е подредена в една от залите на историческия музей „Искра“ – Казанлък, в нея са включени 18 черно-бели фотоса от архива на Андреев, разказващи за първите родни майстори; за работилницата на братя Георгиев и най-старите български струнни инструменти. Още толкова съвременни фотоса е добавила специалистката в областта на международните икономически отношения Радукова.  Двамата са подготвили мултимедийна презентация за едновековния път на родното лютиерство. Изложбата бе открита в навечерието на първия извън Италия международен конкурс, на който ще бъдат представени над 200  съвременни музикални инструменти , изработени от лютиери по цялия свят .Деветото изложение стартира на 27 май в Града на розите, негови организатори са Асоциацията на италианските лютиери с председател проф. Гултиеро Николони и Съюза на лютиерите в България.В състезанието участват 50 български виоли, цигулки, чела , уточни домакинът , почетният гражданин на Казанлък Едрю Едрев, който е първият българин завършил италианския институт „Антонио Страдивари“. За председател на журито е поканен британецът  Флориан Леонхард, който е сред водещите в света реставратори на струнни инструменти. Съгласие за участие в оценяване то са дали доскорошният директор на школата по лютиелство в Кремона Джорджио Сколари; доайенът на флорентинската школа Карло Витори, бившият министър на културата на Китай Дзенг Куанг, американецът Грег Алф и японката Икуко Сузуки.  Наградените инструменти ще прозвучат в ръцете на виртуозните музиканти от оркестър „Софийски солисти”.  ", "date": "2018.05.10", "title": "Майстор на Орфеевата лира и фотографка показват 100 години родно лютиерство"}
{"url": "http://www.monitor.bg/bg/a/view/iskat-osvetlenie-za-zlatnata-obuvka-na-jekov-v-knijovnik-fenove-i-kmet-pochistiha-unikalnata-art-instalacija", "text": "Фенове от хасковския червен клуб \"Екзекуторс\" почистиха уникалната арт инсталация \"Златна обувка на Петър Жеков\" в  родното му село Книжовник, община Хасково.  Сега настояват пред общината да разреши монтирането на осветление. Петър Жеков печели престижното отличие през 1969-а, когато вкарва 36 гола за ЦСКА. Легендата е и почетен председател на хасковския фен клуб на червения тим. След като феновете възнегодуваха със снимки на обраслата в трева и занемаране скулптора, с освежването се зае лично кметът на Книжовник Иван Славилов. каза Славилов. ", "date": "2018.05.10", "title": "Искат осветление за Златната обувка на Жеков в Книжовник"}
{"url": "http://www.monitor.bg/bg/a/view/teatralnijat-festival-varnensko-ljato-kysa-s-agresivno-komersialnoto", "text": "Международният театрален фестивал „Варненско лято“ ще е много далеч от стереотипите в новото си издание през това лято. Това съобщи артистичният му директор Цветана Манева във Варна. „Баналните неща и комерсиалното, което е агресивно и брутално ще го оставим на някои телевизии, които гонят рейтинг. Ние не се борим за такъв, а за европейско признание“, заяви Манева. Международният театрален фестивал „Варненско лято“ ще е много далеч от стереотипите в новото си издание през това лято. Това съобщи артистичният му директор Цветана Манева във Варна. „Баналните неща и комерсиалното, което е агресивно и брутално ще го оставим на някои телевизии, които гонят рейтинг. Ние не се борим за такъв, а за европейско признание“, заяви Манева. Програмата на 26-ото издание на фестивала ще е много разнообразна като теми, форми и националности на представените спектакли и на актьорите в тях. Театроведът Николай Йорданов добави, че поставянето на театралната проява в общата рамка на Варненското лято, е много добра идея на общината. „Хубаво е още по пътя от летището да видиш рекламата на фестивала“, коментира той. Десетки актуални постановки ще може да види публиката на театралния фестивал „Варненско лято“, който ще се проведе от 1 до 11 юни в морската столица. По традицията програмата е разделена в четири модула – българска и международна селекция, шоукейс и паралелна програма. Още с откриването ще бъде представен въздушния спектакъл „Търси се“, в който трупа акробати и актьори от Сардиния, Италия ще разкажат криминална история с комичен елемент. Цветана Манева специално изтъкна като акцент спектакълът „Танцът Делхи“ на Народния театър „Иван Вазов“ с режисьора Галин Стоев, който къса със стереотипната представа за театър и беше отличен с „Икар”. Спектакълът спечели и още 3 награди, сред които и за водеща женска роля на Радина Кърджилова. Акцент в програмата  е моноспектакъла на носителят на „Икар” за мъжка роля Захари Бахаров, който две вечери ще играе моноспектакъла „Чамкория” по едноименния роман на Милен Русков. Варненският театър „Стоян Бъчваров” ще представи „Хенри IV“ на режисьорката Лилия Абаджиева. Част от българската селекция са още „Редки тъпанари“ на режисора Теди Москов, „Идиот” и „Бесове” на театрална работилница „Сфумато”, „Петел” на младежки театър „Николай Бинев”, „Приятно ми е, Ива” на Театър 199, „Палачи” на театър „София”, „Момчето от последния чин” на Пловдивския театър, „12-те гневни” на театър „Възраждане” и „Кралят Елен” на театър „Азарян”. Акцентите в междунарната програма са прожекциите на постановката \"Три сестри\" на руския режисьор Тимофей Кулябин” и „Хелда Гаглер” на Националния театър в Лондон. Друг интересен акцент от международната селекция е перформативната инсталация Pure/Realmagination, за която трябва да се съберат доброволци, като обещанието е, че преживяването за тях ще е много интересно. Интересна е и постановката „Щастливият Бекет“ на Марий Росен,  за която е необходимо да се купи билет до края на този месец. Ключът е, че  текста на спектакъла се създава от публиката, която предварително попълва анонимна анкета.", "date": "2018.05.10", "title": "Театралният фестивал „Варненско лято“ къса с агресивно комерсиалното "}
{"url": "http://www.monitor.bg/bg/a/view/pol-makkartni-naj-bogat-muzikant-na-ostrova", "text": "Сър Пол Маккартни оглави класацията на в. „Сънди таймс“ за най-заможните представители на музикалния бизнес във Великобритания и Ирландия. Бившият член на The Beatles си завоюва първото място с генерирано богатство от 820 милиона лири, към което влиза и състоянието на съпругата му Нанси Шевъл. На второ място се нарежда композиторът Андрю Лойд Уебър, чието богатство се оценява на 740 милиона лири. Следващи в класацията са членовете на ирлндската група U2, с общо състояние в размер на 569 милиона лири. В челната десетка влизат още Елтън Джон (300 милиона), Мик Джагър (260 милиона), Кийт Ричардс (245 милиона), Оливия и Дани Харисън - вдовицата и синът на бившия бийтъл Джордж Харисън (230 милиона), Ринго Стар (220 милиона), хореографът и танцьор Майкъл Флетли (202 милиона ) и Стинг (190 милиона лири). Списъкът с най-състоятелни млади звезди пък е оглавен от певицата Адел, чието състояние се оценява на 140 милиона лири. Среброто държи хитмейкърът от Съфолк Ед Шийрън с 80 милион лири.  ", "date": "2018.05.10", "title": "Пол Маккартни - най-богат музикант на Острова"}
{"url": "http://www.monitor.bg/bg/a/view/kilogram-rozov-cvjat-trygna-ot-2-20-lv-v-pazardjishko", "text": "Килограм розов цвят се изкупува за 2,20 лв., но има и пунктове, където дават по 2,80-3.00 лева в зависимост от качеството на ароматното цвете, съобщиха производители на маслодайна роза от Брацигово и Стрелча в пазарджишка област. Падналите дъждове през последните седмици са оказали благоприятно влияние върху насажденията с рози, като са спомогнали за запазването на по-висок процент маслодайност в цвета. И  в Стрелча, и в Брацигово  отглеждането на маслодайна роза е поминък на цели семейства, които се прехранват по този начин, грижейки се за огромни градини. Според запознати по-високата цена тази години се обуславя главно от по-високото качество на продукцията тази година. Според розопроизводителите, средният добив тази година е около 380-400 кг./дка.  За производството на един килограм розово масло са необходими 3 000 килограма розов цвят, чиято изкупна цена в момента в Европа е около 6000 евро за килограм. Основните пазари на българско розово масло са Франция, САЩ, Япония и Южна Корея.", "date": "2018.05.10", "title": "Килограм розов цвят тръгна от 2,20 лв. в пазарджишко"}
{"url": "http://www.monitor.bg/bg/a/view/izchisliha-seksa-v-choveshkija-jivot", "text": "Ако проявявате любопитство към креватните занимания на другите двойки и се питате как се представяте спрямо тях - дали ги изпреварвате с \"една дължина\" или изоставате в сексуално отношение, можете да откриете отговора в няколко проучвания, цитирани от в. \"Дейли стар\". Допитване, направено от института \"Кинси\" например показва, че младите индивиди на възраст между 18 и 29 години правят секс средно два пъти седмично. Във възрастовата група между 30 и 39 години честотата на половия акт варира между един и два пъти в седмицата. Хората между 40 и 49 години се отдават на интимни ласки веднъж седмично. Британско проучване сочи, че средностатическият жител на Острова посвещава 117 дни от живота си на секс. Това се равнява на 0,45 процента от отреденото му време на Земята. Средният брой на сексуалните контакти, които хората имат през живота си, е 5778. Допитване, осъществено сред близо 4000 читатели на в. \"Дейли стар\", показва, че 29 процента от участниците правят секс \"няколко пъти\" седмично. Около една четвърт (24 процента) \"мачкат чаршафите\" веднъж в седмицата. Късметлиите, които упражняват \"креватна атлетика\" всеки ден, са шест процента. Пет процента споделят, че правят секс по няколко пъти дневно. Проучване сред американци показва, че честотата на половите контакти намалява, след като партньорите \"надянат\" брачните халки. Според допитването само 48 процента от омъжените дами водят редовен полов живот четири години след сключването на брак.", "date": "2018.05.10", "title": "Изчислиха секса в човешкия живот"}
{"url": "http://www.monitor.bg/bg/a/view/bebe-proplaka-v-shtaba-na-grigor-ekzekutoryt-na-nole-i-gofen-vliza-v-top-20", "text": "Бебе проплака в щаба на Григор Димитров и повдигна настроението, което бе минорно след ранното отпадане на българина в Мадрид. Физиотерапевтът Кейси Кордиал стана татко на момченце. Малкият Лука е изненадал семейството, като се е родил малко по-рано от очакваното, но здравословното му състояние е отлично, довериха от щаба. Кордиал е бивш състезател по американски футбол, но кариерата му трае кратко заради контузия в гърба. По-късно се специализира в спортната медицина и правилното хранене. Специалистът е работил и в екипа на Стан Вавринка. Освен Григор, турнирът в Мадрид рано бе напуснат и от бившия номер №1 в света Новак Джокович. Сърбинът загуби също във втория кръг от Кайл Едмънд с 3:6, 6:2, 3:6. В първия кръг Ноле отстрани силен играч като Кей Нишикори (Яп), но се успя да се справи с британеца. \"Не е дошъл краят на света. Играя този спорт от много години и съм имал много успехи. Винаги се опитвам да си напомням това и да бъда благодарен“, коментира Джокович. Едмънд пък направи още една крачка напред в кариерата си, класирайки се за 1/4-финалите турнира след победа и над Давид Гофен (Бел) с 6:3, 6:3 вчера. Това ще изкачи първата ракета на Великобритания до първите 20 в световната ранглиста за пръв път в кариерата му. С победи започнаха №1 Рафаел Надал и №3 в АТР класацията Александър Зверев (Гер). До 1/4-финалите при жените достигна и шампионката от 2014-а Мария Шарапова (Рус) след успех над Кристина Младенович (Фр) с 6:3, 6:4. Сънародничката й Даря Касаткина пък изхвърли местната любимка Гарбине Мугуруса след 6:2, 4:6, 6:3.    ", "date": "2018.05.10", "title": "Бебе проплака в щаба на Григор"}
{"url": "http://www.monitor.bg/bg/a/view/arestuvanite-za-iztochvaneto-na-nzok-vyrteli-apteki-fantomi-pribrali-nad-1-mln-lv-s-falshivi-recepti-za-tejko-bolni-pacienti", "text": "Чиновниците, арестувани за злоупотреби в Регионалната здравна каса в Пловдив са участвали в схема, ощетила бюджета на НЗОК с общо 1,1 млн. лв. Това стана ясно от подробности за извървашите далавери, които бяха оповестени от прокуратурата. Схемата е действала в продължение на една година, преди да бъде разкрита. Участниците в нея въртели три аптеки фантоми, като източвали касата чрез фалшиви рецепти за тежко болни пациенти. При спецакция в града, която се проведе в сряда бяха задържани общо пет души.", "date": "2018.05.10", "title": "Арестуваните чиновници източвали НЗОК с аптеки фантоми"}
{"url": "http://www.monitor.bg/bg/a/view/barsa-gazi-nared-real-s-poredna-izdynka", "text": "“Барселона” разби гостуващия “Виляреал” с 5:1 в отложена среща от 34-тия кръг на испанската Примера дивисион и остава без загуба от началото на сезона, до края на който остават само два кръга. Преди мача играчите на \"жълтата подводница\" поздравиха новия шампион на Испания с шпалир. Андрес Иниеста пък получи от тях специален подарък - умалено копие на жълта подводница. Домакините се появиха с екипи, на гърба на които не бяха техните имена, а тези на майките им. Така те уважиха своите родители няколко дни след Деня на майката в Испания, който в страната се чества на 6 май. Головете за „Барса“ бяха дело на Коутиньо, Меси, Паулиньо и Дембеле (2). „Барселона“ е лидер с 90 точки и в последните два кръга гостува на „Леванте“ и приема „Реал Сосиедад“. Вечерта беше още по-празнична за феновете на „Барса“, след като големият им съперник „Реал“ (М) падна в гостуването си на „Севиля“ с 2:3. Така мадридският колос пропусна да се изкачи на второто място, където на разлика от 3 точки остава градският съперник „Атлетико“.", "date": "2018.05.10", "title": "\"Барса\" гази наред, \"Реал\" с поредна издънка"}
{"url": "http://www.monitor.bg/bg/a/view/totnym-se-klasira-za-shampionskata-liga-chelsi-chaka-chudo", "text": "“Тотнъм” надви у дома “Нюкасъл” с 1:0 в отложен мач от 31-вия кръг на английската Висша лига и след равенството 1:1 на “Челси” срещу “Хъдърсфийлд” си осигури участие в Шампионската лига за втори пореден сезон. След успеха си „Тотнъм“ е трети със 74 точки и сигурен участник в ШЛ, след като има аванс от 4 точки пред петия „Челси“ кръг преди края на сезона. Ситуацията за „сините“ от Лондон изглежда изключително тежка, тъй като те трябва да се надяват на чудо, за да си осигурят място в Топ 4. Разликата между „Челси“ и „Ливърпул“ е 2 точки, като на мърсисайдци ще им е необходима поне точка у дома срещу „Брайтън“, за да се класират в Шампионската лига. Дори да се издънят обаче, играчите на Юрген Клоп ще имат втори шанс – да спечелят финала с „Реал“ и автоматично да се класират за най-силния евротурнир и за следващия сезон.", "date": "2018.05.10", "title": "\"Тотнъм\" се класира за Шампионската лига, \"Челси\" чака чудо"}
{"url": "http://www.monitor.bg/bg/a/view/trymp-daval-1-mln-na-makenrou-da-igrae-sys-serena-decata-na-legendata-ne-vjarvali-che-shte-ja-bie", "text": "Американската тенис легенда и бивш номер 1 в света Джон Макенроу направи любопитно признание в предаването In Depth with Graham Bensinger по NBC. Toй заяви, че преди години Доналд Тръмп в качеството си на промоутър му предложил 1 милион долара, за да проведе мач със Серена Уилямс или сестра й Винъс. „Получих плик от Доналд Тръмп, който тогава беше просто промоутър и никой никога не си е представял, че ще стане президент на САЩ. Това е може би най-лудият случай в историята на Щатите. В плика пишеше, че ми предлага 1 млн. за мач със Серена или Винъс. Никога в живота си не съм си казвал, че искам да изляза срещу жена, затова отказах. Сега не съм толкова уверен, колкото тогава, че ще победя, защото съм по-възрастен и по-сив. Но тогава нямах съмнения, защото съм бил световен номер 1, не бях изобщо лош играч. Децата ми обаче не вярваха, че мога да победя Серена, дори те не бяха на моя страна!“, призна Макенроу. Той обаче зададе интересни въпроси: „Какво ще стане обаче, ако в леката атлетика или в баскетбола, или в някой друг спорт започнат да се състезават жени срещу мъже? Ако имаме момиче в НБА? Ако някоя шампионка на 100 метра спринт се изправи срещу момче от колежа? А ако настоящият световен номер 1 излезе срещу Серена? Но не се чудят за такива случаи, а ме замесиха мен - дъртакът”, коментира Макенроу с усмивка. Преди година носителят на седем титли от „Големия шлем“ обяви, че според него Серена Уилямс  би била №700 в световната ранглиста, ако се състезаваше при мъжете. Специалистът, който се изявява като тенис коментатор по най-големите телевизии, посочи, че харесва много качествата на американката, но тя не би имала големи възможности за успех, ако се състезава постоянно при мъжете.", "date": "2018.05.10", "title": "Тръмп давал $1 млн. на Макенроу да играе със Серена"}
{"url": "http://www.monitor.bg/bg/a/view/uve-specheli-kupata-na-italija-dokosva-dubyla-4-0-na-finala-sreshtu-milan", "text": "“Ювентус” разби “Милан” с 4:0 на „Олимпико” в Рим и спечели за 13-и път Купата на Италия. „Бианконерите” са на път да постигнат и дубъл, след като имат нужда само от точка за триумф със седма поредна шампионска титла. Първата част бе нервна и завърши без попадения. След почивката Мехди Бенатия (57) с глава даде аванс на „бианконерите” след центриране от ъглов удар. Дъглас Коста (61) с мощен удар прати топката през ръцете на Донарума в неговата врата за 2:0, а малко след това вратарят на „Милан“ изпусна нелепо топката и Бенатия (64) направи разликата класическа. В 76-ата минута резервата Никола Калинич си вкара автогол с глава и оформи крайния резултат. След успеха треньорът Масимилиано Алегри призна, че успехът за Купата на Италия го радва, но основната цел е спечелване на титлата. Ако това се случи, Алегри ще стане първият треньор в света, който записва дубъл в 4 поредни години. Задачата пред тима му изглежда лесна, защото преднината пред „Наполи“ е 6 точки само два кръга преди края. Това означава, че на „Юве“ ще е необходима само една точка, за да станат недостижими на върха. В лагера на „Милан“ пък приеха философски загубата, а треньорът Дженаро Гатузо потърси вината в собствения си отбор.  Спецът обаче заяви, че резултатът не отразява реално случилото се на терена. “Това е същината на футбола. Резултатът не е реален, но платихме за грешките си. 56 минути правехме всичко както трябва, а “Ювентус” не можеше да ни накара да покажем слабост. Вината за този резултат носят нашите собствени грешки и това трябва да бъде осъзнато”, сподели Гатузо.", "date": "2018.05.10", "title": "\"Юве\" спечели Купата на Италия, докосва дубъла"}
{"url": "http://www.monitor.bg/bg/a/view/roman-polanski-shte-sydi-kinoakademijata-na-sa-sht", "text": "Роман Полански заплаши, че ще съди Академията за кинематографично изкуство и наука заради изключването му от нея, настоявайки, че това решение е незаконно, предаде АФП. \"Пиша това писмо, за да се избегне ненужно съдебно преследване\", заявява адвокатът му Харланд Браун в писмо, адресирано до Академията за кинематографично изкуство и наука. Той изтъква, че институтцията, която присъжда наградите \"Оскар\", не е следвала изискващата се процедура, като е уведомила клиента му за изключването му, без предварително да го е изслушала. Браун допълни, че режисьорат на филма \"Бебето на Розмари\" признал моралната и съдебната си отговорност, що се отнася до извършеното от него сексуално насилие над 13-годишната Саманта Геймър през 1977 г., и че тя по-късно приела извиненията му и се изказала в негова полза пред съдебните органи. Браун отбеляза, че Полански получил неподписано писмо, с което академията го информирала за изключването му. \"Полански настоява да бъде изслушан, за да представи своята версия\", пояснява адвокатът в писмото си, адресирано до президента на Академията за кинематографично изкуство и наука Джон Бейли.", "date": "2018.05.10", "title": "Роман Полански ще съди Киноакадемията на САЩ"}
{"url": "http://www.monitor.bg/bg/a/view/fabrikata-za-falshivi-novini-krie-informacija-za-priemaneto-na-bbc-v-akre", "text": "Евродепутатът и лидер на \"Презареди България\" Николай Бареков избухна срещу фалшивите новини и обясни каква атака са започнали срещу него. \"Либерастките псевдомедии изтрещяха от новината, макар и изтекла преждевременно, че опасната за статуквото ББЦ - Презареди България става член на Консервативния Алианс редом с британските консерватори\", коментира Бареков в профила си във „Фейсбук“. \"Лъжат, мажат, обиждат като истински жалкари. От флагманът на фейк армадата Клуб Z, известен като Клозет, започнаха да бълват фалшиви новини, изсмукани от пръститете си. Мобилизираха дори прасето- либераст 300 килограмовия грантаджия, охранен от соросоидните фашизоиди, О. М. да плюе и обижда лекцията ми пред студентите по информационни технологии. Нито един аргумент срещу моите тези. Само плювни и епитети\", пише разгневен евродепутатът.  „Същото морално прасе израсна като “политолог” под моята грижа в студиата на Тв Европа и БТВ. Сега за сведение на подсъдимия за 63 000 000 лева неплатени данъци Огнян Донев. Наясно ли е, че неговите журналисти лъжат и манипулират ИСТИНАТА\", казва Бареков.  За тази цел се аргументира с кореспонденция между Секретариата на АКРЕ (Консервативния алианс) и сайта „Клуб Z”, като посочва, че от отговорите на английския му колега Ричард Милсъм става ясно, че ББЦ  ще бъде официално приета за член на Алианса на Консерваторите след броени дни. „ Клозет мълчи, но не посрамен....вместо това започва гнусна атака в нацистки стил срещу мен и моите идеи\", допълва Бареков. В тази връзка Бареков пита: „Какво пазарно има в държавния капитализъм на Огнян Донев, който печели милиарди от най-регулирания пазар в Европа - лекарствата, или при подсъдимия за кражби олигарх Прокопиев, заграбил милиарди от подарената му приватизация от Иван Костов?\". \"Каква “свобода” в псевдомедии като Клозет, Медиапул и Капитал, които са корпоративни стенвестници малотиражки за своите господари с цел производство на лъжи и клевети за неудобните за бизнеса им с държавата? Какъв пазар за техните охранени прасета и ментета, които само лочат ежечасно грантове в кочината на Сорос? Пазарът умря за вас, господа Либерасти! Вие сте обикновени продажни мекерета и го доказахте още 2013 година\", коментира Бареков.  \"Маските паднаха, господа измамници! Вие, либерастите сте моралните уроди на капитализма, а теорията ви се оказа една “антропологическа грешка”. Цитатът е точен. Скоро ще се завърна на полагащото ми се място в център-дясното като легитимен представител на Консерваторите. Моите идеи бяха оценени в Европа. Вие отивате в крайно лявото и оттам на бунището при БКП, която ви създаде и плати обучението на Запад\", заключва евродепутатът.", "date": "2018.05.10", "title": "Фабриката за фалшиви новини крие информация за приемането на ББЦ в АКРЕ"}
{"url": "http://www.monitor.bg/bg/a/view/krisko-razdava-nagradi-na-tanciorki", "text": "Мания по танца към песента „Гледай как се прави“ провокира Криско да стартира конкурс. От дебюта на парчето преди месец, хитмейкърът от Габрово е получил над 1000 клипчета от фенове с нов прочит на движенията си. Благодарен за ентусиазма на меломаните, изпълнителят на „Базука“ публикува по 10 от тях на ден в профила си в Инстаграм. Криско отлъчи три кратки видеа за победители, като на едно от тях танцуват момичета в народни носии. „Това са трите клипчета победители в играта с танца! Всички участници в тях ще получат книгата „Пътят нагоре“ лично от Криско.“, написа в социалната мрежа той. „Гледай как се прави“ се разписа с рекорд в платформата за видео споделяне YouTube, като събра 3 милиона гледавия за три дни. Продуцент на песента е Криско. Негово дело са още текстът и музиката. Във видеото участват над 20 популярни модели и плеймейтки по оскъдно облекло. Скоро Криско ще обяви нов артист в лейбъла си „Адаманд“, където вече се изявяват Тита, Боро Първи и Димчо. Следващият голям проект на рапъра пък няма да е свързан с музиката, а с хранително-вкусовата промишленост.  ", "date": "2018.05.10", "title": "Криско раздава награди на танцьорки"}
{"url": "http://www.monitor.bg/bg/a/view/ana-faris-otmyshtava-zad-borda", "text": "Какво прави една самотна майка, когато шефът й милионер си докара амнезия пред погледа й? Преструва се на негова съпруга, отговаря ни Ана Фарис във филма „Зад борда“, който ще се завърти по кината от утре. Комедията е римейк на небезизвестната лента с Кърт Ръсел и Голди Хоун. Ролите тук обаче са разменени, поне от гледна точка на пола. Така, с контузия на главата, след като пада от луксозната си яхта се оказва мексиканският глезльо със солидна банкова сметка Леонардо Монтенегро (в ролята влиза Еухенио Дербес). И, разбира се, става мишена на коварния план за отмъщение на бившата си чистачка Кейт (Фарис). Всеки, който поне веднъж в живота си е гледал романтична комедия, може да се досети от раз какво е продължението на историята. Въпреки това „Зад борда“ си заслужава отскока до киносалона заради свежия хумор, безспорната химия между Дербес и Фарис, както и появата на Ева Лонгория на големия екран.", "date": "2018.05.10", "title": "Ана Фарис отмъщава „Зад борда“"}
{"url": "http://www.monitor.bg/bg/a/view/syd-za-meteorolozi-za-greshni-prognozi-v-italija", "text": "Лука Зая - управител на италианската област Венето с административен център Венеция, заплаши метеоролозите на Апенините, че ще ги съди заради сбъркани от тях прогнози. Той натърти пред журналисти, че синоптиците нанасят непоправими щети особено на туризма в подпочения му регион и вече трябвало да плащат за грешките си. Особено когато предвижданията им са коренно противоположни на случващото се в последствие – нещо, което според Зая напоследък ставало доста често. Конкретен повод за яда на губернатора дадоха прогнозите на метеоролозите за дъждове и бури в края на миналата седмица най-вече по крайбрежието на Венето. Да, но всички плажове в областта от петък, та чак до понеделник, бяха огрети от щедро слънце, нямаше вълнение и духаше лек приятен вятър. Независимо от тези идеални за плажуване условия, по просторните пясъчни ивици на прочутите местни морски курорти Йезоло, Бибионе, Каорле, Ераклеа и др. почти не се мярна човек, празни останаха хотелите, ресторантите и кафенетата там. „А Венето живее преди всичко от туризъм!“ – разтюхка се Зая, който цитира официалната статистика. А според нея туризмът е индустрия №1 на Венето със 17 млрд. евро годишен оборот, със 70 млн. гости, от които 32 млн. идват специално за плажовете на областта. „Ето защо сбърканите прогнози са голям проблем за нас, просто защото оставят без работа хиляди хора!“ – отсече губернаторът пред повиканото специално за изявлението му пишещо братство. И докато Зая се гневеше на синоптиците, от Венеция над Италия и света се понесе вестта, че кметът на старинния град e обявил война на угощенията на туристите по неговите улици, площади и кейове. Като начало кметството няма да дава повече разрешения за разкриването на заведения за т.нар. улична храна като кебаб, пица на парче, сандвичи и т.н. В същото време съществуващите сега всевъзможни лавки и сергии ще трябва да пазят чисто пространството около тях и да карат клиентите да консумират над поставените нарочни масички, кошчета и т.н. Предполага се, че следващата стъпка на общинарите ще бъде да налагат жестоки глоби на всички онези туристи, които хапват в движение и хвърлят отпадъците и опаковките, където им падне.", "date": "2018.05.10", "title": "Съд за метеоролози за грешни прогнози в Италия"}
{"url": "http://www.monitor.bg/bg/a/view/trima-unoshi-sa-nastaneni-v-bolnica-strelba-v-ruski-kolej-napadateljat-se-samoubi", "text": "Още едно учебно заведение в Русия стана жертва на въоръжено нападение. В четвъртък сутринта 17-годишен студент на колеж в Новосибирска област нападна своите колеги, след което се самоуби, съобщава пресцентърът на местната управа. Драмата се разиграла в град Барабинск в учебното заведение по транспортни технологии „Лунин“, уточнява Newsru.com.           Вследствие на нападението са пострадали трима студенти – единият е с огнестрелна рана в рамото, други двама, които скочили от прозореца, са със счупвания. Ранените са настанени в болница, като единият в е операционната, предаде ТАСС. Медиците оценяват състоянието им като средно тежко. По предварителни данни на прокуратурата, причина за нападението е станал личен конфликт на младежа с негов съкурсник. 17-годишният юноша донесъл в колежа огнестрелното оръжие на части. То било в раницата му, затова не събудило подозрения у охраната. По едни данни, младежът сглобил оръжието в коридора, по други – в тоалетната. След това влязъл в аудиторията и открил стрелба. По думите на очевидец, цитиран от радио „Говори Москва“, студентът произнесъл приветствие към Хитлер и заявил: „Вие ми се подигравахте, сега аз ще се подиграя с вас“. После започнал да стреля наслуки. Сред учащите се настъпила паника и те започнали да бягат, като няколко младежи паднали от прозореца. В същото време нападателят не се опитал да догони съкурсниците си, разказва негова колежка. Той излязъл в коридора, насочил дулото срещу себе си и се застрелял, обясниха от следствието. Telegram-каналът Mash съобщава, че нападателят е учил в първи курс и се казва Илия И. По информация на канала, той е стрелял с ловна пушка Иж-12. По случая е образувано наказателно дело за опит за убийство, извършен по обществено опасен начин.           Това не е първият случай на въоръжено нападение в руско учебно заведение за тази година. На 21 март 13-годишно момиче откри стрелба от пневматичен пистолет в училище №15 в град Шадринск, Курганска област. Преди това в Улан Уде 9-класник нападна съучениците си със секира и подпали класната стая с коктейл Молотов. В Град Перм пък двама юноши, въоръжени с ножове, раниха преподавателката си и 13 ученици от 4-и клас, припомнят агенциите.", "date": "2018.05.10", "title": "Стрелба в руски колеж, нападателят се самоуби "}
{"url": "http://www.monitor.bg/bg/a/view/jaguar-xe-se-sdobi-sys-sportna-versija-sedanyt-300-sport-sprintira-ot-mjasto-do-100-km-ch-samo-za-5-7-sekundi", "text": "Jaguar лансира две специални издания като част от гамата спортни седани XE за следващата моделна година. Версията 300 Sport е задвижван от бензинов двигател с мощност 300 к.с. и съдържа уникални екстериорни и интериорни характеристики, докато новият Landmark Edition е базиран на XE R-Sport и включва предна броня Sport, уникални 18-инчови алуминиеви джанти и палитра елегантни интериорни и екстериорни цветове. Новият 300 Sport Special Edition е оборудван с иновативен 2,0-литров 4-цилиндров бензинов двигател Ingenium на Jaguar с мощност 300 к.с. обозначен с емблема 30t и черни спирачни апарати с логото 300 Sport. С въртящ момент от 400 Нм, спортният седан със задвижване на всички колела ускорява от 0 до 100 км/ч само за 5,7 секунди. Предлага се и 2,0-литров 4-цилиндров двигател Ingenium с 200 к.с., който произвежда въртящ момент от 320 Нм и ускорява XE от 0 до 100 км/ч за 7,6 секунди, с разход на гориво в смесен цикъл от 7,2 л/100 км. Новият Jaguar 300 Sport Special Edition съдържа селекция от подобрени елементи на външния дизайн, включително емблема 300 Sport на предната решетка и капака на багажника, тъмно сиво сатенено покритие на рамката на решетката, страничните въздуховоди, страничните прагове, капаците на огледалата, спойлера на багажника и задната престилка, както и 19- и 20-инчови алуминиеви джанти със сатенено сиво. Интериорът на Jaguar 300 Sport съдържа редица отличителни елементи на дизайна с емблема 300 Sport върху предните подглавници, волана, стелките и праговете на вратите, и впечатляващ жълт контрастен шев на инструменталния панел, облицовката на вратите, подлакътника, стелките, волана и седалките, сгъваема задна седалка и електрическата седалка с 14-степенно регулиране. Купето предлага отлични нива на комфорт и простор. Изящните материали и тапицерии в съчетание с майсторската изработка на Jaguar превръщат купето в интериор от по-висок клас.   За следващата моделна година гамата на Jaguar XE включва също модела Landmark Edition, базиран на XE R-Sport и съдържащ подбрани популярни опции и уникални елементи на дизайна. Landmark Edition може да бъде поръчан с усъвършенствани бензинови или дизелови двигатели. Landmark Edition съдържа предна броня Sport, уникални 18-инчови алуминиеви джанти и по-фокусирана палитра интериорни и екстериорни цветове. Като част от подобренията, всички модели XE ще бъдат оборудвани със свръхмодерната информационно-развлекателна технология Touch Pro на Jaguar, която предлага 10-инчов централен сензорен екран като стандартно оборудване за изключително представяне с още по-голяма яснота.   Всички модели на Jaguar XE вече се предлагат стандартно оборудвани с метални прагове на вратите, хромирани рамки на страничните стъкла, хромирани бутони на седалките за всички електрически седалки, премиум стелки за всички автомобили освен моделите, оборудвани със стелки Sport, полирани метални педали и вътрешно огледало без рамка с функция за автоматично затъмнение. Новият Jaguar XE е наличен с програмируема динамика, осигуряваща на шофьора още по-големи възможности за персонализация. Системата позволява на водачите да конфигурират автомобила според личните си предпочитания, като изберат настройки Comfort или Dynamic за двигателя, скоростната кутия и кормилното управление. Допълнителната функция адаптивна динамика позволява на водача да регулира фино настройките на окачването. Новият Jaguar XE се произвежда в завода на Jaguar в Касъл Бромуич, Великобритания, заедно с моделните линии XF, XJ и F-TYPE.", "date": "2018.05.10", "title": "Jaguar XЕ се сдоби със спортна версия"}
{"url": "http://www.monitor.bg/bg/a/view/borisov-obsydi-gotovnostta-ni-za-evrozonata-s-shefa-na-ecb", "text": "Европа оценя усилията ни, това коментира премиера Бойко Борисов в пост в профила си във Фейсбук. Министър-председателят е в Германия за церемонията по връчването на годишната Международна награда „Карл Велики“, която тази година ще бъде дадена на френския президент Еманюел Макрон Там той участва и в понтификалната служба в Катедралата на Аахен, като преди нея той бе посрещнат от немския канцлер Ангела Меркел, а преди самата служба успя да се поздрави и с френския президент Еманюел Макрон.  \"Благодаря на Ангела Меркел за подкрепата, която оказа на страната ни пред гостите на церемонията за наградата \"Карл Велики\". Тя, както и останалите европейски лидери, оценяват високо усилията на България за организиране на срещата в София ЕС-Западни Балкани, защото всички сме убедени, че и за запазнване на мира и стабилността\", написа Борисов в социалните мрежи. Малко по-късно премиерът Борисов бе на среща и със самата Меркел. \"Много се радвам да те видя. Заповядай\", посрещна го сърдечно немският канцлер, след което двамата позираха за снимка. По-рано през деня пък Борисов разговаря с управителя на Европейската централна банка Марио Драги в Аахен, съобщиха от пресслужбата на кабинета. Борисов и Драги обсъдили готовността на България за членство в еврозоната. По време на срещата били отбелязани добрите макроикономически, фискални и финансови показатели на страната. Отбелязано било и отличното сътрудничество между ЕЦБ и Министерството на финансите и БНБ.  ", "date": "2018.05.10", "title": "Борисов: Европа оценява усилията ни, благодаря на Меркел за подкрепата "}
{"url": "http://www.monitor.bg/bg/a/view/polovinata-bomboubejishta-neizpolzvaemi", "text": "Близо половината от бомбоубежищата у нас са неизползваеми. Това става ясно от писмен отговор на МВР шефа Валентин Радев на депутатски въпрос за състоянието и собствеността на скривалищата на територията на България. Оказва се, че общият им брой е 711, а от тях 370 броя са в добро или задоволително състояние. т.е. при необходимост може да бъдат приведени в рамките на седмица в готовност за укриване. Останалите 341 обекта обаче са в лошо състояние или са неизползваеми по предназначение. От противорадиационните укрития пък само 152 са в добро или задоволително състояние, отчита също така вътрешният министър. Съгласно Закона за защита при бедствия въпросните обекти трябва да се поддържат от собствениците, ведомствата и кметовете, на които са предоставени от държавата. В същото време няма информация за осъществени сделки с бомбоубежища, които са на държавата или на общините, а със статут на частна собственост са 229 скривалища.", "date": "2018.05.10", "title": "Половината бомбоубежища неизползваеми"}
{"url": "http://www.monitor.bg/bg/a/view/policai-shte-izslushvat-grajdani-v-obshtina-bracigovo", "text": "Полицаи от  Областната дирекция на МВР Пазарджик ще  изслушат проблемите на жителите на Брацигово на 16 май, когато от 14 до 16.00 ч в заседателната зала на Младежки дом  ще се проведе прием на граждани от мобилен екип. Това съобщиха от общината в родопското градче.  Униформените ще дадат информация и съвети по възникнали проблеми и сигнали, свързани с нарушения на обществения ред, престъпления, нарушения на Закона за движение по пътищата и други, като всеки жител на града може да се възползва  и да потърси съдействие от полицаите по проблеми, свързани с реда. Целта на тези срещи е по-активно присъствие на полицейски служители в малките населени места  и е по разпореждане на главния секретар на МВР. По този начин  хората от малките населени  места имат възможността  пряко да информират униформените за нарушения на обществения ред и Закона за движение по пътищата, извършени или подготвяни престъпления, както и за случаи, за които е необходима намесата на други компетентни  институции. След приключване на срещите, приетите в писмен вид сигнали се завеждат в деловодството на районното управление, на чиято територия е населеното място или според района по местоизвършване на деянието/нарушението и се предприемат действия за проверка. Сигналите, касаещи други институции, служителите препращат по компетентност към звената на съответните държавни или местни администрации.  ", "date": "2018.05.10", "title": "Полицаи ще изслушват граждани в община Брацигово"}
{"url": "http://www.monitor.bg/bg/a/view/prestypen-fetishizym-v-los-andjelis-misteriozno-izchezna-kostumyt-na-jeleznija-chovek", "text": "Полицията в Лос Анджелис съобщи, че зластисто-червената броня, носена от героя на Робърт Дауни-младши, Тони Старк, в първата част на филма \"Железният човек\", е изчезнала от склада, в който е била съхранявана между февруари и 25 април. Собствениците на склада за съхранение на филмови аксесоари в предградието на Лос Анджелис Пакойма са се свързали с полицията. От полицията са заявили, че тази необичайна кражба е обявена за приоритет, но за момента следователите нямат никакви улики и следи към намирането на оценения на 325 000 евро филмов костюм. Първият филм, който е адаптация на комикс на Marvel, донесе 585 млн. долара на създателите си, а сагата за супер героите \"Avengers\", един от лидерите на които е Тони Старк, събра от световния бокс офис милиарди долари.", "date": "2018.05.10", "title": "Престъпен фетишизъм в Лос Анджелис - Мистериозно изчезна костюмът на \"Железния човек\""}
{"url": "http://www.monitor.bg/bg/a/view/bivsh-selski-kmet-stana-pop-po-vreme-na-kurban-za-zdrave-v-kustendilsko", "text": "Бившият кмет на кюстендилското село Стенско – Димитър Димитров влезе в ролята на свещеник по време на курбан за здраве в черквата на населеното място. Управникът, който в продължение на 7 мандата решаваше проблемите на хората от селцето, прочете литургия за здраве на мъжете от Стенско. „В селото трябваше да дойде отец Васил, но имаше ангажименти и не успя. Знаете, че свещениците са кът и не достигат в нашия регион. Обслужват по няколко села. Та така Митко трябваше да изземе функциите на свещеника. Влезе в храма и прочете литургията, както си е по канон. Даже накрая изви глас и изпя Многая лета. Той има наистина уникален глас, не веднъж или два пъти ни е веселил по събори“, сподели сегашният управник на селото Огнян Янев. Той разказва, че всяка година през месец май правят курбан за здраве на мъжете. „Преди няколко години постоянно имаше смъртни случаи на хора от селото. Умираха млади мъже при различни трагични инциденти. Така започнахме и да правим служба в селото, която смятаме да стане една традиция и да се предава от поколение на поколение“, обяснява още селският управник. По негови думи колегата му Димитър Димитров е известен в целия регион с уникалния глас, който притежава. Сред най-близките му приятели бил и народният изпълнител Райко Кирилов, който не веднъж или два пъти е гостувал в дома на Димитров. „Винаги когато е идвал при нас Митко го посреща подобаващо. Димитров е наистина уникален човек, с голямо сърце и голям позитивизъм. Обича да радва хората и във всеки един момент го показва, къде с глас, къде с добри дела“, обясняват още съселяни на бившия кмет.", "date": "2018.05.10", "title": "Бивш селски кмет стана поп на курбан в Кюстендилско"}
{"url": "http://www.monitor.bg/bg/a/view/spor-mejdu-dve-semejstva-i-izstrel-v-zemjata-vsjaha-panika-na-ujnata-gara-v-bruksel", "text": "Спор между две семейства е в основата на суматохата, настъпила на Южната гара в Брюксел снощи, съобщи белгийската прокуратура. Както вчера бе съобщено, в чакалнята на гарата проехтял изстрел и това доведе до временното затваряне на част от сградата. Първоначално се твърдеше, че суматохата е била причинена от хвърлянето на пиратки. По-късно бе изяснено, че някой е произвел един изстрел в земята, след което е побягнал. Самоличността на извършителя е установена, но той още не е задържан. Оръжието е намерено по пътя, по който стрелецът е избягал. Прокуратурата пояснява, че случаят няма никаква връзка с терористични действия. На 20 юни миналата година мъж от арабски произход задейства взрив на Централната гара в Брюксел. Заради лошата подготовка на взривното устройство пострадали нямаше, а терористът бе застрелян от военен патрул.", "date": "2018.05.10", "title": "Спор между две семейства и изстрел в земята всяха паника на Южната гара в Брюксел"}
{"url": "http://www.monitor.bg/bg/a/view/aleksandyr-sano-smenja-narkotrafika-s-lozarstvo-revolucija-x-cherpi-sys-zdravoslovna-doza-smjah-filmyt-izliza-na-ekran-ot-utre", "text": "Ако е вярно твърдението, че смехът е здраве, то престоят ви пред големия екран за премиерното заглавие за седмицата „Революция X” ще ви послужи като освежаваща инжекция с витамини. Лентата, проследяваща приключенията на любимите герои на тийнейджърите от сериала „Революция Z”, се завърта по кината от утре. Разковничето за успеха на продукцията обаче се крие всъщност в звездните учители, сред които Стефка Янорова, Георги Кадурин и Силвия Петкова. Как се дриблира между еротична игра с преподавателката по математика и план за размяна на наркотици ще ни покаже истеричният директор Цеков (Кадурин). Началото на „Революция X” ни среща с бандата, когато Мира (Мона Гочева) е отстранена от ролята на вокалистка на училищната група. На нейно място се разполага Никол, чиито средни пръсти от големия екран размахва старлетката Гери-Никол. Изпълнителката на „Готина и луда“ се справя прилично с образа си, който в по-голямата си същност не се различава особено от собствената й персона. Като пролетен бриз пък ни идва участието на Александър Сано, заплитащ къдриците на борещ се за пенсия наркодилър. Дегизиран като шофьор на училищния бус, опитите му да се докопа до загубено куфарче със „стока“ докато Петкова рецитира романтични стихове по дирите му ще ви накарат да се смеете от сърце. В ролята на мафиот, шеф на Сано, виждаме футболната звезда Димитър Бербатов. Той е и основният двигател на сюжетната нишка, дирижирайки и успехите, и провалите на собствените си доверени хора. Крайната му цел е да осуети мечтата на трафиканта, запътил се към бенефис – да стане лозар в Италия. Така, Караваджо, както се е кръстил сам героят на Бербатов, събира в изключително хумористичен екип Башар Рахал и Бойко Кръстанов. Режисьорът Димитър Гочев изпраща цялата си банда от учители, ученици и бандити на морския бряг. Докато музикантите в лицето на Иван Тишев (Боби), Иван Иванов (Филип) и Мона Гочева (Мира) предприемат спасителна мисия за отвлечената им вокалистка, другарят Цеков се мъчи да си заслужи награда ала Директор на годината. За целта му трябва одобрението на строгия инспектор с воайорски наклонности и звучния прякор Цицката, в чийто костюм елегантно се вмъква Люси Иларионов.", "date": "2018.05.10", "title": "Александър Сано сменя наркотрафика с лозарство"}
{"url": "http://www.monitor.bg/bg/a/view/izzeha-nezakonna-lovna-pushka-bez-nomera-ot-kyshta-v-bjaga", "text": "Незаконно притежавано оръжие са иззели пещерските полицаи, съобщават от полицията. Вчера служители от „Криминална полиция“ при Районното управление на МВР в Пещера, извършили проверка в имот, намиращ се в брациговското село Бяга.  Жилището било обитавано от 42-годишния И.З. от същото село. Вътре органите на реда открили ловна гладкоцевна пушка без номера. Мъжът не притежавал разрешение за нейното съхранение. Оръжието е иззето, а по случая е образувано бързо производство.", "date": "2018.05.10", "title": "Иззеха незаконна ловна пушка без номера от къща в Бяга"}
{"url": "http://www.monitor.bg/bg/a/view/zadyrjaha-14-godishen-karucar-pregazil-jena-i-izbjagal", "text": "14-годишен жител на казанлъшката ромска махала „Кармен“ е бил задържан след продължило десетина часа издирване по сигнал за прегазена  на улицата възрастна жена Инцидентът  с 80-годишната бабичка е станал на улица „Кремона“ в жк „Изток“ към 15,40 часа на 9 май.Бясно препускаща каруца  връхлетяла върху едва кретащата по пешеходната пътека казанлъчанка, която е получила мозъчно сътресение , разкъсно – контузна рана по главата, счупена подбедрица  и потрошени три ребра. Каруцарят дори не си направил труда да спре, ударил с камшик коня и продължил пътя си към гетото, коментират свидетелите, които повикали линейка и откарали пострадалата първоначално в ЦКМП-Казанлък, а оттам в УМБАЛ „Проф. д-р Стоян Киркович“, където я хоспитализирали в клиниката по неврохирургия.Непълнолетният каруцар е разпитан, оказало се животното е на вуйчо му, а каруцата на братовчед.При разпита Асен Г. твърдял, че  жената се хвърлила под краката на коня и той направил всичко възможно да избегне прегазването. Бягството от местопроизшествието мургавелкото обяснил със …страх от побой, тъй като наблизо имало пияни мъже.Жителите на квартала отдавна настояват да бъде наложена забрана за движение на колите с животинска тяга, почти ежедневно имало случаи на пострадали възрастни мъже и жени.", "date": "2018.05.10", "title": "Задържаха 14-годишен каруцар прегазил жена и избягал"}
{"url": "http://www.monitor.bg/bg/a/view/smenjat-600-toponima-bili-na-tursko-arabski-2", "text": "Да бъдат променени над 600 топонима на територията на община Стара Загора предлага временната съветническа комисия, която бе създадена преди година, съобщи областният координатор  на ВМРО Антон Андонов. В хода на работата си  членовете на комисията са се натъкнали на множество  неразбираеми за съвременниците  наименования, част от тях се оказали смесица от турско-арабски и стари български думи.Сред тях например е словосъчетанието „съборената кюприя“, което в буквален превод означава „съборения мост“.Запазени са топонимите с корен от езика на далечните предци траките, сред тях е и аязмо /лечебен извор/ .При изготвянето на списъците, които вече са предоставени на селските кметове е използвана експертизата на дългогодишни университетски специалисти – османисти. Част от старите имена са преведени буквално, други са по аналогия, трети са изцяло нови. От комисията настояват, че собствениците на имоти в местностите с променени имена няма да заплащат такси при вадене на документи. От там припомнят, че по сходен начин е било процедирано през 30-те години на миналия ХХ в, когато са сменени старите турско-арабски имена на стотици селища с български. Справка показва, че само от август до декември 1934 г. с девет заповеди на тогавашния министър  на вътрешните работи и народното здраве  Петър Мидилев са променени имената на 1875 населени места, сред които и на 14 града От тогава датират наименованията на Смолян, Асеновград, Несебър, Златоград, Девин и др..Подготовката за този процес обаче датира още от 1925 г. при управлението на Народния сговор с премиер проф. Александър Цанков. През 1906 г. пък само в сегашната Старозагорска област са променени имената на 347 села.Решението за смяната на топонимите трябва да бъде взето с обикновено мнозинство на редовното за май заседание на старейшините.", "date": "2018.05.10", "title": "Сменят 600 географски имена, били на турско-арабски"}
{"url": "http://www.monitor.bg/bg/a/view/zatvornik-poiska-25-000-lv-ot-dyrjavata-zaradi-muhyl-v-kilijata-mu", "text": "Затворник поиска 25 000 лв. обезщетение от държавата заради претърпени неимуществени вреди /безсилие, безпокойство, безпомощност, малоценност и чувство на пренебрежение/ за времето от 09.10.2015г. до 26.05.2017г. Затворникът Красимир И. заведе дело срещу Главна дирекция „Изпълнение на наказанията“, в който посочва че година и половина прекарал в неблагоприятни битови условия в килията. Бил принуден да стои на студ, влага, плесен, мухъл, падаща мазилка и ръжда по метален шкаф. Той поискал и присъждане на законна лихва върху размера на обезщетението, считано от 09.10.2015г. до окончателното му изплащане. Според свидетели по делото наличието на влага, мухъл и плесени в килията е резултат от умишлените действия на Красимир. При проверки на комисията по бит и хигиена и при ежедневните обиколки, нееднократно са правени забележки да проветрява помещението и да изключва бързовара, с който почти непрекъснато греел вода. „Явно Красимир си е мислел, че по този начин ще може да изкара някакви пари, но фактите са други“, коментираха запознати. В крайна сметка магистратите от Административния съд в Кюстендил, порязаха мераците на Красимир с мотива, че искът е неоснователен. Това е пореден абсурден иск от затворник в Бобов дол. Първенец по заведени дела си остава Бисер Манолов, който е съдил държавата за мръсни чаршафи, тясна килия, стегнати белезници и др. Не малка част от исковете му до този момент са завършили в негова полза.", "date": "2018.05.10", "title": "Затворник иска 25 бона заради мухъл в килията му"}
{"url": "http://www.monitor.bg/bg/a/view/nad-50-sybitija-i-60-lokacii-v-noshtta-na-muzeite-vyv-varna", "text": "Над 50 събития в рамките на 2 дни и повече от 60 локации обхваща третото издание на фестивала Нощ на Музеите и Галериите във Варна. Много нови места и пространства се включват с атрактивна програма и активности. Всички варненски музеи ще участват с различно работно време и свободен вход за посещения. Над 50 събития в рамките на 2 дни и повече от 60 локации обхваща третото издание на фестивала Нощ на Музеите и Галериите във Варна. Много нови места и пространства се включват с атрактивна програма и активности. Всички варненски музеи ще участват с различно работно време и свободен вход за посещения. Две нови музейни сбирки са част от Фестивала – Музей на благотворителността в Карин дом и Музей за история на образованието на зрително затруднените в България. Сред другите музеи с интересна програма, се отличават Музеят за Нова история на Варна, Военноморският музей и Музеят на Възраждането. През деня в събота за посещение с вход свободен ще бъдат отворени Археологическият музей и Римските терми. За по-активната публика интерес ще предизвикат по-отдалечените комплекси като Побити камъни, Аладжа манастир, Фанагория, Музеят на стъклото в Белослав, Етнографски център „Роден край” които също ще работят безплатно през деня на 19 май. През първия ден на фестивала ще бъдат открити над 10 изложби в различни галерии и пространства. Един от акцентите е творческият проект на артистична група Дупини, която гостува в комплекс „Морско казино“. Калоян Илиев – Кокимото ще открие своя концептуална изложба в галерийното пространство на Фотосинтезис. В Арт салона на Радио Варна ще бъде подредена уникална изложба, отразяваща живота на големия български актьор Кирил Господинов. Не е пропусната и музикалната програма, която тази година включва специалните гости от индийската група Tapi Project. Те ще представят света на съвременната фолк и уърлд музика в залата на Градската галерия, а естествен фон ще бъде изложбата на Пламена Рачева „По пътя на вечните символи на Вселената в Индия”. Концерти ще има още в Етнографския музей, Музея за Нова история на Варна, Археологическия музей, Социалната чайна и Хатори. Едно от новите пространства в града – галерия „Тереза Зиковска“, очаква гастрол на съвременни български художници като Генади Гатев, Свилен Стефанов, Росев Тошев и Иван Кюранов, познати като творческа група XXL. В Социалната чайна за среща със своите почитатели се готви Радослав Гизгинджиев – популярен съвременен писател, режисьор и концептуален артист. В алтернативно пространство се превръща фоайето на банка Societe Generale Експресбанк до площад „Независимост”. Там ще бъде показана изложба на тема „70 години летище Варна”, включваща фотографии и макети от street art проекта Airport Challenge. Още две изложби ще представят съвременните градски изкуства – Nasimo, най-популярният български графити артист ще гостува в града ни в Хале 3 с мащабна изложба наречена „Mind SOULdiers”. Друг стрийт артист от Варна – Николай Чакъров сащо ще направи своя дебют пред публика. Млади таланти ще се извят и в други пространства – Спас Лулчев показва първата си изложба в Арт На Тъмно Зона, а студенти от ТУ ще изложат колекция от лампи в Арт салона на Радио Варна. Предвидени са още прожекции на филми, авангарден спектакъл, арт инсталации, любопитни колекции и лятно кино в двора на Френския културен институт, съпътствано от тематично парти.  Проектът се осъществява с финансовата подкрепа на Фонд „Култура” към Община Варна.", "date": "2018.05.10", "title": "Над 50 събития и 60 локации в Нощта на музеите във Варна  "}
{"url": "http://www.monitor.bg/bg/a/view/za-sedmi-pyt-zdraveto-i-krasotata-si-davat-sreshta-kraj-moreto", "text": "Революционни иновации, които почистват дома без химия – само с пара или екологично чисти фибри, „холивудски“ огледала, козметика, която действа на клетъчно ниво с мигновен подмладяващ ефект,терапии с морска ДНК, злато или люти чушки и още много изненади ще поднесе на гостите си Седмият фестивал на здравето и красотата във Варна. Революционни иновации, които почистват дома без химия – само с пара или екологично чисти фибри, „холивудски“ огледала, козметика, която действа на клетъчно ниво с мигновен подмладяващ ефект,терапии с морска ДНК, злато или люти чушки и още много изненади ще поднесе на гостите си Седмият фестивал на здравето и красотата във Варна. От 11 до 13 май древните традиции и най-новите тенденции в козметиката, природната медицина и здравословното хранене отново ще си дадат среща във Варна. В продължение на три дни български и чуждестранни компании ще представят широк спектър от продукти и услуги, с чиято помощ всеки сам да открие формулата за по-здравословен, хармоничен и щастлив живот. На щандовете на фестивала посетителите ще открият най-новите серии от лечебната, натуралната и декоративната козметика на утвърдени наши и световни марки, както и широк спектър от здравословни хранителни добавки. Те ще могат да се докоснат до алтернативни холистични терапии, методи за диагностика и езотерични практики, да получат „снимка“ на аурата си и безплатно да се подложат на лечебни и релаксиращи процедури, които ще им предложат участниците в изложението. Специализираният модул с лекции, който по традиция съпътства дните на Фестивала на здравето и красотата, отново ще събере цяло съзвездие от медицински светила и експерти по здравословно хранене, подмладяване и безлекарствено лечение, които безплатно ще споделят своя опит с гостите на изложението и ще отговарят на въпросите им. Посетителите ще научат какви са митовете и реалността в естетичната хирургия лично от председателя на Българската асоциация по пластична, реконструктивна и естетична хирургия доц. д-р Даниел Янков. Ще разберат какъв е ключът за успешна връзка между партньорите от сексолога и психотерапевт с над 30-годишен стаж, доц. д-р Румен Бостанджиев или как хомеопатията може да им помогне да преборят стреса или да отслабнат с помощта на шуслерови соли - от д-р Василка Юрукова, хомеопат и шуслеров терапевт с международно признание. Къде е източникът на щастието в живота ни , на този въпрос отговаря психоложката Ценка Местанска, наричнана още българската Луиз Хей. Сред гост-лекторите на фестивала отново ще бъдат и преподавателите от варненския Медицински университет „Проф. д-р Параскев Стоянов“ - официален партньор на събитието. Слушателите ще научат от доц. Илия Славов как фитотерапията може да помогне при заболявания на дихателната система,  от доц. Бистра Галунска ще разберат пък защо витамин D е толкова важен за здравето и какви болести може да провокира неговата липса,  какво трябва да правим, за да са здрави зъбите на децата ни – от доц. Радосвета Андреева, как да се храним, за да бъдем здрави и красиви - от доц. д-р Дарина Найденова, какви са алтернативните модели на хранене – от д-р Росица Станчева Чамова, кои лекарства и храни предизвикват главоболие подобно на мигрена – от Силвия Стамова. Лекторите от Медицинския колеж при МУ – Варна  д-р Силвия Филкова и Росица Трайкова, пък ще разкрият защо гръбначните изкривявания са не само естетичен, но и здравословен проблем и какво представлява микроиглената мезотерапия. Още много и интересни лекции – за корените на детската агресия, за възможностите на биорезонансната диагностика, за силата на етеричните масла и на есенциите на д-р Бах, за даоистката система ПайдаЛаджин, очакват гостите на Седмия фестивал на здравето и красотата. Традиционните конкурси за грим и прическа, в които ще вземат участие някои от най-изявените професионалисти от Варна и региона, тази пролет ще са на тема Pin Up - популярният стил от 50-те години на ХХ век. На тема „Мода, стил, дрескод“ ще бъдат и съветите, които гостите на фестивала ще получат от преподавателя по модна стилистика доц. Савка Казаларска.  ", "date": "2018.05.10", "title": "За седми път здравето и красотата си дават среща край морето"}
{"url": "http://www.monitor.bg/bg/a/view/google-s-novi-funkcii-za-android-i-assistant-podobreni-prilojenija-i-uslugi-ot-google-na-i-o-2018", "text": "Google откри своята годишна I / O конференция за разработчици за 2018 г., като направи няколко съобщения по време на откриването, свързани с Android P, Google Maps, Google News, Google Assistant и още, какво да очакваме от приложенията и услугите на Google през идните месеци. Google откри своята годишна I / O конференция за разработчици за 2018 г., като направи няколко съобщения по време на откриването, свързани с Android P, Google Maps, Google News, Google Assistant и още, какво да очакваме от приложенията и услугите на Google през идните месеци. Google не успя да разкрие на какъв десерт ще бъде кръстен Android P, но показа някои от функциите на мобилната операционна система, очаквана по-късно тази година. Android става все по-умен, научавайки повече за навиците на потребителите, подобрявайки опита при използването на смартфон. Например, нова функция, наречена Adaptive Battery, използва предишните навици на потребителя, разбирайки кои приложения трябва да бъдат заредени в паметта и кои могат да бъдат оставени на заден план. Аналогично, функцията Adaptive Brightness се учи от настройките за яркост, които потребителя прави, настройвайки автоматично осветеността на дисплея през деня.  Същият вид технология за машинно обучение ще предлага приложенията, както и действия в приложенията, които Android P смята, че потребителя вероятно ще използва, така че не само ще получи имейл приложението при често ползваните, но и ще получи бърза връзка за изпращане на нов имейл.  Android P ще въведе също и по-проста навигационна лента, базирана на докосвания и жестове, а не на бутони. Например, двойно плъзгане нагоре замества бутона Overview. Контролите за регулиране на силата на звука на медиите и достъп до завъртането на екрана са опростени.  Има и нов фокус върху това, което Google нарича „цифрово благоденствие” (digital wellbeing), което представлява табло, показващо колко време прекарва потребителя в приложенията, колко пъти отключва телефона си всеки ден и други. Функцията Do Not Disturb е подобрена и се използва по-лесно, като потребителя просто обръща телефона си, за да блокира всички, освен най-важните повиквания, както и нов режим Wind Down, който прави екрана сив, когато се предполага, че потребителя ще си ляга, но е изкушени да изгледа още няколко епизода от любимото си онлайн предаване.  И накрая, собствениците на телефон Pixel и няколко други избрани устройства могат да тестват Android P в бета версия от днес. Потребителите трябва да посетят android.com/beta за инструкции и за да заредят софтуера на устройството си. Изкуственият интелект и машинното обучение са ключови за голяма част от това, което Google прави в наши дни, а Google Assistant е мястото, където много от тези постижения достигат до потребителите. Освен шест нови гласа за асистента, Google имаше много повече нови функции, които да покаже.  За начало, Assistant скоро ще води по-естествен разговор, например, вече няма да се налага да се казва „Хей Google\" в началото на всяко изречение, ако вече е привлечено вниманието на Assistant. Също така, скоро, ще може да се комбинират няколко заявки в едно изречение.  Има дори и нова функция за деца, която родителите могат да активират, опцията „Pretty Please” означава, че Assistant ще отговоря само на учтиви молби и ще възнагради децата, че са запомнили да казват „моля” и „благодаря”.  Може би най-впечатляващото е, че Google демонстрира как Assistant може да се обажда в ресторанти и фризьорски салони, за да резервира часове от име на потребителя, провеждайки разговори по телефона в реално време, като реален човек от плът и кръв, подреждайки графика със срещи на потребителя. Тази функция е все още на път към въвеждане, но изглежда обещаващо.  Има и визуални подобрения за интелигентните дисплеи, работещи с Google Assistant, които ще се появят в близко бъдеще. Като ще може да се гледат телевизионни предавания, YouTube или визуални рецепти. Google също така разкри, че Assistant скоро ще бъде вграден в Google Maps, въпреки че, няма да се намесва в указанията на екрана.  Приложението Google Lens също получава подобрения и скоро ще бъде достъпно при приложенията за камерата за Pixel телефони, както и някои телефони от LG и OnePlus. Google показа, че Lens вече може да избира текст в изображение, да насочва потребителите към подобни предмети от дадено изображение и незабавно да предоставя отговори, показващи се на екрана.  Всичко това означава, че телефонът с Android трябва да може да предлага по-персонализирана и интелигентна употреба, независимо дали потребителя се опитва да намери спортни резултати или иска да получи информация за изображение или картина, която гледа. Google News получава пълна промяна, съобщи Google. Приложението от ново поколение за интернет и мобилни устройства е по-персонализирано, предлагайки новини съобразени с местоположението и интересите на потребителя. Отново, изкуствен интелект (AI) и машинното обучение предоставят подбора на тези истории.  Вече може, потребителя да обърне повече внимание на историите, които наистина го интересуват, като последва Full Coverage връзки, казва Google, които извличат различни статии, по дадена тема, от надеждни източници. За допълнителни подробности, може дори, потребителят да се върне назад във времето с нова функция Timeline.  Google също така улеснява абонирането за дигитални публикации чрез Google News и достъп до заплатеното съдържание от всяко устройство, като използва информацията за плащане, регистрирана в Google. Google имаше време да представи и нови функции за Google Maps. Скоро, потребителите ще може да виждат персонализирана оценка за места на картата, а не само оценката със звезди, оставена от други потребители, но и оценка, която показва на потребителя, до колко ще хареса мястото въз основа на това, което Google знае за него и местата, които потребителя е оценили високо в миналото.  Упътванията за пешеходци се подобряват с помощта на камерата. Показвайки на Google Maps мястото на което се намира потребителя, приложението ще каже точно кой път да се тръгне, въз основа на това, което разпознава на улицата. С други думи, няма да е нужно да се губи време, след излизане от метростанция, за да се разбере кой е правилният път.  Също така, ще може бързо да се споделят места с приятели и да се вижда препокрита информация в горната част на картината от камерата, за да се подобри навигацията. Всички тези нови функции ще влязат в действие в Google Maps, през идните седмици.  Това са основните акценти от старта на I / O, но Google накратко спомена много други подобрения, насочени към приложенията. Ще има опция Smart Compose за Gmail, която прогнозира какво потребителя иска да напише в съобщенията си, както и опцията Suggested Actions за Google Photos, като ще осигурява бърз достъп до опции за корекции на снимки и споделяне.", "date": "2018.05.10", "title": "Google с нови функции за Android и Assistant"}
{"url": "http://www.monitor.bg/bg/a/view/evrostat-bylgarinyt-e-naj-golemijat-macho-v-es-81-ot-nashencite-jenite-gledat-kyshtata-myjyt-izkarva-parite", "text": "Българинът е най-големият мачо в Европейския съюз, като задминаваме по това дори традиционно известни с промъжкото си разбиране за живота страни като Италия и Испания. У нас стереотипите за мъжки и женски начин на живот са най-сериозно залегнали в обществото, сравнение с гражданите на другите страни членки на ЕС. Това показват данните на изследването на Евробарометър „465 Gender equality” за 2017 г. Според данните 62% от анкетираните нашенци (представители и на двата пола) приемат за естествено мъжът да плаче. на силния пол. С тези показатели страната ни се нарежда на последно място в целия ЕС, като до нас се нареждат държави като Румъния, Литва, Словакия и Хърватия. В същото време в горната част на таблицата се нарежда Швеция, 99% от чиито граждани приемат за съвсем естествено това един мъж да плаче. На следващите места в класацията са Хонландия, Финландия и Люксембург, а Италия (85%) и Испания (94%) се намират в горните места на класацията. Друг от въпросите, който ни изстрелва на челна позиция по разделение на мъжки и женски задължения е именно за задълженията в семейството. 81% от нашенците са категорични, че основно задължение на слабия пол е да се грижи за домакинската работа, а още толкова смятат, че приоритет на мъжа е да печели пари за цялото семейство. Само 17% от анкетираните българи считат, че а да се развива собствена кариера. Същият процент възприема и че задължение не само на мъжете е да се издържа финансово семейството. По тези показатели страната ни е на челно място в ЕС, следвана плътно от Унгария, Полша и останалите страни от бившия соцблок. На последно място в класацията се нарежда отново Швеция. Едва 10% от анкетираните шведи пращат жената в кухнята, а мъжа в офиса. Единственият показател, по който не заемаме челна позиция, но отново сме сред водещите класацията страни, е възприятието за чувствителността на мъжете и жените. На въпроса „Считате ли, че жените са по-склонни да вземат емоционални решения от мъжете?“ 83% от анкетираните българи за отговорили категорично „Да“. Този процент ни нарежда на 4-то място в класацията, като на първо място е Унгария с 87% отговорили „Да“, следвана от Чехия и Словакия.  Съвременните мъже плачат два пъти повече от своите татковци, показа пък изследване, публикувано в „Индипендънт”. Изследването е проведено с участието на 2000 мъже. Резултатите показват, че на средна възраст мъжете са плакали средно 14 пъти пред свидетели. По-възрастните представители на силния пол, тоест техните родители, признават, че са си изпускали чувствата пред други хора средно 5 пъти в живота си. Психолозите смятат, че отслабва социалната стигма срещу мъжете, които показват емоционална уязвимост. Британските мъже не само че плачат по-често, но и по-открито. В същото време обаче те пускат сълзите си и за по-тривиални неща, а потискат чувствата си при сериозни събития като смърт на близък човек или раждане на дете. Проучването, поръчано от „Universal Channel” показва, че 8 от 10 мъже са плакали по време на емоционална телевизионна програма. Едва ли е изненадващо за някого, че жените плачат повече през съзнателния си живот от мъжете. Представителите на силния пол обаче по-рядко се свенят да ронят сълзи пред други хора, пише в. \"Дейли експрес\", позовавайки се на резултатите от британско проучване. Допитването по поръчка на производителите на капки за очи Hycosan Fresh e обхванало 2000 души. Резултатите показват, че или два пъти повече от мъжете. Тъжни книги или филми, умора или скандали с партньора карат средностатистическата представителка на нежния пол да рони сълзи шест пъти в месеца. Това се равнява на 72 пъти годишно. За сравнение - на мъжете се случва да плачат само три пъти в месеца. Интересното обаче е, че представителите на силния пол не се свенят да показват слабост пред други хора - 40% от тях казват, че това не ги притеснява, в сравнение с една трета от жените.", "date": "2018.05.10", "title": "Евростат: Българинът е най-големият мачо в ЕС"}
{"url": "http://www.monitor.bg/bg/a/view/13-000-napirat-za-fermata", "text": "Да рестартират връзката си със земята във „Фермата“, живеейки без течаща вода и комфорта на съвремието, напират 13 000 души. Това е рекорден брой кандинат-фермери за риалити формата, като голяма част от тях са емигранти. В списъка с желаещи влизат спортисти и популярни личности, предприемачи и хора, добре запознати със селския живот. \"Кандидатите, които вече сме одобрили са толкова многопластови, че ще ни е изключително трудно да подберем финално.  заяви продуцентът и водещ на продукцията Иван Христов. Екипът на предаването вече е преминъл към втори кръг от подбора на участници в надпреварата за чек от 100 000 лв. Третият сезон на „Фермата“ мина под мотото „Ново начало“, а актуалният ще е с нова тема, която засега се пази в тайна.", "date": "2018.05.10", "title": "13 000 напират за „Фермата“"}
{"url": "http://www.monitor.bg/bg/a/view/vojna-bez-kraj-chukna-milion-leva-ot-bg-boksofisa", "text": "Най-мащабната продукция на Marvel към момента „Отмъстителите: Война без край“ запази челната си позиция в класацията на родния боксофис през изминалия уикенд. Така, лентата се разписа с малко над милион лева приходи от билети, като е привлякла в киносалоните 99 201 зрители. Второто място продължава да бъде „резервирано“ за римейка „Такси 5“. Историята, развиваща се в Марсилия, с подменени наполовина герои, но пък с колоритния комисар, който вече е кмет на града, е гледана от 59 305 зрители и има 519 097 лева приходи за месец на екраните у нас. Комедията с участието на Ейми Шумър „Диагноза: Секси“ си завоюва бронза през последните почивни дни. Тя е събрала близо 8 хиляди киномани пред големия екран, като е генерирала печалби в размер на 71 137 лв. Топ 10 в списъка с най-гледани филми през уикенда на Гергьовден се допълва от „Зайчето Питър“, „Rampage: Унищожителите\", „Пчеличката Мая: Игрите на меда\", „Истина или предизвикателство\", „Сръчковците: Строго секретно\", „Супер патрул 2\", \"Секс на куково лято\".", "date": "2018.05.10", "title": "„Война без край“ чукна милион лева от БГ боксофиса"}
{"url": "http://www.monitor.bg/bg/a/view/lorenco-iska-duet-s-toni-storaro", "text": "Синът на ромската перла Софи Маринова – Лоренцо, призна, че се възхищава на Тони Стораро и мечтае един ден да направи дует с него. „Той е Бог! Има просто неземен глас“, обясни изпълнителят на „В атака“ пред Фен тв. Той продължава да трупа парчета в дискографията си, като през лятото ще промотира поресната си песен, която ще носи заглавието „Парти мишената“. „Чувството да съм син на известна певица е невероятно, но аз никога не съм бил надменен. Не парадирам с името на майка ми или с моето име. Не ми харесва този начин на живот. Пожелавам си това, което се е случило на майка ми, да се случи и на мен.“, категоричен е Лоренцо, който се превърна в учител на Софи по английски в рамките на участието на изпълнителката на „Стари рани“ в „Като две капки вода“.", "date": "2018.05.10", "title": "Лоренцо иска дует с Тони Стораро"}
{"url": "http://www.monitor.bg/bg/a/view/katja-lerca-cjalata-v-cherno-v-sydebna-zala-2", "text": "Подсъдимата за смъртта на пътния полицай Делян Палазов Катя Лерца се появи облечена изцяло в черни дрехи в Апелативния съд в Пловдив.  Тя обжалва присъда от 2г. и 4 м.затвор от първа инстанция. Със същата присъда е лишена от книжка за 4г. В съда Лерца дойде с двамата си адвокати Марин и Димитър Марковски, които забраниха клиентката им да бъде снимана. Те искат Катя Лерца да бъде напълно оправдана.Делото в Апелативния съд е лбразувано и след жалба на вдовицата Делка и свекър й Куман Палазов, които искат шофьорката да получи двойно по-тежка присъда. В момента подсъдимата дава обяснения пред съдебния състав. Тя обясни на съда, че след като книжката й е била отнета, й се е наложило да шофира, защото малкият й син е бил с температура и трябвало да му купи лекарства. Лерца прегази полицай Делян Палазов на 13 май 2017г. Тя е шофирала с близо 100 км в час.", "date": "2018.05.10", "title": "Катя Лерца цялата в черно в съдебна зала"}
{"url": "http://www.monitor.bg/bg/a/view/geshev-celjat-da-politizirat-procesa-ktb", "text": "„Целта на защитата е да превърне процеса по казуса „КТБ” в политически, за да не бъде екстрадиран Цветан Василев от Сърбия”. Това заяви в ефира на Нова TV шефът на спецпрокуратурата Иван Гешев. Вчера делото тръгна най-сетне по същество, но по искане на защитата ще бъде четен целият обвинителен акт, който е в обем от около 5000 страници. Четенето продължава и днес, а самият Гешев определи тези законови процедури като „остарели и безсмислени”. Причината е, че отварят вратички за бавене на процеса. „Днес спокойно можеше да започнат разпитите на свидетели. Но защитата има интерес да бави процеса и законът й дава това право. Адвокатите знаят какви са доказателствата по делото и се страхуват”, коментира още Гешев. Шефът на Спецпрокуратурата коментира и обвиненията, повдигнати на един от адвокатите на банкера Цветан Василев за оказване на натиск върху основния свидетел по делото за КТБ. „Василев е казал на свидетели да дадат 210 000 лева на въпросния адвокат за профилактиране на свидетеля Бисер Лазов. Това са данни от свидетелски показания за разговор, проведен в Белград”, поясни Гешев. И допълни, че същият този защитник предупредил свидетели по делото, че следствието и прокуратурата ще извършат претърсвания на офиси на фирми, свързани с Цветан Василев. Това се случило още през юни 2014 г. „Вероятно е имало теч на информация. И тогава са започнали действия, свързани с укриване на документи – някои от тях се скриват в помещения с табелка „Адвокат” на вратата, чийто обиск се усложнява от Закона за адвокатурата и те не са претърсени”, каза още Гешев.", "date": "2018.05.10", "title": "Гешев: Целят да политизират процеса „КТБ“"}
{"url": "http://www.monitor.bg/bg/a/view/bashtata-na-pregazenija-policaj-skochi-sreshtu-advokatite-na-katja-lerca-apelativnijat-syd-shte-reshi-sydbata-na-shofiorkata-do-mesec", "text": "Възрастният баща на убития на пътя полицай Делян Палазов - Куман, скочи прав в залата на Апелативния съд в Пловдив по време на пледоарията на защитника на подсъдимата Каря Лерца адвокат Димитър Марковски.  Думите на адвоката, които разгневиха Куман Палазов бяха, че синът му е съпричинил катастрфата, пти която губи живота си. \"Как може да обвинявате мъртъв човек?\", се възмути Куман Палазов и за няколко минути заседанието бе прекъснато. Споровете между роднините на загиналия полицсй и адвокати Марковски продължиха и извън съдебна зала.  Очаквайте подробности!", "date": "2018.05.10", "title": "Бащата на прегазения полицай скочи срещу адвокатите на Катя Лерца"}
{"url": "http://www.monitor.bg/bg/a/view/diarii-i-obrivi-porazjavat-decata-sys-zatopljaneto-na-vremeto", "text": "- За бум все още не може да се говори, но със затоплянето на времето, почивните дни, в които доста семейства пътуваха до Гърция на кратко море и деца се събираха с други е напълно естествена увеличената заболеваемост. Началната фаза продължава 2-3 дни, следва успокояване на ситуацията, след което се изостря отново. Ентеровирусната инфекция е популярна и като летен грип. Интензитетът е различен всяка година. Сега имаме вируси, които протичат с температура, повръщане, не много силна диария и често пъти има лек или по-силен обрив. Преди две години тези, които идваха при нас, бяха с т.нар. синдром „уста, ръка, крак” – с афти по устата и обриви по дланите и ходилата. Но тази година такива случаи са малко в сравнение с проявите на висока температура, повръщане и диария.   - Те не дават усложнения, имат две клинични прояви. По-честа е тази, която е с грипоподобна изява. Другото, по-сериозно проявления са серозните менингити. Тази година още нямаме такива случаи. Те могат да се изявят и с афти в устата и обриви по дланите и ходилата. В някои случаи могат да дадат и силни болки по мускулите. Възможно е да засегнат и миокарда, т. е. да направят миокардити. Особеност на ентнеровирусите е, че те имат много и различно прояви. Основно, те се проявяват с диарии, тъй като живеят в лигавицата на червата и се отделят с фекалиите. Затова и основният начин за заразяване е орално-фекалният. Едва след това е този по въздушно – капков път, т.е. отделянето им с еорозолните капчици от слюнката или носни секрети.    - Това, което си зависи от нас, е да се спазва добра лична и обществена хигиена. Родителите да следят дали малчуганите мият често ръцете си със сапун особено след посещаване на тоалетната или игра навън.  Има ли ваксини срещу ентеровирусите? В тази група влизат и тези, които причиняват полиомиелита, но те са обособени в отделна подгрупа. Срещу тях има ваксина и тя е задължителна. За неполиомиелитните вируси обаче ваксина няма.  - И едното, и другото. По принцип самото море трябва да е много силно замърсено, за да създава опасност. Обикновено това са басейните, защото се събират много хора на малко място и ако не се спазват изискванията и не се наливат достатъчно антисептични разтвори, това е предпоставка. -Венерическа болест се хваща по-скоро край басейна, не в него. Трябва да е много голяма боза, за да хванете нещо оттам, това по-скоро са оправдания за пред семейството. - Много е хубаво човек да ходи на море и е хубаво, когато всички са здрави. Но когато на едно място се съберат твърде много хора и когато няма достатъчно добри пречиствателни станции, когато на това място е имало наводнения и всички помийни ями са се излели, става рисково място. Особено когато се отиде на хотел и детето влезе в детски басейн с 20-30 други деца, това е все едно, че го изпращате на нова детска градина. - Да се спазват елементарните правила за лична хигиена и по възможност децата да не се водят там, където има много хора. Защото всичко това се пренася от човек на човек и там, където се събират много хора наведнъж. Много по-безопасно е детето да се къпе в морето, въпреки че на някои места същото не е съвсем безопасно. Защото в едно селище, което е за две-три хиляди души, като се съберат 20-30 хиляди през лятото, се създават възможности за инфекции. Трябва да имаме предвид, че всичко идва от общуване с други хора и се създават рискови условия. - Най-малко на 3-4-годишна възраст. Да заведете едно дете с памперс и биберон е безумие.  ", "date": "2018.05.10", "title": " Доц. Атанас Мангъров: Диарии и обриви поразяват децата със затоплянето на времето"}
{"url": "http://www.monitor.bg/bg/a/view/s-pari-na-dyrjavata-biznesyt-obuchava-no-5-godini-ostavame-krepostni", "text": "С пари от държавата бизнесът да обучава работниците си, след което служителите да са задължени да останат в фирмата поне 5 години. Това е част от нови мерки, които управляващите обмислят за привличане на нови инвеститори и подпомагане на бизнеса. Това заяви министърът на икономиката по време на изслушване в Народното събрание по повод една година от управлението на кабинета „Борисов 3“. Икономическото министерство в момента проучва опита на страна като Унгария и Чехия, където се прилагат подобни мерки, след това част от тях ще бъдат включени в пакет от предложения за законодателни промени. Друга идея е да се продава земя на потенциалните инвеститори. „Защо не започнем да продаваме земеделска земя на държави-членки на ЕС през Закона за насърчаване на инвестициите за срок от три години срещу определени изисквания“, коментира Караниколов. По думите му, ако инвеститорите не изпълняват обещаното, държавата ще си я взима обратно, както процедира с други инвеститори. „Европейците ще дойдат, ще инвестират в земеделската земя и ще изнасят продукцията, защото имат пазари и дистрибуция“, допълни икономическият министър. През последната година икономическото министерство се е насочило основно към два проблема – административната тежест и липсата на работна ръка. По второто се променя Закона за МВР и Закона за миграцията за облекчаване на работните визи. „Защото инвеститорите освен терен се интересуват и от наличието на работната сила в района на инвестицията им“, заяви икономическият министър и допълни, че по темата изпълнителната и законодателната власт трябва да продължат в синхрон. Караниколов поиска съдействие за реализация на дуалното обучение, защото практиката е доказала, че това е най-бързия начин за осигуряване на качествени работници. През 2017 година България е реализирала рекорден износ на стоки на стойност над 52 млрд. лева, което е двойно повече в сравнение с 2007 година и най-високата отчетена стойност за последното десетилетие. „За периода януари-февруари 2018 година износът нараства с 3%. България пък е страната в ЕС, която отбелязва най-голям ръст на заетостта на лицата между 20 и 64 години за 2017. Безработицата в България удари дъно от 5.2% - най-ниската у нас от ноември 2008 година\", заяви още Караниколов.", "date": "2018.05.10", "title": "С пари на държавата ни обучават, но 5 години оставаме крепостни"}
{"url": "http://www.monitor.bg/bg/a/view/otkradnaha-bronjata-na-jeleznija-chovek", "text": "Златисто-червената броня, която Робърт Дауни Джуниър носи в ролята на Железния човек в първия филм от поредицата, бе открадната, съобщи полицията в Ел Ей. Филмовият костюм е оценен на 325 хиляди евро, а според собствениците на склада, в който е бил съхраняван той, изчезването му е сред основните приоритети на органите на реда. Самите униформени не са коментирали това, като към момента нямат улики, сочещи към извършителя на престъплението. „Железният човек“ се появи на голям екран през 2008 г. Продукцията събра 585 милиона долара от световния боксофис. Междувременно преди дни стана ясно, че Дауни Джуниър ще се завърне и в друг франчайз - „Шерлок Холмс“. Премиерата на третия филм от поредица ще се състои навръх 25 декември 2020 г. В ролята на д-р Уотсън отново ще видим носителят на БАФТА Джуд Лоу.", "date": "2018.05.10", "title": "Откраднаха бронята на Железния човек"}
{"url": "http://www.monitor.bg/bg/a/view/obshtina-rila-obuchava-lichni-asistenti-i-ekskurzovodi-za-turisti-s-uvrejdanija", "text": "Община Рила стартира изпълнението на проект „Достъпен туризъм в Рила планина“ - адаптиране на социална иновация и изграждане на капацитет за въвеждане услугата достъпен туризъм”. За първи път българска община въвежда модерната концепция за създаване на достъпен туризъм, като специализиран туристически продукт и възможност за създаване на допълнителна заетост. „Идеята ни е да се създаде и популяризира услугата достъпен туризъм за хора с увреждания, като се обучат 30 икономически неактивни и безработни лица, които да започнат работа като лични асистенти и екскурзоводи на туристи със специфични нужди. Така хора в неравностойно положение и хората с увреждания ще имат по-добри възможности за посещение и разглеждане на забележителностите в общината – Рилския манастир, Кирилова поляна и близките Стобски пирамиди“, обявиха от кметската администрация.", "date": "2018.05.10", "title": "Община Рила обучава лични асистенти и гидове за туристи с увреждания"}
{"url": "http://www.monitor.bg/bg/a/view/boksiorite-ni-startiraha-s-pobedi-na-turnira-v-ispanija", "text": "Двамата ни представители при мъжете – Радослав Панталеев и Кирил Русинов, постигнаха победи в първите си мачове от международния турнир по бокс в Мурсия, Испания. Първи от нашите на ринга се качи Русинов в кат. до 60 кг. Той спечели с 3:2 съдийски гласа срещу представителя на домакините Рафаел Салвадор и на полуфиналите ще излезе срещу руснака Владимир Стригин. Снощи Панталеев победи исландеца Кристиан Инги при 91-килограмовите с 5:0 гласа, въпреки че мачът им бе прекратен след втория рунд заради сериозна аркада, отворила се под лявата вежда на българина. В спора за място на финала Радо ще срещне Владислав Ванов (Рус), който почива в първия кръг. Днес на ринга в Мурсия ще се качат двама български младежи. В кат. до 60 кг Якуб Чиновлиев ще боксира срещу испанеца Хуан Хименес. Победителят от този мач се класира за финала, където ще срещне другия българин в категорията – Венсан Киркоров. Иван Атанасов ще започне днес участието си в кат. до 64 при младежите срещу испанеца Елвис Ромарик. В Испания нашите са водети от старши треньора на мъжкия ни национален отбор Жоел-Солер Арате и неговия помощник Валентин Поптолев.", "date": "2018.05.10", "title": "Боксьорите ни стартираха с победи на турнира в Испания"}
{"url": "http://www.monitor.bg/bg/a/view/piroman-zastana-pred-temida-za-palej-na-suzuki", "text": "30-годишен жител на Сливен застана пред Темида по обвинение за палеж на лек автомобил. Случаят е от нощта на 3 ноември м.г., когато е получено съобщение за горящо „Сузуки“ на улица „Добри Димитров“ в Града на стоте войводи.Само бързата намеса на пожарникарите предотвратила унищожаването на паркираните в съседство „Ауди“ и „Мерцедес“. Многократно осъжданият за кражби и други престъпления срещу личността е Валери Б. е бил задържан на 19 декември в хода на досъдебното производство станало ясно, че палежът бил заради дължими от притежателя на Сузукито, Никола Н. пари на родственик на пиромана. По безспорен начин е установено, че извършителят е залял японската кола и „Мерцедеса“ със запалителна смес, само по чудо немското возило се разминало без щети.  ", "date": "2018.05.10", "title": "Пироман пред Темида за палеж на Сузуки"}
{"url": "http://www.monitor.bg/bg/a/view/maskiran-prebi-zam-kmeta-na-lovech", "text": "Маскиран мъж преби зам.-кмета на Ловеч Цветан Георгиев. Нападението станало пред дома на управника рано сутринта, когато той излизал за работа. Сигналът е подаден малко след 7 часа тази сутрин. Герогиев е бил причакан от неизвестния към момента извършител, който започнал да го налага с метален предмет, най-вероятно тръба. В следствие на побоя зам.-кмета е със счупен крак и наранявания по главата.  Ръководството на общината е убедено, че нападението е свързано с неговите сигнали до прокуратурата в областта на дърводобива, се съобщава на официалният сайт на общината.", "date": "2018.05.10", "title": "Маскиран преби зам.-кмета на Ловеч, подозират, че е заради пресечен дърводобив"}
{"url": "http://www.monitor.bg/bg/a/view/miranda-ker-rodi-momche", "text": "Моделът Миранда Кер посрещна второто си дете. Красавицата е дала живот на момче още на 7 май, твърдят запознати източници пред сайта TMZ. Кер и съпругът й – основателят на Снапчат Еван Спигъл, кръстиха новороденото Харт. Това е първи общ наследник за семейството. Австралийката отглежда и 7-годишен син Кристофър Флин, който е от брака й със звездата от „Карибски пирати“ и „Троя“ Орландо Блум. Кер и екранният Уил Търнър сложиха край на връзката си преди повече от четири години. Моделът оповести, че ще става майка за втори път през ноември миналата година. Кер разкри също, че синът й с нетърпение очаква да стане батко. Миранда Кер и 27-годишният милиардер Спигъл сключиха брак през май 2017 г. на пищна церемония в тесен кръг в дома им в Лос Анджелис след продължила около две години връзка.", "date": "2018.05.10", "title": "Миранда Кер роди момче"}
{"url": "http://www.monitor.bg/bg/a/view/4-godini-i-43-mln-leva-za-zaobikaljane-na-razkopkite-po-struma-obsyjdat-3-varianta-za-stroitelstvoto-po-magistralata", "text": "Зала „22 септември“ едва побра в сряда вечерта желаещите да участват в организираната от кмета на Благоевград д-р Атанас Камбитов среща дискусия за археологическите находки по автомагистрала \"Струма \" и продължаване на строителството. Кметът предложи свикване на Общо събрание, в рамките на което да бъдат поместени трите възможности, които се обсъждат в момента. Първият от вариантите е за запазване на находките на място и спиране на строежа на АМ „Струма“. Вторият е за оставяне на находките на мястото, където са открити и заобикаляне на трасето на магистралата. Според анализи на АПИ този вариант ще струва около 43 млн. лева. „Много е важно да отбележим, че вторият вариант ще доведе до забавяне на строителството на АМ „Струма“. Мнението, изразено от министъра на регионалното развитие и благоустройство е Николай Нанков е, че при този вариант ще има забавяне с около 4 години. В тази ситуация има вероятност да бъдем лишени от финансиране по Оперативната програма“, коментира кметът Камбитов. Той поясни, че за ново трасе е необходим нов ОВОС, нова оценка за съответствие, нови парцеларни планове, обявления, отчуждителни мероприятия, обжалване, обезщетения. „Моят най-голям страх е, че това може да доведе до пренасочване на финансирането към други инфраструктурни проекти“, опасява се кметът. Третият вариант според д-р Камбитов е най разумен, той предвижда преместване на находките и социализиране на целия археологически обект: „Трябва да намерим най-разумното решение. Миналото е от много важно, но и бъдещето е от изключително значение. Смятам, че около тази теза сме обединени всички. Трябва да търсим едно градивно и конструктивно решение, най-доброто за Благоевград“, заяви д-р Камбитов. Инициативен комитет е внесъл предложение да се проведе референдум, което предложение ще се обсъжда утре на сесия на ОбС. Мнението на кмета е, че провеждането на Общо събрание е по-добрият вариант от референдум, тъй като решенията не са от компетенцията на местните власти, а и разходите за един референдум ще са 100-120 000 лв. „Чрез Общото събрание ще добием най-ясна представа за позицията на хората“, заяви още той. На срещата присъства и доц. Здравко Димитров, ръководител на екипа по разкопките, който изрази мнение, че най-доброто решение е изместване на значимите археологически находки и продължаване на строителството на АМ „Струма“. Активно участие в дискусията взеха и представители на бизнеса, които се обявиха за запазване на находките, с вариант тяхното изместване и продължаването на строителството на „АМ Струма“. Голяма част от присъстващите в залата се обединиха около факта, че откритите находки край с. Покровник, биха били атракция за туристите от цял свят, единствено, ако има изградена подходяща инфраструктура като АМ „Струма“. Премиерът Бойко Борисов даде срок до месец и половина експертната комисия от археолози и строителни инженери да изготвят експертиза как да бъде съхранена археология до Благоевград, но и да бъде продължено строителството на АМ „Струма“ без забавяне.  ", "date": "2018.05.10", "title": "4 години ще отнеме заобикалянето на разкопките по \"Струма\""}
{"url": "http://www.monitor.bg/bg/a/view/bg-deca-fantomi-tochat-socialnata-kasa-na-germanija-2", "text": "Деца на български и румънски роми източват социалната каса на Германия. Това съобщава вестник \"Ди Велт\", цитиран от Дарик. Според изданието само за 2016-а година са потънали над 500 млн. евро по тази схема. Измислените деца са имали документи, че посещават училище, а родилите им, че работят в Германия. Това е нов вид престъпност: организирани банди от Източна Европа мамят германската държава с детски надбавки, изплащани за деца фантоми от България и Румъния. Щетите възлизат на десетки, може би дори стотици милиони. Измамата е функционирала така: в т.нар. семейни каси, които изплащат детските надбавки в Германия, били представяни фалшиви документи - актове за раждане на несъществуващи деца, уверения, че посещават училище в Германия, служебни бележки, които удостоверяват, че родителите им работят в Германия. Измамата е класифицирана като организирана, понеже зад нея стоят престъпни групи, които набавят фалшивите документи. Схемата е работила поне година-две, е цитиран да казва Карстен Бунк, шеф на Германската семейна каса. Според него измамата е достигнала такива огромни мащаби най-вече заради свободата на придвижване в рамките на ЕС. \"Предполагаме, че само през миналата година измамата с детските надбавки е ощетила държавата с десетки, може би дори стотици милиони евро\", казва Карстен Бунк. Престъпните банди, движени основно от източноевропейци, вербували целенасочено в родните си страни семейства, на които обещавали добър живот в чужбина, включително благодарение на социални помощи от германската държава. След това им осигурявали транспорт до Германия, където ги настанявали в порутени жилища. Като следваща стъпка престъпниците откривали банкова сметка на името на бащата, но задържали дебитната карта. Затова пък раздавали на нищо неразбиращите мъже и жени фалшиви документи: фиктивни трудови договори, договори за наем, фалшифицирани паспорти, както и актове за раждане и уверения за посещаване на училище, с които се кандидатства за изплащането на детски надбавки. Ключова роля в измамната схема играели фиктивните трудови договори, които служели като входен билет към германската социална система. Наскоро бяха огласени данни, според които през 2016 година Германия е изплатила 537 милиона евро надбавки за живеещи в чужбина деца. От Германската семейна каса предполагат, че немалка част от тези пари са били придобити неправомерно. Така например в семейните каси на градовете Вупертал и Дюселдорф са били проверени 100 молби на родители от Румъния и България, които получавали детски надбавки за три или повече деца. В 40% от случаите декларираните данни се оказали неверни. \"Само тук щетите възлизат на 400 хиляди евро\", казва шефът на Германската семейна каса Карстен Бунк. Към момента Германия изплаща детски надбавки на 127 хиляди румънски и на 78 хиляди български деца. Но както уточнява Карстен Бунк, измами се извършват не само с деца от България и Румъния - известни са и случаи с деца от Турция или от страните от Магреба. В публикация по същата тема \"Франкфуртер Алгемайне Цайтунг\" (ФАЦ) пише, че наскоро австрийското правителство обяви съкращаване на надбавките за деца, които не живеят в Австрия. Законопроектът предвижда тези надбавки да бъдат съобразени с разходите за живот в родните страни на получателите. В тази връзка ФАЦ припомня, че през април миналата година правителството в Берлин изяви желание да въведе същия модел и в Германия, стига той да не противоречи на европейските правни уредби.", "date": "2018.05.10", "title": "BG деца фантоми точат социалната каса на Германия"}
{"url": "http://www.monitor.bg/bg/a/view/zaharieva-sreshtata-es-zapadni-balkani-shte-se-systoi", "text": "Срещата ЕС- Западни Балкани ще се състои. Това категорично мнение изрази вицепремиерът и дипломат №1 Екатерина Захариева пред bTV. Тя подчерта, че противно на мнението на някои наблюдатели, че заради участието на Косово разговорът ще се провали, това няма да се случи.„5 са държавите от ЕС, които не са признали Косово – всяка от тях заради свои вътрешнополитически причини. Много по-важно е, че декларацията от София беше одобрена, получили сме потвърждение от всички държави, че ще присъстват”, допълни вицепремиерът. Тя отбеляза, че от години представители на Косово са канени на различни европейски формати и има определени протоколни изисквания, които и сега ще бъдат спазени. Помолена за коментар на излизането на САЩ от сделката с Иран, тя посочи: „Стана това, което се очакваше – въпреки големите усилия, които се положиха от ЕС и 3 от държавите, които са страна по това споразумение, да убедят нашите партньори зад Океана, че то е голямо постижение на дипломацията и е по-добре да го има, отколкото да го няма“. Както стана ясно, ЕС ще решава какво да прави оттук на сетне на срещата на върха в София на 17 май.", "date": "2018.05.10", "title": "Захариева: Срещата ЕС-Западни Балкани ще се състои"}
{"url": "http://www.monitor.bg/bg/a/view/76-ot-bylgarite-s-nedostig-na-vitamin-d-dve-treti-ot-jenite-stradat-ot-osteoporoza", "text": "Витамин D, известен като „слънчевия витамин“, има способността да влияе на около 2000 гена в човешкия организъм. Той поддържа здрави костите и зъбите, предпазва от диабет от тип 1 и 2 и множествена склероза. Специалистите са категорични, че намалява и риска от инфекции, туберкулоза и ХИВ. Освен това благодарение на него спада и процентът на заболеваемост и смъртност от рак на дебелото черво, гърдата и простатата. „Витамин D е мастно разтворим и подобрява когнитивното развитие при децата,  намалява риска от поява на паркинсон и рахит. През последните години рядко се наблюдава рахит при децата, така че смея да твърдя, че заболяването е овладяно“, коментира пред „Монитор“ проф. Донка Байкова. Дефицитът му пък води до появата на вече изброените болести. Недостатъчното му наличие се свързва и с покачване на теглото и появата на депресия. Основните симптоми за липсата му са болки в костите и загуба на мускулна маса.  Рискови групи, за които е необходимо повишено внимание за приемането на витамина, са кърмените бебета, както и хората в напреднала възраст, които с годините не успяват да синтезират витамин D ефикасно. Намалена способност да го синтезират имат и хората с по-тъмна кожа. Проучванията сочат, че 80% от европейците не успяват да си набавят необходимото количество витамин D. У нас процентът е 76%. „Причината е, че в съвременното забързано ежедневие все по-рядко успяваме да си отделим време да прекараме навън под слънчевите лъчи. За сметка на това работим при изкуствена светлина. Има и други фактори - през последните години ъгълът, под който слънчевите лъчи достигат до нашата страна, се е променил, което води до неблагоприятни условия за достатъчен синтез на витамин D. Освен това все по-често започваме да използваме слънцезащитни кремове, които пречат на кожата за неговото усвояване. Малко известен факт е, че дори и организмът ни да си е набавил необходимото количество калции чрез храна, то ако има дефицит на D3, няма да може да се резорбира в тялото“, обясни проф. Байкова. Всъщност 2/3 от жените у нас страдат от остеопороза. Това нарежда болестта на второ място по смъртност в страната ни след сърдечносъдовите заболявания. Специалистите пък съветват жените в менопауза по-често да проверяват състоянието на костите си.  за да се снабдим с витамина. Експертите препоръчват между 5 и 25 микрограма на ден. Хората със светла кожа имат нужда едва от 15 минути дневно, докато тези с по-тъмна кожа около 30 мин, за чернокожите допустимото излагане е 60 мин. „По-тъмните раси имат нужда да се излагат на слънце по-дълго време, защото меланинът, който е в по-големи количества при тях, предпазва от UV лъчите, вследствие на което инфекциите са доста разпространени при тях. Скандинавците пък страдат по-често от депресии“, обясни проф. Байкова. Научни изследвания са доказали, че през лятото най-голямо количество на витамин D може да се поеме между 9 и 11, както и между 15 и 18 часа. Макар и най-ефективният начин за приемането му да е чрез излагане на слънце, можем да си го набавим и чрез прием на храна и хранителни добавки. Сред най-полезните от тях са сьомгата, скумрията и гъбите. „Жълтъкът също е полезен за набавянето му, но често ограничаваме приема му, защото повишава холестерола и не е полезен за хора с жлъчни проблеми“, казва проф. Байкова. Макар и в редки случаи е възможно и предозиране с витамин D. То може да причини необичайно високо ниво на калций в кръвта, което да доведе до гадене, запек, объркване, учестен сърдечен ритъм и камъни в бъбреците. Предозиране по естествен начин чрез храна или излагане на слънце не е възможно да се получи. Регистрирани количество на витамин D над нормите има само в следствие на прекомерен прием на хранителни добавки. На приемането на витамини под формата на таблетки разчитаме най-често през зимните месеци. Интересен факт е, че витамин D се разгражда бързо, затова и необходимите за организма количества се изчерпват бързо.", "date": "2018.05.10", "title": "76% от българите с недостиг на витамин D"}
{"url": "http://www.monitor.bg/bg/a/view/izlojenieto-webit-se-mesti-na-novo-mjasto", "text": "Най-голямото технологично изложение Webit ще се проведе на ново място. Новата локация е на паркинга на зала Арена Армеец. Новото място е недалеч от предишното – „София Тех Парк“, но е с 7 пъти по-голяма площ. Причината да се премести мястото за провеждане е големия интерес към събитието, въпреки че технологичния парк в столицата беше построен и с цел там да се провеждат срещи на европейския бизнес елит в сектора и стартиращи компании.   Според организаторите за десетото издание на изложението само за последните две седмици са се записали 30 нови изложители - Mastercard, Google, Microsoft, SAP, RedHat, Samsung, VISA). На изложението цели държави ще имат свои изложбени площи. Сред павилионите на държави тази година са Великобритания, Италия, Холандия и България. На Webit.Festival Europe  се очаква да участват повече от 6000 технологични и дигитални експерти с над 1000 законотворци и регулатори от Европа. Участващите стартиращи компании е два пъти по-голямо от миналата година, с два пъти повече интерес. Тазгодишният фестивал е водещото дигитално и технологично събитие на Президентството на Съвета на Европейския Съюз.", "date": "2018.05.10", "title": "Изложението Webit се мести на ново място "}
{"url": "http://www.monitor.bg/bg/a/view/izlishykyt-v-japonskija-platejen-balans-na-10-godishen-vryh", "text": "Излишъкът в платежния баланс на Япония за финансовата 2017-та, завършила на 31 март 2018 г., е най-високият за последните 10 години, надвишавайки 21,74 трлн. йени (198 млрд. долара), съобщи в четвъртък министерството на финансите на страната, цитирано от ТАСС. Активното салдо в платежния баланс, фиксиращ приходите и разходите от търговията, инвестициите и другите операции с чужди страни се е увеличил с 3,4%, спрямо предходната финансова година. Нарастването на излишъка идва от нарастването на постъпленията на японските фирми от инвестициите им в чужбина. В същото време обаче положителното търговско салдо на Япония се е съкратило с 21%. Причината е в нарасналите разходи за внос на нефт и природен газ, които в последните месеци поскъпнаха значително. В резултат импортът в страната се увеличил с 13,4% до 73,7 трлн. йени (над 676 млрд. долара). Експортът на стоки и услуги от Страната на изгряващото слънце бележи ръст от 10,6% до 78,3 трлн. йени  (над 718 млрд. долара), като основна заслуга имат продажбите на автомобили и промишлено оборудване в страните от Азия, имащи високи темпове на икономически растеж.", "date": "2018.05.10", "title": "Излишъкът в японския платежен баланс на 10-годишен връх"}
{"url": "http://www.monitor.bg/bg/a/view/irancite-v-sirija-streljat-s-20-raketi-po-izrael", "text": "Над 70 авиационни и тактически ракети бяха изстреляни от Израел по ирански обекти в Сирия, предадоха световните агенции. Най-малко 23 души са били убити. При ударите са били използвани 28 израелски самолета Ф-15 и Ф-16, които са изстреляли около 60 ракети \"въздух-земя\" в различни райони на Сирия. Израелската армия е изстреляла също и повече от 10 ракети \"земя-земя\". Атакувани са били бази на ирански военни формирования, а също и позиции на противовъздушната отбрана на сирийската армия. Повече от половината израелски ракети са били свалени от сирийските сили. Действията на Израел бяха в отговор на обстрел на израелски позиции в района на Голанските възвишения. Иранските сили в Сирия изстреляха през нощта срещу четвъртък около 20 ракети срещу няколко израелски военни бази. Няма данни за жертви. Официалният представител на армията на Израел Йонатан Конрикус определи ракетния удар по Голанските възвишения като най-сериозния опит на иранското специално подразделение „Кудс“ да атакува Израел. Четири от иранските ракети са били прехванати и никоя от останалите не е достигнала израелски цели. Сирийската противовъздушна отбрана е изстреляла десетки ракети, без да засегнат израелските самолети, каза подполковник Конрикус. В комюнике израелската армия уточнява, че е атакувала десетки обекти в Сирия на „Кудс“. Сред тях са щабквартира, военни и логистични комплекси на иранското специално подразделение, ирански военен лагер северно от Дамаск, складове на международното летище в сирийската столица, военни постове и наблюдателни пунктове, както и ракетни пускови установки, от които са били изстреляни ракетите. Израел  с Иран, увери подполковник Конрикус. Той призова иранската страна да се въздържа от удари. \"Иранската агресия е още едно доказателство за истинските намерения за укрепване на иранския режим в Сирия и заплахите, които представлява това за държавата Израел и стабилността в региона\", подчерта той. В същото време израелският министър на отбраната Авигдор Либерман заяви по повод иранското нападение: „В Техеран трябва да са наясно, че ако при нас завали дъжд, при тях ще настане потоп“. Той допълва, че са нанесени удари срещу всички инфраструктурни ирански обекти на територията на Сирия. Междувременно канцлерът на Германия Ангела Меркел заяви, че иранските удари по израелските позиции поставят въпроса дали ще има \"война или мир\" в Близкия изток. Тя призова всички страни да се „сдържат\". Подобен призив дойде и от Москва.   Европейските страни са безсилни да спасят ядрената сделка с Иран след решението на САЩ да се оттеглят от нея, заяви заместник-командващият иранският елитен Корпус на гвардейците на Ислямската революция Хосейн Салами, цитиран от Ройтерс. \"Европа не може да действа независимо по ядреното споразумение\", заяви Салами, цитиран от иранската осведомителна агенция Фарс, след като Великобритания, Франция и Германия заявиха, че остават обвързани със сделката. \"Враговете на Иран не се стремят към военна конфронтация. Те искат да упражняват натиск върху страната ни чрез икономическа изолация. Единственият начин да се даде отпор на тези врагове е съпротивата, а не дипломацията\", подчерта Салами.  ", "date": "2018.05.10", "title": "Израел и иранците в Сирия във взаимен ракетен обстрел"}
{"url": "http://www.monitor.bg/bg/a/view/bezrabotni-huknaha-kym-razlog-zaradi-pari-ot-dyrjavata", "text": "Безработни хукнаха към Разлог в търсене на препитание с пари от държавата. От средата на миналия октомври държавата плаща до 200 лв. за наем, такса за детска градина, ток и вода на безработните, които успеят да намерят препитание на повече от 50 км от дома си. От 20-ти октомври до края на март 39 души са се възползвали от тази възможност, показва справка на „Монитор” в Агенцията по заетостта (АЗ). „Очакванията ни са, че през пролетно-летния сезон и при все по-засилващото се търсене на работна сила, от мярката ще се възползват все повече безработни лица”, обясниха от агенцията. 23 от намерилите работа на повече от 50 км от дома си или Според експерти планинският град се оказва притегателен, заради близостта си до Банско, където търсенето на кадри в сферата на туризма нараства с всяка изминала година. 13 от преместилите се в планинския град са идват от Варна, Нови пазар и Добрич. Най-вероятно това са хора с опит в хотелиерството, натрупан в черноморските курорти през летния сезон. За 5-те месеца, в които се прилага тази мярка, в „Слънчев бряг” са се преселили петима трудови мигранти, които всеки месец в продължение на година ще получават от държавата до 200 лв. за режийните си разходи. В София са се преместили само трима безработни – от Разлог, Гоце Делчев и Велико Търново. Старопрестолният град, както и Русе, Плевен, Враца, Мездра и Ботевград също са привлекли работна ръка срещу държавна субсидия. За да получат финансовата подкрепа трудовите мигранти вече трябва да са наети на трудов договор в населено място, което е на повече от 50 км от дома им. това означава, че варненците, които са се преселили в Разлог, могат да поискат въпросната субсидия в бюрото по труда в планинския град, само срещу договор и документи за направени разходи. Ако се окаже, че единствените му разходи са за квартира, ток, вода и интернет и възлизат на 180 лв., той ще получи точно тази сума. Ако обаче харчовете са 250 лв., държавата ще му осигури само 200 лв.", "date": "2018.05.10", "title": "Безработни хукнаха към Разлог заради пари от държавата"}
{"url": "http://www.monitor.bg/bg/a/view/vryh-satovcha-i-nos-lukovo-na-antarktida-kryshtavat-oshte-32-obekta-na-ledenija-kontinent-s-bg-imena", "text": "Още 32 местности на Антарктида ще носят български имена. Те са наименувани с указ на президента Румен Радев на 30 април и обнародвани в Държавен вестник. Сред тях са нунатаците Българи, Завой, Ръченица, Любимец, върховете Игралище, Сатовча, Девол, нос Луково, както и хълм Лесново. Предложенията се гласуват от комисия, която е към Министерството на външните работи. Тя е признатият орган, който има право да дава наименования на неименувани обекти в Антарктида. Изискването е съответната страна да има сериозно присъствие на Ледения континент и активна научна дейност. Самата комисия е сформирана още през 1995 година, когато полярниците ни започват да работят усилено и имаме база на о-в Ливингстън. Имената на съответните географски обекти могат да бъдат на   „Характерното е, че може да са и на живи личности. Комисията няма определен срок, в който се събира. Това се прави при нужда, когато има географски обекти без имена“, коментира директорът на Българския антарктически институт проф. Христо Пимпирев. Сред новите местности са още риф Гергини, залив Фармакида, нос Беломорци, както и ледниците Оселна и Мозговица. Към юни 2016 г. като са основно на ледници. По-известните пък са нос Баба Неделя, морски залив Баба Тонка, проход Найден Геров, както и връх Паисий. Това е гордост за всички българи. Наши имена вече са на картата на един нов континент, което никак не е малко. По този начин показваме, че сме призната полярна държава и със сериозно присъствие на континента, научни открития. А и тези имена не са признати само от нашата комисия, а и от международния орган за географски наименования към научния комитет за антарктически изследвания. Не са толкова много българските имена на други континенти, те се броят на пръстите на едната ни ръка“, коментира проф. Пимпирев.  ", "date": "2018.05.10", "title": "Връх Сатовча и нос Луково-на Антарктида"}
{"url": "http://www.monitor.bg/bg/a/view/v-kalifornija-sled-2020-g-novite-kyshti-zadyljitelno-sys-slynchevi-paneli", "text": "Калифорния става първият щат в САЩ, който задължава всички нови къщи да бъдат снабдени със слънчеви панели за производство на зелена енергия, съобщава телевизия Fox News, цитирана от „Прайм”. Новият стандарт за жилищно строителство вече е одобрен от комисията по енергетика на Калифорния и ще влезе в сила след 2020 г. Според изчисления на експерти новото изискване ще оскъпи изграждането на всяка жилищна еднофамилна сграда с по около 10 000 долара, но пък с фотоволтаиците на покрива на къщата си домакинствата ще спестяват от сметките за електроенергия, като икономията може да надвиши 50% от сегашната им стойност.", "date": "2018.05.10", "title": "В Калифорния след 2020 г. новите къщи задължително с фотоволтаици"}
{"url": "http://www.monitor.bg/bg/a/view/kim-chen-un-i-trymp-si-urejdat-sreshta-v-singapur", "text": "Сингапур се очертава като най-вероятното място за планираната среща между американския президент Доналд Тръмп и севернокорейския лидер Ким Чен Ун, съобщи американски представител, цитиран от Ройтерс. Севернокорейският лидер Ким Чен Ун нарекъл исторически шанс предстоящата му среща с президента на САЩ Доналд Тръмп в разговора с държавния секретар Майк Помпейо, който посети Пхенян. Това предаде АФП, като се позова на севернокорейската агенция КЦТА. Ким е казал, че срещата с Тръмп ще бъде историческа. Тя ще бъде \"чудесна първа стъпка\", която ще помогне да се подобри ситуацията на Корейския полуостров и \"да се построи красиво бъдеще\", гласи съобщението на КЦТА. Южнокорейската агенция Йонхап отбелязва, че за първи път Ким споменава публично за предстоящата среща с Доналд Тръмп. Майк Помпейо посети Пхенян, за да обсъди подготовката за тази среща, която ще се състои вероятно до няколко седмици, както и за да издейства освобождаването на трима американци, задържани в Северна Корея. Ким заявил, че дава амнистия на тримата мъже. Според АФП това е дипломатически успех за Вашингтон и премахва последната пречка пред очакваната среща между Тръмп и Ким Чен Ун. Тримата американци, освободени от Северна Корея, изказаха благодарност на американското правителство, на президента Доналд Тръмп и на държавния секретар Майк Помпейо, предаде Ройтерс. \"Изказваме дълбока признателност на правителството на САЩ, на президента Доналд Тръмп, на държавния секретар Помпейо и на народа на Съединените щати, че ни върнаха у дома. Благодарим на Бог, както и на нашите семейства и приятели, които се молеха за нас и за нашето връщане. Бог да благослови Америка, най-великата страна в света\", гласи декларацията на тримата освободени американци.", "date": "2018.05.10", "title": "Ким Чен Ун и Тръмп си уреждат среща в Сингапур"}
{"url": "http://www.monitor.bg/bg/a/view/novi-trima-spasiteli-se-vkluchvat-v-izdirvaneto-na-bojan-2", "text": "Пратихме още трима спасители, за да се включат в издирването на Боян Петров. Това заяви в ефира на bTV вицепремиерът и външен министър Екатерина Захариева.Тя обясни,че подкреплението се праща,за да има понече хора и да тръгнат в различни посоки. Поддържа се 24/7 връзка с тях.Захариева посочи,че срещаме пълно съдействие от страна на китайските власти и изрази надежда,че те най-сетне ще разрешат вдигане на хеликоптер.", "date": "2018.05.10", "title": "Нови трима спасители се включват в издирването на Боян"}
{"url": "http://www.monitor.bg/bg/a/view/vasil-velev-vlizaneto-v-evrozonata-shte-namali-lihvite-po-kreditite-ima-nedostig-na-polovin-milion-rabotnici-na-pazara-na-truda", "text": "- Тук не става дума за някакво задължение. Това решение ще е напълно осъзнато и доброволно. Висшето образование у нас е безплатно при определени в закона условия. Затова ние предлагаме да се определят точно такива условия. Искаме специалностите, от които има нужда икономиката ни, да се включат в държавната поръчка. Ние имаме нужда от кадри, които да работят в сферите, от които имаме нужда. Необходими са ни хора в различни предприятия. Всъщност идеята не е нова, това е практика и в други страни. - Да, има. Например вече има ефект в Обединеното кралство, Македония, Хърватия. У нас такава е практиката във висшето военно образование. Идеята ни е безплатното обучение да важи за държавна поръчка и при специалности, които са необходими за икономиката ни. Хората, които искат да се развиват в други сфери, може да си теглят кредити или да си заплащат обучението сами. Разликата е, че тук кредитите ще ги връща държавата, ако младият човек се реализира тук. - В момента наблюдаваме нелепа ситуация. Страната ни е загубила 25 млрд. лева от това, че захранва богатите държави със свои кадри, за които сме платили ние, данъкоплатците. Затова трябва да предприемаме мерки. Ако въпросът е да се спасяваме поединично, то и бизнесът може да го направи и да емигрира. - Но заплащането на инженерите в момента е много по-атрактивно от това на икономистите. Въпреки това напливът за икономисти е по-голям. Това личи и по приема в университетите. Голяма част от икономистите например се реализират на позиции, за които не се изисква дори висше образование. Тоест ние сме изхарчили пари, за да обучаваме тези хора, а те работят на позиции за средно образование. От една страна, твърдим, че сме бедни, а от друга - прахосваме пари и няма кой да работи в икономиката. - У нас има най-голям недостиг на инженери - машинни, по електроника, както и на математици, физици, на IT специалисти. Това са най-големите дефицити у нас. - Вярно е, че се завръщат, но отново не са достатъчни, за да покрият нуждите на икономиката. Вече се връщат и работници, ножицата се затваря. Разликата е от порядъка на 4000. В началото на демократичните промени беше 40 000-50 000. Може би ще дойде време и тенденцията ще се обърне, но поради демографски причини работната сила у нас намалява с 50 000 всяка година независимо от миграцията. И на този фон да си позволим да губим специалисти, е безотговорно. - Недостигът е в рамките на десетки хиляди. В средносрочен план сме установили, че има недостиг на 500 000 специалисти и работници за страната. Имам предвид следващите пет години. Този проблем няма как да се преодолее само с реформа в образованието. Като най-бърза мярка трябва да се добави и трудовата миграция. Нужни са политики, които да преодолеят демографската криза. В момента получаваме изобилие на висшисти с много ниско качество, и то в ненужни за нас сфери. - Да, безспорно ще се наложи. Затова и бяха направени промените в Закона за трудовата миграция. Те влизат в сила на 23 май. Става дума за работници от Украйна, Молдова, Беларус, Виетнам. Ние имаме по-високи доходи от 70% от населението на света. Глупаво е да се твърди, че няма кой да дойде у нас. - За първи курс има повече места от абитуриентите. Затова трябва да се намали план-приемът за тези специалности, от които икономиката няма нужда и не се реализират на пазара на труда. В момента нямаме нужда от толкова икономисти, юристи, администратори, пиари. В същото време е добре да се увеличат местата в природо-математическите и инженерно-технически специалности. - България е готова отдавна за влизането в еврозоната. Дори смятаме, че приемането ни ще укрепи самата еврозона. Затова не приемаме всякакви опити да се поставят допълнителни условия. Ние сме единствената страна във валутен борд. Това ни прави различни от всички останали членки на валутния съюз. Дори що се отнася до изпълняване на критериите сме по-добре от други членки. Ние също ще извлечем само ползи от приемането ни. Това ще намали лихвите по кредитите. - Нищо подобно не се е случило в други страни, няма как да се случи и у нас. Ние сме във валутен борд и реално сме вързани за еврото от 20 години. Няма как инфлацията да се увеличи. Не виждам притеснения. - В момента перспективите пред икономиката ни са добри. Очакваме една добра година, дори с по-голям ръст от миналогодишния. Имам предвид ръст на продажбите на компаниите, на доходите, поетапно се решават проблемите с лошото регулиране. Отпадат една по една административните прегради пред бизнеса. Оптимисти сме. Това, което най-много ни притеснява, е липсата на човешки ресурс. И това е главният ограничител за по-голям ръст на икономиката. - Всъщност безработица няма, има работа за всички. Има недостатъчна мобилност и недостатъчна квалификация. Но тези, които искат да се трудят, могат да се преквалифицират или да изкарат курсове за някаква квалификация. Така че безработица няма, има хора, на които не им се работи.  ", "date": "2018.05.10", "title": "Васил Велев: Влизането в еврозоната ще намали лихвите по кредитите"}
