{"url": "https://www.monitor.bg/bg/a/view/iztegliha-poslednat-bylgarska-podvodnica-slava-do-beloslav-182174", "text": "Във Варна започна операцията по изтеглянето на единствената останала българска подводница от градското пристанище към град Белослав. Там тя ще бъде превърната в музей. Това е гордост и тази гордост може да бъде съхранена, само когато бъде съхранена в паметта на българите, заяви кап. I ранг Камен Кукуров, началник на щаба на ВМС. Подводницата трябва да измине около 30 км преход през плавателния канал, който свърза Черно море с Варненското езеро. Корабоплаването в зоната е преустановено, а пристанището – затворено. За да се осъществи операцията са проведени редица компютърни симулации, които са в основата на подготовката на екипа. За целта се използва и най-модерният влекач у нас. В сложната операция участват 7 спомагателни съда и над 80 души от ВМС и водолази. „Надявам се да няма рискове, но това е уникална операция, която се провежда за първи път. Това е спасителна операция, защото благодарение на усилията на много хора, подводница „Слава“ ще оцелее“, посочи капитан Богдан Богданов от Българската морска камара пред bTV. В Белослав последната българска подводница ще бъде извадена на сушата в имот на завода за стъкло, където ще бъде реставрирана и експонирана. През септември, миналата година, плавателният съд беше предоставен за 10 години на частно дружество, което да върне автентичният му вид и да го превърне в музей. „След като бъде провлачена до Белослав, тя ще остане на вода. Подготвили сме специални отпадъчни материали от селскостопанска продукция, върху тях тя ще легне. И по този начин да можем да я издигнем на по-високо ниво”, коментира пред БНТ Данко Калчев от фондация „Белославско стъкло”. Стойността на проекта се изчиславя на около 3 млн. лева. Слава“ служи на българския военен флот от 1985 година. Подводницата е с дължина от 76 метра и широчина от 7 метра. Дълбочината ѝ на газене е 6 метра, като с пълно оборудване тежи около 1700 тона. Произведена е преди 60 години в Съветския съюз. Последното й плаване е през 2010 г. На следващата година официално е изведена от състава на ВМС. Корпусът е изработен от специална стомана, за да издържа голямото налягане. Дълбочината й на потапяне е до 300 метра. Въоръжена е с осем торпедни апарата. Тези подводници са строени, за да действат в океана и при максимален запас на гориво, могат да преминат до 14 хил. морски мили, колкото е разстоянието до Северна Америка\", обясни кап. I ранг Тодор Калинов, зам.-началник „Подготовка“ в щаба на ВМС.", "date": "2019.11.29", "title": "Изтеглиха последнат българска подводница „Слава“ до Белослав"}
{"url": "https://www.monitor.bg/bg/a/view/110-godishen-hram-zaplashva-da-se-sruti-vyrhu-glavata-na-mirjani-v-dupnishko-182173", "text": "110-годишният храм „Възнесение Господне“, който се намира в едно от най-големите дупнишки села - Бистрица, заплашва да се срути върху главите на миряни. Въпреки окаяното му състояние той ще остане отворен за литургии, обявиха местни жители, които са изключително притеснени от състоянието му. „Наскоро спечелихме проект за подмяна на ел. инсталацията в храма. По време на тези ремонтни дейности обаче се отвори една огромна дупка. При проверка от наша страна установихме, че носещите греди към купола в средата на черквата са тотално изгнили. Викахме експерти и те са категорични, че черквата се нуждае от спешен ремонт“, коментира пред Агенция \"Монитор\" кметът на селото Кирил Огненски. По предварителни изчисления на експерти за ремонта на вековния грам в селото ще са необходими между 80 и 100 хил. лв. „Предстои на черквата да се направи още един оглед от архитект, който да състави констативен протокол. След като имаме окончателна позиция, вероятно ще се търсят средства от Светия Синод. Ще стартираме и дарителска кампания, като се надяваме с общи сили да запазим този уникален храм“, каза още Огненски. По думите на местния свещеник Георги Гелов носещите греди в горната част на храма са изгнили напълно. Проблемът е от доста време, но е бил скрит и не се е виждал. При това положение сме длъжни да предприемем по-сериозни мерки, защото рискът наистина е голям, коментира още Гелов. Черквата „Възнесение Господне“ е на 110 години и е единствена за близо 2000-хилядното население на Бистрица. Кметът Кирил Огненски коментира, че хората са притеснени за състоянието на храма, с оглед и на предстоящите празници, тъй като църквата все пак остава отворена. „Дано по-скоро се вземат мерки, че е недопустимо толкова голямо село като нашето, в което имаме десетки млади семейства и детска градина, да остане без храм“, категорични са бистричани.", "date": "2019.11.29", "title": "110-годишен храм заплашва да се срути върху главата на миряни в Дупнишко"}
{"url": "https://www.monitor.bg/bg/a/view/prashtat-v-istorijata-bashtinoto-ime-182176", "text": "Наставките -ов/-ев в бащините имена у нас напоследък започват да се пренебрегват от родителите, които се опитват да следват чужди образци. Това съобщи за „Монитор“ проф. д.н. Анна Чолева-Димитрова, ръководител на секцията по ономастика на Института за български език при БАН. Според нея случаите не са никак малко и трябва да говорим вече за тенденция, която засега е изразена само в София. „Записано без наставката -ов/-ев, бащиното име става двусмислено, освен че не е характерно за нашата антропонимна система. Например, ако името е Мартин Виктор Томанов и бъде произнесено така, не е ясно дали то е двойно име Мартин-Виктор или второто име е бащино. Открай време българите се надяват и се радват най-много да отгледат „мъжка челяд“, защото тя продължава рода, на нея се пада не само привилегията, но и отговорността да запази родовото име, и когато има поколение да даде бащино. Затова родителите трябва да бъдат по-отговорни, когато кръщават момчета“, коментира проф. Чолева-Димитрова. Според нея няма съмнение, че образуването на бащини имена по традиционния начин е силно разколебано. „Освен родителите с твърде фриволния им избор, вина имат и службите, които допускат тези регистрации. Вероятно трябва да говорим за нехайство от страна на административните органи, които отговарят за гражданската регистрация. Би трябвало да се допитват повече до специалистите“, смята проф. Чолева-Димитрова. Наблюдава се и друга тенденция -все по-често родители кръщават децата си с двойни имена, като Киара-Мария, Надин-Калиопи, Нина Мей, Адисън-София, Вая-Матия, Габриела-Дейтона, Златина-Сюзън, Мартина-Тесса и др. Троен скок в София има и на името Григор, заради тенис звездата ни Григор Димитров. Това е „Личното име се определя най-често като езиково-социален знак, който определя съществуването на дадена личност в обществото. От една страна, разкрива нейната индивидуалност и уникалност, а от друга – я прави част от едно общество, което си има своите специфични критерии за съпричастност, морал и поведение“, коментира проф. Чолева-Димитрова. Въпреки че името Иванка е било второто най-разпространено сред момичетата у нас през изминалото столетие, днес се среща сравнително рядко. За сметка на това старинната форма Йоана (с двойно н – Йоанна) се радва на завидна популярност. Със засилена употреба е и Ивана, за което се предполага, че се дължи на известната попфолк певица. В същото време Точно там най-често кръщават момичетата Ивана и Мария, а мъжкото Иван е сред трите най-популярни. В София пък името е извън челната десетка, във Варна е на шеста позиция. Огромната популярност на антропонима остава в границите на миналия век. „Едва ли ще се откажем толкова лесно от традиционните имена. Зависи за кой град става въпрос. В Пловдив са предпочитани. В по-малките населени места – напр. в селищата в Софийска област Мария също се радва на най-голяма популярност“, обясни ученият. Според проф. Чолева-Димитрова изследванията през последните години показват две ясно открояващи се тенденции. От една страна, връщане към историческото минало и зачитане на традициите и от друга – „Най-тревожна е наблюдаваната тенденция към загуба на чувството за родно, домашно. Все повече се предпочитат западноевропейските форми на традиционни за антропонимната ни система имена. Също така едни и същи имена се повтарят прекалено често. Например най-разпространените петнайсет мъжки лични имена в София са 40% от общия брой носители на всички мъжки имена, дадени на новородени в града през последните години“, обясни проф. Чолева-Димитрова. Учените откриват специфики в отделните региони, като най-предпочитаното женско лично име през последните години в столицата например е Виктория (от лат. victoria - победа). На голяма популярност името се радва в Стара Загора и Благоевград. „В София се задават модите на имената, а най-близо до столицата, с оглед на предпочитания на лични имена на новородени, се нарежда Варна. В тези селища десетте най-популярни имена от ХХ в. все още са сред десетте най-популярни имена в началото на ХХІ в.“, обясни проф. Чолева-Димитрова. В същото време учените забелязват, че е За сметка на това пък предпочитаме да кръщаваме децата си на артисти и певци, хора от шоубизнеса, на спортисти. Затова и често се срещат Алисия, Глория, Марая, Патриша, Кайли, Селин.", "date": "2019.11.29", "title": "Пращаме в историята бащиното име (ТЕМАТА)"}
{"url": "https://www.monitor.bg/bg/a/view/pacient-bi-i-dushi-medici-v-hirurgijata-na-sveta-anna-obzor-182169", "text": "Агресивен пациент нападна, би и души лекари и медицински сестри посред нощ в Хирургичната клиника на Университетската болница „Света Анна“ в София. Инцидентът е станал около 4 часа днес, когато заради тежко болен е извикан специалист от Клиниката по анестезиология и интензивно лечение, съобщиха от лечебното заведение. В това време друг пациент, който е приет за планова операция, започнал да вилнее в коридора на Първо отделение на Клиника по хирургия. Той започнал да удря, блъска, души и обижда лекари и сестри. Същевременно Оказало се, че скандалджията е планирал нападението, тъй като предварително бил нахлузил гумени ръкавици върху камерите, за да не бъде заснет. С шутове той строшил врата на клиниката. Пострадалите лекари и сестри освен с физически травми, са в психически шок, каза говорителят на лечебното заведение Антон Луков. От клиниката е подаден сигнал в МВР, в момента тече разследване. Ръководството на „Св. Анна“ категорично застава зад медиците, работещи в болницата, и вярва, че спрямо виновника ще бъде приложена цялата сила на законите в страната, казаха още от болницата. Междувременно министърът на здравеопазването Кирил Ананиев заяви в парламента, че ще сезира главния прокурор Сотир Цацаров за агресията срещу лекари и медицински сестри в Университетската болница \"Света Анна\". \"Не приемам и осъждам всякакви такива форми на насилие към медицинския персонал в нашата страна\", каза той в кулоарите на Народното събрание. Той заяви, че е запознат със случая и очаква доклада на директора на лечебното заведение за случилото се. „Ние имаме споразумение с прокуратурата за съвместни действия, като аз и моят екип ще окажем пълно съдействие\", посочи министър Ананиев. Той допълни, че през неговия мандат случаите на насилие над медици са станали доста. Здравният министър обяви, че екипът му обмисля създаването на програма с бюджет от Министерството на здравеопазването, с която От пациентски организации „Заедно с теб“ излязоха с позиция в подкрепа на лекарите и медицинските сестри от болницата. „Категорично осъждаме насилието и бруталната агресия, която се е случила тази нощ там. Пациентски организации „Заедно с теб“ се обръщаме към пациентите да не влизат в саморазправа и нападение над лекари и сестри. Ако не са доволни или считат, че правата са им нарушени, пациентите и близките им трябва да се обръщат с жалби към Министерство на здравеопазването и към правозащитните пациентски организации“, се казва в позиция на организацията.", "date": "2019.11.29", "title": "Пациент би и души медици в хирургията на „Света Анна“ (ОБЗОР)"}
{"url": "https://www.monitor.bg/bg/a/view/sedmichen-horoskop-za-30-noemvri-5-dekemvri-182035", "text": "Вижте какво вещаят за вас звездите за предстоящата седмица. С навлизането на Юпитер в Козирог навлизате в едногодишен период, в който законът ще ви следи как се справяте с данъци и такси. Направете лична инвентаризация на връзките. Пътувайте на 30-и. От 3-и стъпвате на нова позиция. От 4-и на обед до 5-и на обед не предприемайте нищо важно. На 6-и ще се случват събития показващи с какви проблеми ще се наложи да се справяте и да уреждате в бъдеще. Чудесен съботен ден се очертава, но в следващите два дни доста ще се поизпотите, за да запазите завоюваните позиции. 3-и започва с провокация, но завършва със съюз. 4-и събира единомишленици на масата за преговори. Вечерта носи тежест и опасни изкушения, а сутринта на 5-и проблемите ще никнат като гъби. От обед ситуацията ще се стабилизира и на 6-и ще направите решителна крачка напред. От 30-и следобед навлизате в силен период и в следващите три дни ще доминирате в разговори и отношения. Подгответе се за качествен ход и преход в нова среда и на нова служебна позиция. От 4-и на обед до 5-и на обед очаквайте неприятни намеси и организиран натиск срещу личните ви интереси. Не взимайте важни решения и не подписвайте нови договори. 6-и е ден на победи. На 30-и не се обвързвайте с никого за нищо. На 1-и е време за семейни тържества. Колкото и да изядете няма да напълнеете. На 2-3-и ще ви „подяждат” хора с болни амбиции и желания да заемат вашето място. От 3-и на обед до 4-и на обед стопляте отношения и уреждате документи. На 4-и важното да се свърши следобед. 5-и ви носи сила, придобивки и късмет, а на 6-и затъвате в проблеми. 30-и ще ви предложи радост и удоволствия за сетивата, но в неделя са вероятни проблеми, изпитания и конфликтни положения. Във вторник до обед ще ви действат неприятни дразнители, ще се борите с войнстващата посредственост и ще отдавате много енергия за маловажни неща. На 4-и важното свършете до обед. От 5-и на обед късметът ви се връща и в петък правите силен ход. На 30-и стъпвате на нова база, но ако делите място с друг в бъдеще ще имате неприятности и недоразумения. 1-и стимулира преговорите с чужбина. На 2-и уреждате пътуване и гостуване. В интервала 3-5-и Луна, Нептун и Слънце ще ви гледат в тежки аспекти. Авторитетите в живота ви се намесват в личния ви избор. Отложеното за 6-и ще донесе пари и окопаване на силни позиции. 30-и е рисков ден. 1-2-и са добри за пътувания, за преместване, за лични и делови срещи. Нещо, за което сте се притеснявали ще се уреди, ще донесе ползи и придобивки. На 3-и важното свършете следобед. 4-и дава шанс да загребете с голямата лъжица. Новите договори подпишете до обед. 5-и започва с притеснение, но завършва с късмет и вдъхновение. 6-и е ден на изпитания и колебания. Чудесен съботен ден с пътувания, приятелски срещи и купони. За неделя се очертават конфликти, ако продължите тази тенденция и не си поемете задълженията. 1-2-и са рисковите ви дни за периода. Внимавайте какво си пожелавате до 3-и на обед. На 4-и постигате максималното и стопявате дистанциите с нужните ви хора. 5-6-и са дни на вдъхновени идеи и творческа реализация. В първите три дни на периода доминирате в отношенята и работата ви спори. Внимавайте какво си пожелавате. Пожелайте на враговете си да бъдат щастливи и обезпечени, но по-далече от вас, например в Канада. 3-и започва с провокация, а 4-и заършва с конфликт. Случващото се в тези два дни води до приключвания и инвентаризация в живота ви. От 5-и следобед късметът ще ви следва. Очертава се знаменателна седмица. На 2-и вечерта планетата на правото, закона, образованието и протекциите от чужбина Юпитер ще навлезе във вашия знак, където ще остане до 19-и декември 2020 г. Чака ви година на успех в бизнеса и ученето. Ще сключите нови договори, ще влезете или уредите децата в престижен университет. Някой ще получи наследство, друг ще се уреди и с наследник. Предстои чудесен уикенд с възможности за пътувания, за участия в светски прояви и мероприятия, които ще ви стоплят душата и създадат престижни връзки. На 2-и важното да се свърши до обед. До 3-и на обед не афиширайте намеренията си. 4-и е денят на двуликия Янус. До обед ви се усмихват, а следобед ви критикуват едни и същи хора. На 5-6-и правите силен ход. Предстои една знаменателна за вас седмица. На 2-и вечерта вашата управляваща планета Юпитер навлиза в знака на Козирога. Това положение ще даде стремеж към повишаване на личната ви квалификация. До една година ще заемете много по добра и престижна социална и професионална позиция. Край с разсейването. Случващото се на 4-5-и ще ви даде насоките и посоките за бъдещето.", "date": "2019.11.29", "title": "Седмичен хороскоп за 30 ноември - 5 декември"}
{"url": "https://www.monitor.bg/bg/a/view/teror-v-london-uk-policijata-objavi-napadenieto-za-teroristichen-incident-obzor-182170", "text": "Полицията в британската столица обяви нападението с нож на \"Лондон бридж\" за \"терористичен инцидент\", предаде Асошиейтед прес. Заместник-началникът на лондонската полиция Нийл Басу каза, че заподозреният извършител е бил застрелян от силите на реда и че е носел фалшив шахидски пояс. Полицията съобщи за няколко намушкани при нападението, но за момента не се знае какъв е броят на пострадалите и колко тежко са ранени. Според британските медии става дума поне за петима човека. Не е ясно какво е състоянието им. Нападателят е бил застрелян от полицията. Атаката с нож е станала в района на \"Лондон бридж\" в центъра на британската столица, предаде Ройтерс, като се позова на източник от службите за сигурност Обикновен очевидец е успял да обезвреди първоначално мъжа, като го е буднал и му е взел ножа, с който ръгал наред. Видеоклипове и снимки в \"Туитър\" показват няколко полицейски коли и автобуси на моста и голям камион запречил няколко ленти от пътното платно. На друг клип, заснет отвисоко от другата страна, се вижда как трима полицаи се отдалечават от човек, който лежи на паважа. Двама от служителите на реда са с насочени пушки към лежащия, който помръдва. От полицията съобщиха, че сигналът за нападение с нож в заведение близо до моста е получен в 13,58 ч. \"Един мъж е задържан от полицията. Смятаме, че няколко души са ранени\", се казва в съобщението. Според \"Скай нюз\" един човек е бил застрелян. Кореспондент на Би Би Си съобщи, че е видял схватка между хора на моста. Полицаи са изтласкали хората от северния край на моста над Темза. На мястото има линейки и медицински екипи, допълни АП. Според британските медии не е имало предварителна информация за инцидента и органите на реда са действали на място. Мястото продължава да е отцепено, за да се подсигури безопасността на хората. Полицията продължава да разследва случая. Към момента няма данни за пострадали български граждани при инцидента на Лондон Бридж по-рано днес в столицата на Великобритания. Това съобщиха от пресцентъра на Министерството на външните работи. Посолството на България в Лондон е във връзка с местните органи на реда. При необходимост, сънародниците ни могат да се свържат с посолството на следните телефони: +44 20 7581 3144; +44 20 7584 9400. Дежурни телефони в извънработно време: + 442075813144; + 442075849400", "date": "2019.11.29", "title": "Терор в Лондон: Мъж с фалшив шахидски пояс наръга петима на Лондон бридж (ОБЗОР+ВИДЕО)"}
{"url": "https://www.monitor.bg/bg/a/view/otkriha-naj-starata-shahmatna-dyska-182172", "text": "Джон Олесън от Университета Виктория съобщи, че малък предмет, открит в Йордания, изработен от пясъчник, може да е най-старата шахматна дъска, открита някога, предаде БГНЕС.  В презентацията си пред Американския институт за ориенталски изследвания през изминалата седмица той говори за обекта и какво може да представлява. Историците смятат, че играта на шах е възникнала в Индия преди около 1500 години, въпреки че също така се приема, че името, правилата и имената на фигурите са се променили с течение на времето. Постепенно играта се е разпространила по целия свят. В своето резюме за научната конференция Олесън отбелязва, че препратките към играта на шах в ислямския свят се отнасят чак до седмия век от н. е. и това очевидно е било много популярно забавление. В своята презентация Олесън описва двустранния обект, издълбан от пясъчник, който е датиран преди приблизително 1300 години. Обектът, открит през 1991 г., има правоъгълна форма. Олесън твърди, че прилича много на други ранни ислямски шахматни дъски. Той посочва, че други обекти, идентифицирани като шахматни дъски в Йордания и Близкия изток, независимо дали са направени от дърво, камък или слонова кост, са почти идентични с открития обект от пясъчник. Артефактът е намерен на място, наречено Хумайма, което се е намирало по натоварената Виа Нова Траяна – търговски път между Азия, Близкия и Средния Изток. Изглежда вероятно играта на шах да си е пробила път към Близкия Изток по този маршрут. Хумайма е бил тържище, управлявано от семейство Абасиди. Олесън отбелязва, че семейството е било в крак със случващото се в Ирак и Сирия. Взети заедно, доказателствата сочат, че е възможно това да е най-старата шахматна дъска, откривана в света до момента.", "date": "2019.11.29", "title": "Откриха най-старата шахматна дъска"}
{"url": "https://www.monitor.bg:443/bg/a/view/trima-raneni-v-katastrofi-182156", "text": "Двама мъже и една жена бяха ранени за по-малко от половин ден в търновско. Около обяд 38-годишна жена пострада при сблъсък на два леки автомобила на пътя край село Арбанаси. И двете превозни средства са били управлявани от жени на една и съща възраст. Само преди час пък на главния път София – Варна, в района на военен завод „Аркус”, последва втора катастрофа между две коли. Този път ранените са двама мъже. Според първоначалната информация след сблъсъка, единият от автомобилите е излязъл от пътя и се е ударил в дърво. Състоянието на двамата пострадали все още не е ясно. Те са откарани за прегледи в най-близката болница в Горна Оряховица. Районът не се е наложило да бъде затварян, охранява се от полиция.", "date": "2019.11.29", "title": "Трима ранени в катастрофи"}
{"url": "https://www.monitor.bg:443/bg/a/view/naprejenieto-mejdu-sofija-i-skopie-za-istorijata-prodyljava-182165", "text": "Напрежението между София и Скопие за историята продължава. Това стана ясно след поредната среща на съвместната експертна историческа комисия, която бе създадена с договора за добросъседство между България и Северна Македония и чиято цел бе да се изчистят всички спорни въпроси. \"Поредната среща показва, че напрежението, което съществува в нашата работа през последните месеци, не затихва\", заяви съпредседателят на комисията проф. Ангел Димитров по време на брифинг във Външно министерство след последното заседание, което се проведе на 28 и 29 ноември. Той дори отбеляза, че това, което до момента е договорено, било незначително. По думите му имали различни представи не само за смисъла на работата им, но и за разбирането на договора за приятелство. От думите му стана ясно, че все още не са се разбрали за Гоце Делчев и за Илинденско-Преображенското въстание и изрази притеснение, че това скоро няма да стане. По думите му работата по нито един от тези въпроси не е завършила. „Това е извън нашите възможности, опитахме да направим каквото можем, сега нещата се пренасят на политическо ниво“, добави той. След това поясни, че са предложили да се направи още една среща през декември, но македонците са отказали и са направили предложение Проф. Димитров отбеляза, че някои от комисията от Северна Македония отхвърляли формулировката „обща история“, която е заложена дори в договора за приятелство. Той добави, че има наблюдения върху някои от изказванията, които се чуват от част от членовете на съвместната комисия. „Едва ли не започва да се поставя съмнение това, което бяхме постигнали като решение за цар Самуил като владетел на България в текста, който предлагаше общото честване“, посочи професорът. Във връзка с работата по учебниците посочи, че не е докрай приключила и не се очаква скоро това да се случи, като добави, че в исканията на Скопие има свръхпретвнциозност. \"Ние ще кажем, че и за Средновековието, и за учебниците сме постигнали резултат, когато завърши цялостният преглед на бележките и от двете страни, а това няма да се случи скоро\", отбеляза той.", "date": "2019.11.29", "title": "Напрежението между София и Скопие за историята продължава"}
{"url": "https://www.monitor.bg/bg/a/view/dvama-zaginali-pri-teror-v-london-182177", "text": "Двама души са били убити от нападателя с фалшив шахидски пояс, който ръга наред днес на Лондон бридж в центъра на британската столица. Мъжът е бил обезвреден от случаен минувач, когото медиите определиха като герой. Нападението стана днес следобед към 14:00 ч. местно време. Полицията застреля нападателя и по-късно окачестви атаката като терористичен акт. Заместник-началникът на лондонската полиция Нийл Басу каза, че заподозреният извършител е бил застрелян от силите на реда и че е носел фалшив шахидски пояс. Ранените са петима. Според кмета на Лондон Садик Хан някои от тях са тежко ранени. Кметът изказа възхищението си от \"смайващия героизъм\", проявен от обикновени граждани при отнемането на ножа от на нападателя. \"Забележителното в кадрите, които видяхме, е че хората буквално се втурнаха към опасността, без да знаят с какво ще се сблъскат. В онзи момент те не са знаели, че мъжът носи фалшив пояс с експлозиви\", отбеляза той, цитиран от Франс прес и Ройтерс. Според британските медии не е имало предварителна информация за инцидента от спецслужбите и органите на реда са действали веднага, но без да имат някаква подготовка. Мястото продължава да е отцепено, за да се подсигури безопасността на хората. Полицията продължава да разследва случая. Атаката става две години и половина след нападението от 2017 г., когато при терор на същия мост загинаха осмина. Към момента няма данни за пострадали български граждани при инцидента на Лондон Бридж по-рано днес в столицата на Великобритания. Това съобщиха от пресцентъра на Министерството на външните работи. Посолството на България в Лондон е във връзка с местните органи на реда. При необходимост, сънародниците ни могат да се свържат с посолството на следните телефони: +44 20 7581 3144; +44 20 7584 9400. Дежурни телефони в извънработно време: + 442075813144; + 442075849400", "date": "2019.11.29", "title": "Двама загинаха при терора в Лондон (ВИДЕО)"}
{"url": "https://www.monitor.bg:443/bg/a/view/bg-banda-izobreti-mikrokradec-na-kreditni-karti-obzor-182168", "text": "Българска банда за точене на кредитни карти е изобретила микроскимиращо устройство, с което по-лесно да краде данните на жертвите си. Четирима от членовете на бандата вече са зад решетките, след като групата бе разбита при акция на ГДБОП. Това съобщиха говорителят на Специализираната прокуратура Сийка Милева и заместник-директорът на ГДБОП старши комисар Стоян Темелакиев. Четиримата закопчани са членове на организирана престъпна група, занимавала се с производството на скимиращи устройства и неправомерното теглене на парични средства от подправени кредитни и дебитни карти. Бандата е действала от началото на 2018 г. на територията на България и чужбина. Двама от членовете са братя и са имали важна логистична роля в престъпната схема. Единият от бандитите е на банкови карти, друг е бил задържан през 2017 г. в Чили заради незаконно теглене на парични средства, заради което е осъден ефективно, същият е изтърпял мярка за неотклонение „лишаване от свобода“, а трети е бил задържан за същото в Естония. Работата им в престъпната организация се е състояла от произвеждане на скимиращи устройства и източване на банкови сметки. Един от тях се занимавал с техническото изготвяне, останалите отговаряли за набирането на мулета, които да осъществяват престъпната дейност в чужбина. Устройствата били поставяни в слотовете за карти и били оборудвани с микрокамери, които записвали ПИН кодовете, както и информацията от магнитната лента. Скимирането се извършвало предимно в страни от Европейския съюз – Италия, Германия и Франция, а самото теглене на сумите се осъществявало в страни от Латинска Америка, както и в Индонезия, Индия и Израел. Причината за това е, че там системи и по този начин можело да се разчитат само данните от банковата карта. Откраднатите пари те изпращали до роднини в България, като това се извършвало на части от малки суми, за да не се буди подозрение. Скимиращата техника била транспортирана по два начина – чрез спедиторски фирми или чрез шофьори на транспортни фирми. „Работихме усилено почти две години, защото целта ни не беше да задържим мулетата, а да стигнем до организаторите и лицата, които реално изработват устройствата“, заяви заместник-директорът на ГДБОП ст. комисар Стоян Темелакиев. По думите му групи от такъв характер са много конспиративни и трудно се стига до тях - липсват телефони, пазят се от контакти. Те също така са били запознати с начина на работа на МВР. По време на обиските, проведени в четвъртък на територията на София и село Нови хан, били претърсени общо седем адреса, 3 коли и са установени 2 помещения, използвани за работилници. В тях са намерени и иззети флаш памети, карти, външни харддискове, заготовки, пластики за карти, миникамери и други устройства. След решение на Специализирания съд е наложена мярка за неотклонение „парична гаранция“ от 15 000 лв. на всеки един от четиримата членове.", "date": "2019.11.29", "title": "BG банда изобрети микрокрадец на кредитни карти (ОБЗОР)"}
{"url": "https://www.monitor.bg/bg/a/view/napadenie-s-noj-i-v-haga-182178", "text": "Нападател рани трима души с нож в центъра на Хага по време на черния петък. Полицията издирва мъж на около 45 години. Нападението става само часове след подобна атака в Лондон.", "date": "2019.11.29", "title": "Нападение с нож и в Хага"}
{"url": "https://www.monitor.bg/bg/a/view/babh-ne-otkri-hranitelno-otravjane-v-tvyrdica-182175", "text": "В случая с 12-те деца, които са се почувствали зле в училището в Твърдица на 15 ноември не се касае за отравяне след консумация на храна на територията на учебното заведение. Това съобщиха от БАБХ. Десет от децата са съобщили, че са консумирали сандвичи с кайма, едно е закупило хамбургер, а едно шоколад, всички са се хранили от училищния бюфет.  Контролните органи към ОДБХ в Сливен са взели проби от суровините, от които са направени сандвичите, и от сосове, които децата са могли да поставят допълнително към храната си. Взети са също и отривки от повърхностите в досег с храната. Резултатите от всички проби са отрицателни за патогенни микроорганизми. ОДБХ - Сливен е издала предписание за превантивна дезинфекция на обекта въз основа на резултатите, отговарящи на нормите за съхранение, приготвяне и продажба на храна.", "date": "2019.11.29", "title": "БАБХ не откри хранително отравяне в Твърдица "}
{"url": "https://www.monitor.bg:443/bg/a/view/maraja-keri-napravi-tri-rekorda-na-gines-na-kup-182153", "text": "Марая Кери направи три рекорда на Гинес на куп и получи сертификат за тях на 25 ноември. Признанието дошло заради песента й All I Want for Christmas Is You, която е сингълът с най-висока позиция в класацията на всички времена „Hot 100“. Също така тази песен е с най-много сваляния в интернет за един ден. Последният рекорд се отнася до факта, че песента се е задържала най-много седмици в класациите на Великобритания. Всички постижения на певицата ще бъдат включени в новото издание на Книгата на рекордите на Гинес, което ще излезе догодина. Награждаването се състоя по време на коледно шоу в Лас Вегас. Певицата сподели добрите новини в Инстаграм.", "date": "2019.11.29", "title": "Марая Кери направи три рекорда на Гинес на куп"}
{"url": "https://www.monitor.bg:443/bg/a/view/pravjat-umen-parnik-v-botanicheskata-gradina-v-plovdiv-po-uchenicheski-proekt-182161", "text": "Ученици, които разработиха проект за „Умен парник“, получиха предложение да се включат в изграждането на учебна ботаническа градина в Пловдив. Идеята беше представена в шестото издание на сесията на Ученическия институт на БАН (УчИ-БАН). Проектът, който е дело на ученици от НПГ „Димитър Талев“ в Гоце Делчев, спечели първа награда на журито за идеята за иновация в селскостопанското производство. Парникът е за автономно управление на системи за капково напояване и системи, следящи температурата, влажността на въздуха и почвата, осветеността в парника, както и допълнителни системи за осветеност и отопление. За управлението и извеждането на данните се използва web приложение. Парникът намира приложение като помощно средство и улеснение в отглеждането на различни земеделски култури. Самата идея пък е базирана на новите тенденции в „Индустрия 4.0“. В рамките на два дни учениците представиха разработки в шест научни направления – информатика и информационни технологии, биология и медицина, роботика, изкуство, математика, хуманитарни науки. В сградата на Българската академия на науките беше открита и изложба на ученици от Националната гимназия за приложни изкуства „Свети Лука“.", "date": "2019.11.29", "title": "Ученици правят „умен парник“ в ботаническата градина в Пловдив "}
{"url": "https://www.monitor.bg:443/bg/a/view/zamestnik-v-rykovodstvoto-na-sos-moje-i-da-e-bezpartien-182157", "text": "За заместник-председател на Столичния общински съвет (СОС) да може да бъде избиран съветник, който не е член на политическа група. С това предложение в правилника на съвета излязоха от групата на ГЕРБ-СДС. В момента заместници на градския парламент могат да бъдат само съветници от политически групи. Шефът на общинарите Елен Герджиков съобщи, че предлагат също на електронната страница на СОС да се публикуват докладите с проектите за решения, които ще се гледат от комисиите в съвета. Самите заседание на комисиите също да се излъчват онлайн, като направените записи да остават видими в архив. Видими да станат и протоколите от заседанията на комисиите и поименното гласуване на всеки общински съветник. От ГЕРБ-СДС предлагат освен питания към кмета на София, общинските съветници да могат да отправят такива и към районните кметове. Гердижков коментира, че по този начин СОС ще може да осъществява контрол и върху дейността на районните администрации, които освен повече правомощия, ще имат и повече задължения през мандата. „Когато заех този пост преди години, една от основните задачи, които си поставих е работата на СОС да стане интересна за обществото, хората да се интересуват и да искат да взимат участие в решенията на съвета. Хората ни показаха, че искат лесен достъп до предложенията и решенията и ние отговорихме на тези очаквания“, коментира още Герджиков.", "date": "2019.11.29", "title": "Зам.-шефът на СОС може да е безпартиен"}
{"url": "https://www.monitor.bg:443/bg/a/view/radev-objavi-nachaloto-na-bylgarskata-koleda-182163", "text": "Президентът Румен Радев обяви от Варна началото на 17-ото издание на благотворителната инициатива „Българската Коледа“.Кампанията се провежда под патронажа на държавния глава в помощ на болни деца, а темата и целите на кампания 2019 - 2020 бяха представени в университетската болница „Света Марина“ в морската столица. \"Избрах да дадем началото тук, не защото е най-високотехнологичното лечебно заведение,  а защото точно тук, където се полагат грижи за хиляди деца, нашият призив ще прозвучи най-силно\", каза в словото си Радев. Тази кампания е под наслова „Да дарим бъдеще на болните деца“  и си поставя за цел да помогне за съвременното лечение на подрастващите като осигури високотехнологична апаратура за прецизна диагностика, лечение и рехабилитация в университетски и многопрофилни лечебни заведения. А също в рехабилитационни центрове, които имат изградени компетенции и ясна стратегия за подобряване на диагностиката и лечението на тези заболявания и функционират като референтни центрове. Преди година фокусът на инициативата бе подкрепата за деца с тежки заболявания и увреждания. За 2019 година инициативата събра 2,44 млн.лева. С тях бе подпомогнато лечението и рехабилитацията на 551 български деца и бе осигурена апаратура в 19 лечебни заведения, отчете президентът Радев. Той допълни, че зад тези цифри стоят добрите сърца и талантът на много хора. „Българската Коледа\" ни дава вярата, че живеем в цивилизовано общество, което се крепи на хуманни ценности, поясни още Радев.", "date": "2019.11.29", "title": "Радев обяви началото на „Българската коледа“"}
{"url": "https://www.monitor.bg:443/bg/a/view/aktiori-i-fenove-gledat-zaedno-finala-na-otkradnat-jivot-kryvni-vryzki-182155", "text": "На 6 декември фенове, актьори и екипът на продукцията ще се съберат пред големия екран, за да гледат заедно финала на осми сезон на \"Откраднат живот\". По традиция последният епизод ще бъде излъчен в кино салон, а малко след него продуцентът Евтим Милошев и актьорският състав ще споделят емоциите на зрителите. Прожекцията на финалния епизод ще бъде представена в Cinema City, Paradise Mall от 19:00 ч., а билетите вече са в продажба. Тази есен „Откраднат живот“ отново разгърна живота на лекарите в „Св. Анастасия“, допълвайки историята с нови сюжетни линии и медицински казуси. В новия сезон се завърнаха двама от най-обичаните лекарите – доктор Генадиев (Димо Алексиев) и доктор Василев (Алек Алексиев), които потърсиха път към миналото, към семейството и кръвните връзки. Именно „кръвните връзки“ са пресечна точка между героите, които в продължение на 52 епизода преразгледаха истината в неразрвините отношения и кръвта, която управлява живота. В сезона участие взимат някои от най-успешните лица на българските кино и театрална сцена, сред които Мария Каварджикова, Владо Пенев, Марта Вачкова, Александър Алексиев, Димо Алексиев, Велислав Павлов, Диана Димитрова, Деси Бакърджиева, Моньо Монев, Ернестина Шинова и други.", "date": "2019.11.29", "title": "Актьори и фенове гледат заедно финала на „Откраднат живот: кръвни връзки“"}
{"url": "https://www.monitor.bg:443/bg/a/view/dps-izbira-novo-rykovodstvo-i-promenja-ustava-na-26-april-dogodina-182145", "text": "ДПС ще избира ново ръководство и ще направи промени в устава и програмата си на национална отчетно-изборна конференция, която е насрочена за 26 април 2020 г. Това съобщи лидерът на ДПС Мустафа Карадайъ след заседание на Централния съвет на формацията. Карадайъ обясни, че датата е избрана, защото точно преди 30 г. в същия ден е получена съдебната регистрация на движението. Именно във връзка с провеждането на конференцията, Централният съвет е определил критериите и базата за определяне на делегатите. На всеки 500 действителни гласа ще има по един делегат. На нея ще се правят промени в програмата на партията, устава, като трябва да се избере и ново ръководство. Крайният срок за писмени предложения и за издигане на кандидати е 19 април. Карадайъ даде да се разбере, че не се притеснява от конкуренция. По думите му това е най-нормалното нещо, уставът го позволява, а всичките негови съпартийци и членове са свободни да издигат кандидатури. Предстоят провеждане на отчетни изборни събрания на местните структури, след това 265 обшински конферецнии, както и  28 областни, които на свой ред освен свои нови ръководства, трябва да определят делегати и за националната конференция. Иначе на самото заседание на Централния съвет от ДПС са направили задълбочен анализ на изборите, като Карадайъ обясни, че за тях резултатите били много добри. На местния вот ДПС отишли с 37 кмета на общини, а след изборите те вече са 47, което било увеличение с 25%. ДПС имат 916 обшинари и 681 кметове на кметства. ДПС отчита, че е единствената политическа сила, която запазва еднакъв резултат от трите последни избора - парламентарни, европейски и местни. Другата оценка на партията е, че има отсъпление на демокрацията. Наред с това от движението са приели и две декларации. Първата е с призив към всички граждани и полически сили да се преборят с арогантността и цинизма на управлението, с омразата и агресията, за да се гарантирали демокрацията и евроатлантическото развитие на страната и нужните реформи за догонващо развитие на България. Втората декларация е за надпартиен диалог за нулева толерантност към насилието над жени.", "date": "2019.11.29", "title": "ДПС избира ново ръководство и променя устава на 26 април догодина "}
{"url": "https://www.monitor.bg:443/bg/a/view/italianec-vdiga-sveteshti-navesi-na-ploshtad-sveta-nedelja-182141", "text": "Високо технологични навеси, произвеждащи ток, ще бъдат вдигнати на столичния площад „Света Неделя“. Това предвижда проектът на италианското студио „Фуксас“, което спечели конкурса на Столичната община за обновяване на пространството. Навесите ще осветяват нощно време площада, който ще бъде изцяло пешеходен, но трамвая ще запази движението си. Археологическите разкопки ще бъдат съхранени в подземното ниво като бъдат покрити със стъклен таван, който ще се явява пък под за пешеходците по площада. Нови дървета няма да бъдат засаждани именно заради продължаващите разкопки, но ще има ниска растителност. В проекта са предвидени също изграждане на сухи фонтани, монтиране на пейки, зона за подвижни съоръжения. За реализацията му ще са необходими 17 млн. лв. Архитектурното студио на италианеца Масимилиано Фуксас печели престижни конкурси в цял свят. Един от последните е проектирането на нов терминал на летище Шенжен Баоан в Китай. Главният архитект на София Здравко Здравков обясни, че целта на общината е площад „Света Неделя“ да свърже пешеходните пространства, които започват от НДК през бул. „Витоша“ до църквата „Света Неделя“. Очакванията му са през 2021 г. да започне реновирането на площада. Преди да стане ясен победителя кметът на София Йорданка Фандъкова обяви, че печелившият проект трябва да покаже по един добър начин наследството на древна Сердика, което се проучва през последните няколко години. „Проектът трябва да е зелен и да създава добра среда за пешеходците“, посочи Фандъкова. След като стана ясно, че студио „Фуксас“ е избрано тя обяви, че на картинка е красиво, но трябва да се внимава с избора на материалите, които ще превърнат проекта в реалност. Тя каза, че конкуренцията е била сериозна, първоначално 14 проекта, а след това са селектирани 7 на български и чуждестранни авторитетни архитектурни студия.", "date": "2019.11.29", "title": "Италианец вдига светещи навеси на площад „Света неделя“ (ВИЖТЕ ПРОЕКТА)"}
{"url": "https://www.monitor.bg:443/bg/a/view/ostaviha-kasapina-ot-borisovata-gradina-v-aresta-182159", "text": "Софийски градски съд наложи най-тежката мярка за неотклонение „задържане под стража“ на 33-годишния Милчо Недялков Ангелов, убил брутално 48-годишен бездомник в Борисовата градина.  Причината за решението на съда е, че са налице достатъчно доказателства за извършването на убийството - голяма част са свидетелски от очевидеца, подал сигнала на 112. Също така има опасност Милчо да се укрие или да извърши повторно престъпление. Наложеното му наказание е за убийство с особена жестокост. Клошарят нанесъл рани на 48-годишната жертва в областта на тила, шията и гръдния кош, отстранил половите му органи, а когато органите на реда се отзовали на сигнала намерили трупа със стърчащ от гърлото му нож.  33-годишният мъж е от Кюстендил, по лична карта е посочен адрес, на който той не живее. Той е с образование до шести клас, а пред съдията не посочи правилната си рождена дата. Твърди, че е бездомен. Пред служебния си адвокат той обясни преди заседанието, че е действал при самозащита, когато е разраснал спор между двамата. ", "date": "2019.11.29", "title": "Оставиха касапина от Борисовата градина в ареста"}
{"url": "https://www.monitor.bg:443/bg/a/view/svyrzvat-v-evropejska-mreja-universitetite-v-es-obzor-182149", "text": "Вузовете в страните членки на Европейския съюз ще бъдат свързани в обща университетска мрежа. Това стана ясно от думите на еврокомисаря по научни изследвания, иновации, образование, култура и младежи Мария Габриел по време на конференция на тема „Ролята на образованието за насърчаване на фундаменталните ценности на ЕС“.  Така студентите ще имат възможност да се обучават за дадена специалност по обща програма на вузове от различни страни, а накрая да получи обща диплома. „Искаме в рамките на следващите три години всички заедно - академичната общност, частният сектор, младите хора, научните изследователи ясно да ни кажат от какво се нуждаем. Искаме да обединим висши учебни заведения в цяла Европа, така че студенти, докторанти, преподавали, изследователи от различни дисциплини да работят и учат заедно, да имат възможност различните степени да бъдат придобивани от различни институции в различна държава членка“, каза Габриел. Това е и първата стъпка в Еврокомисарят изрази надеждата си, че в рамките на втората покана и България ще намери своето място в университетската мрежа. Тя е отворена на 26-и февруари 2020-а, като бюджетът за следващата година е увеличен с 35 млн. евро и европейските вузове ще бъдат финансирани със 120 млн. евро. От поканата става ясно, че Европейската комисия предвижда общо 24 алианса да бъдат финансово подпомогнати. Ако страната ни бъде включена следващата година, българските студенти ще могат да изкарат част от висшето си образование в България, друга в Германия, трета в Австрия или други европейски страни. „Тази възможност е важна, защото по този начин българските висши училища ще бъдат част от бъдещите европейски университети, иначе ще останат да се развиват само национален аспект.“, обясни просветният министър Красимир Вълчев. Той подчерта, че финансовият стимул е важен, но за да бъде включена страната ни вузовете трябва да покажат, че са достатъчно инициативни, че имат вътрешния ресурс от преподавателите, както и учебни програми на чужди езици, каквито към момента са рядкост. След като стана ясно, че страна ни не е одобрена при първата покана, Вълчев провокира българските вузове да слеят, за да имат по-голям шанс да бъдат одобрени за тази възможност. До момента обаче не са водени подобни разговори, въпреки че просветният министър заяви, че може да бъдат отделени и допълнителни средства от бюджета, ако вузовете предприемат тази стъпка. Междувременно у нас са пристигнали служители от дирекция \"Образование\"на ЕК, които да помогнат за провеждането на информационна кампания за европейската университетска мрежа.", "date": "2019.11.29", "title": "Свързват в обща мрежа университетите в ЕС (ОБЗОР)"}
{"url": "https://www.monitor.bg:443/bg/a/view/po-iskane-na-borisov-biser-petkov-podade-ostavka-182154", "text": "Премиерът Бойко Борисов поиска и прие оставката на министъра на труда и социалната политика Бисер Петков, съобщиха от „Дондуков“ 1. Оттам посочиха, че кадровото решение на премиера е въз основа на натрупани във времето основания. Министър-председателят Борисов считал, че темповете, с които подопечното на Петков Министерство на труда и социалната политика (МТСП) работи, не отговарят на обществено-политическите очаквани. На 11 юни миналата година Петков подаде оставка като мотивът му тогава бе, че не успява да овладее създалото се напрежение от исканията на родителите на деца с увреждания, които дори бяха разпънали палатков лагер. Премиерът прие оставката му, която обаче мобилизира мощна подкрепа в негова защита от страна на протестиращите майки и синдикати. Това пък доведе до запазването на поста му, като условието на Борисов бе проблемите на родителите да бъдат решени и темата затворена. Междувременно в четвъртък Петков заяви пред БНР, че спорният въпрос с изплащането на болничните няма да бъде решен до края на годината, въпреки създалото се напрежение, довело и до протест на КТ „Подкрепа“ и определения от парламентарната бюджетна комисия едномесечен срок за това след обнародването на новия бюджет на Държавното обществено осигуряване. Според него е нереалистично нова уредба за болничните да заработи от 1 януари 2020 година. Че именно казуса с болничните е основна причина за отстраняването на Петков, предположи шефът на социалната комисия в НС Хасан Адемов, който не скри, че е изненадан от новината. \"Може би протестите, които са организирани от КТ \"Подкрепа\", недоволството около проблема с болничните, около проблемите за фазата на изплащане в универсалните пенсионни фондове\", предположи пред „Дарик“ депутатът от ДПС. Според него ходът с отстраняването на министъра има за цел да отпуши социалното напрежение, което се натрупало около гласуването на бюджета. В същото време пък   относно публикациите по доклада на организацията Интернационал за правата на хората с увреждания, излагащ тревожни факти и обстоятелства, по който е направен филм на Би Би Си. От министерството посочват, че информацията ще бъде проверена от контролните органи на Агенцията за социално подпомагане и Държавната агенция за закрила на детето. Деинституционализацията на деца е превенция, и отричаме, че „в българските групови домове има нарушение на човешките права“, подчертават от МТСП. И допълват, че информацията е поднесена тенденциозно, а описаната картина в доклада в никакъв случай не отговаря на реалната ситуация в България.", "date": "2019.11.29", "title": "По искане на Борисов: Бисер Петков подаде оставка (ОБНОВЕНА)"}
{"url": "https://www.monitor.bg:443/bg/a/view/ostaviha-v-aresta-bankerkata-ot-varna-182139", "text": "Задържаната за източването на 1 милион лева от чужди сметки служителка на банка във Варна остава в ареста, определи Окръжният съд, съобщиха от прокуратурата. 38-годишната жена бе привлечена като обвиняема за длъжностно присвояване в особено големи размери, представляващо особено тежък случай. Според представената от банката справка в съдебната зала точно 19 вложители са били ощетени от присвоителните действия на обвиняемата, като точната сума е 1,22 млн. лева. Обвиняемата подписала и запис на заповед в полза на банката заради присвоената сума, след като била разкрита. Освен парите на вложителите, жената теглила личен кредит и кредит от името на баща си. Парите са били изпращани с куриерска фирма до виртуалния й приятел, който се е представял под фалшиво име и живее в монтанско село. Определението на съда може да се обжалва пред Апелативния съд във Варна.", "date": "2019.11.29", "title": "Оставиха в ареста банкерката от Варна "}
{"url": "https://www.monitor.bg:443/bg/a/view/dvoen-ubiec-plache-v-syda-moli-da-se-pribere-u-doma-182151", "text": "Двойният убиец от склада на ул. „Борба” 18 Б в Пловдив Йордан Таков се разплака пред окръжния съд и поиска да се прибере у дома. „Съжалявам за това, което се случи. Нямах избор. Беше ужасно. Беше страшно. Само Господ ми помогна”, каза с треперещ глас и през сълзи пред магистратите обвиняемият. Това стана ясно по време на мярката му за неотклонение този петък, като основната защитна теза бе, че двойното убийство е извършено при самозащита. Таков и адвокатът му Стефан Левашки поискаха от съда да наложи мярка „Домашен арест” с обещанието да бъдат спазвани всички условия, наложени от съда. Йордан Таков потвърди, че е признал, че е застрелял бащата и сина Васил и Христо Ботеви този вторник. Според него обаче те го били нападнали, извадили му нож и го заплашили, че ще убият семейството му. Затова Таков извадил пистолета „Макаров” и стрелял в тях. Убийството било единственият му изход, казал той в самопризнанията си. Отново пред разследващите Йордан обяснил, че синът Христо имал биполярно разстройство и не винаги бил в кондиция. Страдал и от тежка депресия, а в деня на двойното убийство синът бил доста възбуден, от което Йордан Таков се притеснил. Според държавното обвинение не лошото състояние на общата им фирма била причината за двойното убийство. В последните няколко седмици тримата се карали за дреболии, една от които били „някакви дребни 600-700 лева”. Във фаталния ден съдружниците отново се счепкали заради кафе машина и по думите на извършителя бащата и синът го нападнали с нож. Хладно оръжие обаче на местопрестъплението не било открито. Адвокатът на Таков счита, че обвинението в бъдеще най-вероятно ще бъде преквалифицирано, тъй като ставало дума за самозащита. Клиентът му е обвинен в престъпление, което се наказва с лишаване от свобода, доживотен затвор и доживотен затвор без замяна. Окръжният съд остави за постоянно зад решетките Йордан Таков, което определение не е окончателно и може да бъде обжалвано. Ако това се случи, то заседанието на апелативния съд ще бъде на 5 декември.", "date": "2019.11.29", "title": "Двоен убиец плаче в съда, моли да се прибере у дома"}
{"url": "https://www.monitor.bg:443/bg/a/view/psihiatyrkata-obvinena-v-iztochvane-na-537-bona-ot-nzok-v-syda-s-maska-182152", "text": "С качулка на главата и медицинска маска на лицето се появи в съдебната зала за мярката си за неотклонение арестуваната за източване на Здравната каса психиатърка д-р Инна Бончева. Тя е обвинена от прокуратурата в извършване на измама, чрез която е присвоила 537 000 лева от НЗОК по схема за скъпоструващи лекарства за параноидна шизофрения. „Абсолютно необосновано е обвинението, дори не мога да го квалифицирам”, каза с изключително тих глас пред съдебния състав на районния съд в Пловдив психиатърката. Думите й пред магистратите едва бяха чути и така и не стана ясно защо докторката говори толкова тихо. Тя бе задържана преди няколко дни и обвинена, че е точила парите, чрез фиктивни протоколи и издавани от нея самата рецепти. След като се сдобиела със скъпите ампули, всяка една от които струвала между 700 и 900 лева, ги продавала на черно на половин цена. „Има достатъчно събрани доказателства, които обосновават предположението, че д-р Бончева е извършила престъплението, в което е обвинена. По думите му съществува и реална опасност тя да извърши друго престъпление, ако остане на свобода”, каза наблюдаващият прокурор Атанас Илиев. Той поиска от съдебния състав на районния съд да остави за постоянно зад решетките д-р Бончева. По думите му за една седмица разследващите са успели да разпитат около 75 свидетели и да извършат множество изземания. Измамата, в която е обвинена д-р Бончева, е в големи размери и каза, че тепърва предстои да се уточни периода, в който е извършено престъплението, както и да се анализират събраните доказателства. Към момента е установено, че от 1 януари 2017 г. до август 2018 г. тя е поставяла фиктивна диагноза параноидна шизофрения на пациенти, данните на които са й подавани от различни общопрактикуващи лекари, вследствие на което са били изготвени комплекти документи, необходими за отпускане на три вида скъпоструващи лекарства. Установени са и 52-мата й пациенти, някои от които реално са били в чужбина, докато уж взимали скъпите лекарства, установили разследващите. Други от тези 52-ма отричат изобщо да са били преглеждани някога от д-р Бончева и да я познават. Според защитата на психиатърката в лицето на адвокат Георги Кутрянски обвиненията срещу клиентката му почивали само на свидетелски показания. Имало и доказателства, които оборвали правната квалификация на обвинението. По думите му липсва експертиза по делото, която да докаже, че за една година лекарката е въвела в заблуждение РЗОК и едно дружество с ограничена отговорност, че 52-ма пациенти са с неверни диагнози и че въобще тези диагнози са неверни. Кутрянски посочи и разпит на контрольорка от РЗОК – Пловдив, според която нямало как болните да не участват. Редът бил такъв, че след изготвянето на документите, пациентите отивали пред 3-членна лекарска комисия и се подписвали лично пред тримата доктори. Едва тогава документите стигали до НЗОК и оттам изплащали сумите. Съдът в Пловдив остави д-р Бончева зад решетките, като определението не е окончателно и може да бъде обжалвано.", "date": "2019.11.29", "title": "Психиатърката, обвинена в източване на 537 бона от НЗОК, в съда с маска"}
{"url": "https://www.monitor.bg:443/bg/a/view/myj-zastreljan-ot-policijata-v-london-182143", "text": "Полицаи простреляха днес мъж след нападение с нож в района на \"Лондон бридж\" в центъра на британската столица, предаде Ройтерс, като се позова на източник от службите за сигурност. Видеоклипове и снимки в \"Туитър\" показват няколко полицейски коли и автобуси на моста и голям камион запречил няколко ленти от пътното платно. На друг клип, заснет отвисоко от другата страна, се вижда как трима полицаи се отдалечават от човек, който лежи на паважа. Двама от служителите на реда са с насочени пушки към лежащия, който помръдва. От полицията съобщиха, че сигналът за нападение с нож в заведение близо до моста е получен в 13,58 ч. \"Един мъж е задържан от полицията. Смятаме, че няколко души са ранени\", се казва в съобщението. Според \"Скай нюз\" един човек е бил застрелян. Кореспондент на Би Би Си съобщи, че е видял схватка между хора на моста. Полицаи са изтласкали хората от северния край на моста над Темза. На мястото има линейки и медицински екипи, допълни АП.", "date": "2019.11.29", "title": "Стрелба в центъра на Лондон"}
{"url": "https://www.monitor.bg:443/bg/a/view/mtsp-otrichame-che-v-bylgarskite-grupovi-domove-ima-narushenie-na-choveshkite-prava-182130", "text": "Деинституционализацията на деца е превенция, и отричаме, че „в българските групови домове има нарушение на човешките права“. Това е позицията на Министерството на труда и социалната политика във връзка с публикации по доклада на организацията Интернационал за правата на хората с увреждания, по който е направен филм на Би Би Си. Изложените в доклада на организацията Интернационал за правата на хората с увреждания факти и обстоятелства са тревожни и ще бъдат проверени от контролните органи на Агенцията за социално подпомагане и Държавната агенция за закрила на детето. Въпреки това Министерството на труда и социалната политика не приема от единични случаи да се правят генерализирани изводи и заключения за процеса на деинституционализация на грижите за деца в България, категорични са от институцията. Описаната картина в доклада в никакъв случай не отговаря на реалната ситуация в България. Считаме, че посочените в доклада на Интернационал за правата на хората с увреждания изводи са тенденциозни, не са представителни и целят да омаловажат процеса на деинституционализация в България. Към момента за близо 27 000 деца с трайни увреждания (над 50% увреждане) се получава месечна парична помощ за отглеждане на дете с трайно увреждане. Тази помощ може да се получава само за деца, които живеят в семейна среда и се отглеждат от родители, роднини или близки или приемни семейства. От друга страна, децата до 18 г. с увреждания в резидентна грижа са 618. Младежите в центровете за настаняване от семеен тип са 804. От съпоставаката на тези числа е очевидно, че превес за децата с увреждания има грижата в семейна среда. Подкрепата в семейна среда се допълва и с всички услуги (информиране и консултиране, рехабилитация, дневна грижа, терапия, обучения за придобиване на умения и др.), които са безплатни за децата, става ясно още от позицията на социалното министерство.", "date": "2019.11.29", "title": "МТСП : Няма нарушение на човешките права в домовета за деца "}
{"url": "https://www.monitor.bg:443/bg/a/view/preglejdat-bezplatno-shtitovidna-jleza-vyv-voenna-bolnica-pleven-182129", "text": "Безплатни ехографски изследвания на щитовидната жлеза ще бъдат извършвани от д-р Ралица Наумовска от Отделението по ендокринология на Военна болница -Плевен, съобщиха от Военно-медицинска академия. Прегледите ще се проведат всеки работен ден в периода 1 – 15 декември 2019 г. в Отделението по ендокринология, което е на втория етаж на лечебното заведение. За целта е необходимо да бъде направено предварително записване на тел.: 0896 891 563. Не се изисква направление от личния лекар. Д-р Ралица Наумовска е един от малкото специалисти в България, сертифицирани да извършват тънкоиглена биопсия на щитовидна жлеза и единствен към момента в Плевен и областта. \"Биопсия на щитовидна жлеза се извършва само в няколко ценъра в София, Варна и Пловдив. Горди сме да заявим, че с квалификацията на д-р Наумовска, МБАЛ-Плевен към ВМА вече предлага на своите пациенти тази високоспециализирана диагностична процедура\", коментира полк. д-р Николай Вълов, началник на лечебното заведение. Основна цел на диагностиката е да идентифицира онези тиреоидни възли, които са малигнени, за да бъдат предприети адекватни мерки. Ултразвуковото изследване на щитовидната жлеза е едно от най-специфичните образни техники, а тънкоиглената аспирационна биопсия под ехографски контрол е най-ефективният и минимално инвазивен метод за диагностика на тиреоидния карцином.", "date": "2019.11.29", "title": "Преглеждат безплатно щитовидна жлеза във Военна болница-Плевен"}
{"url": "https://www.monitor.bg:443/bg/a/view/arsenal-uvolni-provala-emeri-182146", "text": "„Арсенал“ уволни мениджъра Унай Емери. Причина за раздялата са слабите резултати от началото на сезона, а чашата на търпението преля след домакинската загуба с 1:2 от „Айнтрайт“ в Лига Европа, след като „артилеристите“ водеха на почивката. Феноветe изпратиха с бурни освирквания Емери, а часове по-късно бордът на директорите уволни спеца. Под ръководството на мениджъра „Арсенал“ записа едва 4 победи, 6 равенства и 3 загуби. В последните 7 мача пък тимът няма успех, което е изравнен антирекорд от 27 години насам. Малко преди уволнението си Емери бе категоричен, че няма да подава оставка, защото отборът се развивал и вървял във възходяща посока, въпреки негативните резултати. В крайна сметка обаче недоволството на феновете си каза тежката дума, а на поста временно застава Фреди Люнгберг. Веднага след раздялата медиите на Острова започнаха със спекулациите кой ще поеме „Арсенал“ за постоянно. Сред спряганите имена са Нуно Еспирито Санто, Микел Артета, Маурисио Почетино, Рафаел Бенитес, Масимилиано Алегри, Патрик Виейра, Брендън Роджърс, Еди Хау, Карло Анчелоти, Юлиан Нагелсман и Диего Симеоне. Потърсен за коментар, Анчелоти ба категоричен, че все още никой не е разговарял с него. „Към момента единственото сигурно нещо е, че съм стар и имам бяла коса“, заяви с усмивка треньорът на „Наполи“.", "date": "2019.11.29", "title": "„Арсенал“ уволни провала Емери"}
{"url": "https://www.monitor.bg:443/bg/a/view/emblematichnite-ochila-na-lenyn-otivat-na-tyrg-182140", "text": "Кръгли слънчеви очила на Джон Ленън и получен от Ринго Стар билет за паркиране, които били съхранявани от бивш шофьор на The Beatles, ще бъдат изложени на търг на интернет сайта на Сотбис следващата седмица. Бившият шофьор Алън Херинг, който работел за двама от членовете на легендарната група - Ринго Стар и Джордж Харисън, заяви, че решил да се раздели с тези вещи и да съхрани единствено \"спомените\".  Херинг съхранил билет за паркиране на стойност 2 британски лири, издаден на 25 април 1969 г. пред седалището на звукозаписната компания \"Епъл рекърдс\", основана от The Beatles. Смачканият къс хартия в кафеникав цвят е оценен на 1500 лири. Слънчеви очила, оставени от Джон Ленън на задната седалка в мерцедеса на Ринго Стар през 1968 г., също ще бъдат предложени за продажба. \"Те са неотменима част от имиджа на Ленън от средата на 60-те години на миналия век до смъртта му. Той няколко пъти промени стила си. Онова, което остана непроменено, са слънчевите очила\", отбеляза експертът по книгите и ръкописите в \"Сотбис\" Гейбриъл Хийтън.  Херинг поясни, че навремето в шофирания от него автомобил се качили Ринго, Джордж и Джон. \"Когато Ленън излезе от колата, забелязах, че е оставил слънчевите си очила на задната седалка и че едното стъкло се е отделило от рамката. Попитах Джон дали иска да ги поправя. Той ми каза да не се безпокоя, защото ги носи заради имиджа си. Не ги поправих. Те са във вида, в който Джон ги остави. За мен спомените от този специален период от живота ми с групата The Beatles са по-важни, отколкото свързаните с нея вещи, които съм съхранил\", разказа шофьорът. Търгът ще се състои от 6 до 13 декември.", "date": "2019.11.29", "title": "Емблематичните очила на Ленън отиват на търг"}
{"url": "https://www.monitor.bg:443/bg/a/view/sano-stana-chenge-v-divi-i-shtastlivi-182131", "text": "Най-ценни са зрителите, които имат негативни очаквания към творбата ти. Тази теза застъпи любимецът на родната публика Александър Сано по време на гала премиерата на новия му филм \"Диви и щастливи\", който стартира широкото си разпространение из киносалоните из цялата страна от днес. сподели актьорът пред \"Телеграф\" часове след гала премиерата на \"Диви и щастливи\". На официалното събитие присъстваха и колегите на Сано от \"Под прикритие\" - Мариан Вълев - Куката и Ивайло Захариев - Шмекера, които бурно аплодираха заглавието. Общо около 1500 души се отправиха към гала прожекцията на \"Диви и щастливи\", а сред звездните гости бяха още Михаела Филева, Гери Никол, фолк певецът Галин, Диляна Попова, Даниел и Александра Петканови, Ваня Джеферович със съпругата си Евгения и др. На събитиеот пристигна и рапърът 100 Кила, който направи специална песен за филма, заедно с колегите си от Д2. В самия филм Сано става ченге, като в ролята на инспектор Донев, той е строг, но справедлив. Сюжетът на заглавието се фокусира върху Боряна (Яна Маринова) е разведена и недоволна от себе си жена, която се лута в настоящето. Животът й напълно се обърква, когато решава да помогне на гаджето си Цветан (Явор Бахаров). Той е съмнителен тип, но Боряна е заслепена от любов и най-вече се страхува да остане сама. Заема - тоест направо си открадва, 30 хиляди лева от сейфа на богато английско семейство, за което работи, с идеята да ги върне преди някой да забележи. Но действията й пораждат ефекта на снежната топка. „Без да иска“ отвлича сина на богаташите Мартин (Базил Айденбенц) и въвлича най-добрата си приятелка Мила (Луиза Григорова-Макариев) в цялата история. Последва ураган от импулсивни решения и двете жени се оказват на пътя към Варна с отвлечен мъж на задната седалка на кола, торба с откраднати пари и ченгетата по петите им. Планът им е да занесат парите на Цветан, а той да им помогне да напуснат страната. По пътя обаче двете жени преоткриват себе си и разбират какво е нужно, за да бъдат щастливи. Режисьор на лентата е Мартин Макариев - един от малкото режисьори у нас, който си заслужава да гледаш само заради името. В „Диви и щастливи“ той снима още Бен Крос, Дария Симеонова, Калин Врачански, Теодора Духовникова и др. Разбира се, не може български филм в последните години да мине без Асен Блатечки. Цялата каша, която забъркват двете момичета си заслужава да се види и определено няма да остави безразличен никой зрител, защото в едно се преплитат смях, сълзи, любов, лъжи, но най-важното е да си верен приятел и да \"яхнеш вълната\" . Само тогава ще се научиш да живееш истински. А, любовта... тя идва когато най-малко я очакваш - дали в очите на отвлечено момче или на обикновен тираджия.", "date": "2019.11.29", "title": "Сано: Най-ценни са ми зрителите с негативни очаквания"}
{"url": "https://www.monitor.bg:443/bg/a/view/sedmichen-monitoring-25-29-noemvri-182137", "text": "Взрив в „Арсенал“, гръмнал бойлер в Стара Загора, пожар в „Пирогов“ - животът обезсмисля напълно новогодишните пиратки. Та ако може, тази година поне тях да си ги спестим. Дядо Коледа ще донесе на добрите дечица нередактирано издание на Дядо Вазов, което ще прочетат и разберат, ако са българи. За дебилите и чуждопоклонниците има „подобрено издание“ - ъпгрейднато. След Вазов идва ред на Йовков и Елин Пелин. Маскари, хаймани или палавници са Том Сойер и Хъкълбери Фин? И защо Пипи да не стане полово неутрална, иначе казано джендър? Още две седмици – и кой откъде е. Дядо Коледа вижда всичко, даже и писмото, което сте му изпратили по „Български пощи“ да не достигне изобщо до него. До 12 декември пощите приемат писма с надпис за Него. В писмата, освен лист с желания, да има и пари в брой. В средата на седмицата ще ви стане ясно защо. Любим виц, с който ви подгрявам за Коледата и ви напомням, че чудесата не са за всеки. Самоубиец на моста. Накланя се напред, прекръства се, аха да скочи. В този момент чува глас: - Чакай бе, човече, къде тръгна? - Ще се фърлям. - Що бе, какво се е случило? - Животът се изгаври жестоко с мен. Бях митничар до оня ден, уволниха ме. Жена ми като разбра, награби куфарите и си тръгна. Взе децата, изтегли всичките ни спестявания. Любовницата – и тя ми каза „Чао“. Разбиха ми гаража, откраднаха ми мазератито. Не виждам вече смисъл да живея. - Стой бе, човече, аз съм Дядо Коледа и ще оправя нещата. Ето, щракам с пръсти и всичко е по старому – жена ти е у вас, наляла ти е ракия, нарязала е салата. Любовницата те чака в хотелската стая по жартиери. Възстановен си на работа. В гаража ти има не едно, а две мазератита. Леле, Дядо Коледа, кажи как да ти се отблагодаря за добрината? Ето тук, ще ми направиш една свирка и сме квит. Нашият, на седмото небе от радост, прикляка. Прави каквото прави, оня се загащва и пита: - Между другото, на колко години си, не те питах? - На 48. - И още вярваш в Дядо Коледа? По-малко от година – това е времето, за което Вазов е написал „Под игото“. Десет години – това е времето, за което някаква женица е окепазила труда му. Въпросната дама, определяна от някои като автор, извадила под черта архаизмите, за да улесни четящите ученици. По-интересно е, че се намериха хора, да ръкопляскат на тази идиотия. Това можеше да се очаква. Има една категория чуждопоклонници, които дават мило и драго да се поамериканчат, изрусят, индианизират – според това откъде им идват парите. Всяко антибългарско действие кара тези наши съвременници да си хвърлят капата от възторг. И обратното – таченето на традициите ги кара да бърчат нос с дълбока погнуса. Защото в образа им възникват потури, пояси и шевици, народни ритми и традиции – все архаични неща, от които с радост се разграничават. Това, което е направено с „Под игото“, е полуфабрикат, продукт за полуидиоти. Някой трябва да помисли и за пълните идиоти и да им даде напълно ъпгрейднат и лесносмилаем вариант на „Под игото“, в който има промоутъри, иновации, презентации, инфлуенсъри, мениджъри, превюта, копи-пейст, рефрешване и пийпълметрия. Идиотщина е да се твърди, че езикът на Вазов е неразбираем. Неразбираеми са рекламите, които вървят по телевизията. В някои от тях преводът е толкова буквален, че наистина се нуждаят от пояснителни текстове в скоби. Неразбираема е и рецитацията на българските актьори, които разни умници предлагат да четат на децата „Под игото“, за да не се морят. Това, което се случи с „Под игото“ далеч не е безобидно. То е част от тази вълна либерални и политически коректни кретении, заради които някои „автори“ пренаписват „Пипи Дългото чорапче“, „Том Сойер“, „Хъкълбери Фин“ и „Чичо Томовата колиба“. За да превъзпитават децата и да ги моделират по свой образ и подобие. Нищо добро не чака България, ако тези провокации, с които се опипва почвата засега, продължат. Кой ще е следващият автор, който ще бъде преправен и преведен на „чист“ български език – Елин Пелин, Йовков? Дяволчето Фют вероятно ще стане несъществуващ субект с малки рогца, а Боне Крайненецът ще разпрегне Сивушка и Белчо и ще зареже ралото насред браздата. Само че народ, който плейтва и трейдва всеки ден нещо, няма шанс да остане без Вазов. Чухте ли бре, маскари? Германската полиция издирва свидетели след впечатляващия обир в музея „Грюнес Гевьолбе“ в Дрезден, където най-малко двама души за няколко минути са отмъкнали скъпоценности от 18-и век, смятани за безценни. Главният свидетел е Август II Силни. Другите не се издават. По отпечатъците, оставени от крадците в музея немските полицаи са установили, че те ще живеят дълго, ще срещнат любовта на живота си и ще имат по три деца. Събрали се крадци от Германия, Америка и България да се състезават кой ще открадне най-много. Първи влизат американците. Излизат от стаята след 30 минути, откраднали са половината неща. Втори влизат германците. След 25 минути излезли, били откраднали почти всичко. Накрая влизат българите. След 30 секунди излизат и питат: „Шефе, а тапетите да ги махаме ли?“ Аз съм тиха, спокойна и податлива на манипулации. Търся банка, в която да се кандидатирам на работа, за да източа 2-3 милиона с „благородни подбуди“. Как ще се оправдавам, когато ме хванат, благородно не ме мислете. Има си благодарни адвокати за тази работа. И да се знае – това са дребни пари. Един тих, спокоен и податлив на манипулации банкер, който днес се подвизава в Белград, си измисля къде по-недостоверни сценарии, за да оправдае голямото крадене. Някои банкери са влюбени, други са самовлюбени. Все по-често напоследък банкерът беглец Цветан Василев перчи посивели мустаци. Слага камерата на самоснимачка и почва да си прави „селфи-муцка“. Часът на белградския Сънчо-лакът лъжа, е за поотраснали деца, които още вярват на приказки. Актуалният повод за банкерските лакърдии е варненска Мона Лиза, която се усмихва загадъчно на виртуалния си любовник от монтанско село, който е Мирослав, освен ако не е Сергей. Историята за тригодишната любовна връзка, подплатена с много пачки, силно понамирисва. Сценарий за пандизчийски „Оскар“. Необуздана скорост и мисловна дейност, ще ме прощават някои хора, е идеята пътната полиция да засича и задържа нарушители на пътя с високоскоростни автомобили без обозначения. Планираната обществена поръчка била за 15 коли за 5 млн. лева. За тези, които още не разбират за какво иде реч – едни джигити ще се състезават с други джигити. За останалите участници в пътното движение ще е загадка кои от състезателите са с пагон, защото полицейските летящи чинии ще са неразпознаваеми – от различни марки, модели и цветове. Даже и светлините им щели да са скрити. Това скоростно състезание щяло да се прави с цел намаляване на жертвите по пътищата. Дали? Тази седмица и на други им върви откъм автори. Преписвачката на „Под игото“ бе засенчена петъчно от шведската екологична активистка Грета Тунберг, определена във Великобритания като... дръжте се да не паднете... автор на годината след издаването на първата й книга No One Is Too Small to Make a Difference (“Никой не е прекалено малък, за да бъде значим”). Знам какво няма да прочета. Твърде малка съм за такива значими творби.", "date": "2019.11.29", "title": "Седмичен мониtоринг (25 – 29 ноември)"}
{"url": "https://www.monitor.bg:443/bg/a/view/osydiha-pohititelja-na-viktorija-ot-dobrich-na-8-8-g-zatvor-182132", "text": "Присъда от 8 години и 8 месеца получи 34-годишният Мирослав Дяков от Добрич за отвличането на 18-годишната Виктория. Постановлението е на Окръжен съд – Добрич. Дяков бе обвинен в извършването на три престъпления - противозаконно лишаване от свобода, причиняване на средна телесна повреда и държане на наркотици с цел разпространение. Окръжният съд в Добрич го призна за виновен, че в продължение на 20 денонощия - от 3 до 24 юли 2018 г., противозаконно лишил от свобода девойката, като я държал против волята й в обитавания от него апартамент в Добрич, а държането е извършено по начин, мъчителен и опасен за здравето й. Съдът прие за доказано, че в същия период той е причинил на потърпевшата средна телесна повреда, изразяваща се в причиняването на тежък анемичен синдром, който е представлявал разстройство на здравето, временно опасно за живота й. Мъжът е признат за виновен и за това, че през периода от 23 март до 24 юли 2018 г., при условията на продължавано престъпление, без надлежно разрешително, е държал с цел разпространение високорискови наркотични вещества – марихуана и амфетамин, на обща стойност 74.34 лева. Подсъдимият призна вината си и всички факти, изложени в обвинителния акт, а съдебният състав установи, че неговото самопризнание се подкрепя от събраните в досъдебното производство доказателства. Освен присъдата от 8 години и 8 месеца лишаване от свобода, съдът наложи на Дяков и глоба от 5000 лева. Присъдата не е окончателна и подлежи на обжалване и протест в 15-дневен срок пред Апелативен съд - Варна. Определено беше подсъдимият да остане с мярка за неотклонение задържане под стража до влизане на присъдата в законна сила.    ", "date": "2019.11.29", "title": "Осъдиха похитителя на Виктория от Добрич на 8,8 г. затвор"}
{"url": "https://www.monitor.bg:443/bg/a/view/botas-naj-byrz-v-abu-dabi-fetel-katastrofira-182133", "text": "Валтери Ботас записа най-бързо време в първата свободна тренировка в Абу Даби вчера, подпомогнат от новия двигател на “Мерцедес“. Какъвто и резултат да постигне финландецът, обаче, той ще стартира от дъното на решетката заради смяната на турбото и мотора. Втори на половин секунда изоставане се класира Макс Верстапен с „Ред Бул“, а трети остана Люис Хамилтън. Алекс Албън с другия „Ред Бул“ се нареди четвърти и така се оформи явно превъзходство на „Сребърните стрели“ и „Биковете“ пред „Скудерията“. Себастиан Фетел даде пето време, но се завъртя на завой 19, удари се в бариерите и предизвика червен флаг. С това тренировката приключи преждевременно. Половин час по-рано червен флаг предизвика и Даниел Рикардо, чийто двигател „Рено“ се повреди в края на обиколката. Най-добър в средата беше Ромен Грожан с „Хаас“, който зае шеста позиция и беше по-бърз от Шарл Леклер с „Ферари“. Топ 10 затвориха Кевин Магнусен (Хаас) на осма позиция, Антонио Джовинаци (Алфа Ромео) на девета и Нико Хюлкенберг (Рено) – на десета. Утре са квалификациите, а в неделя от 15.10 ч. е състезанието за Голямата награда на Абу Даби, което е последен кръг от тазгодишния шампионат във Формула 1.", "date": "2019.11.29", "title": "Ботас най-бърз в Абу Даби, Фетел катастрофира"}
{"url": "https://www.monitor.bg:443/bg/a/view/bnt-i-nova-shte-izlychvat-zaedno-evro-2020-182128", "text": "Българската национална телевизия и „Нова Броудкастинг Груп“ ще излъчват съвместно всички двубои от европейското първенство по футбол през следващата година. На 60-ата годишнина на турнира той ще се проведе в цели 12 града: Лондон, Мюнхен, Рим, Баку, Санкт Петербург, Букурещ, Амстердам, Дъблин, Билбао, Будапеща, Глазгоу и Копенхаген. Генералният директор на БНТ Емил Кошлуков и изпълнителният директор на „Нова“ Николай Андреев изразиха своето задоволство от партньорството. И двамата увериха, че зрителите могат да очакват многобройни изненади в студийните програми, интерестни гости и вълнуващи включвания от всички стадиони. Петър Василев, Ивайло Ангелов, Стефан Георгиев, Петър Иванов и Илия Илиев, а Росен Станчев ще направи зрителите свидетели на ежедневни репортажи от градовете-домакини. „Нова Броудкастинг Груп“ ще даде възможност на също толкова утвърдени имена, повечето познати от излъчването на Висшата лига и родната Първа лига. Домакини в студиата ще бъдат Борислав Борисов, Петър Виденов и Мирослав Арабаджиев, а зад микрофона основно ще са Георги Драгоев, Виктор Врачев, Лъчезар Пройнов, като всички журналисти от футболния екип на спортния отдел на медията ще имат възможността да коментират поне един мач. Българската национална телевизия ще излъчи двубоите по БНТ1 и БНТ 3, а „Нова Броудкастинг Груп“ ще предава на живо мачовете от Евро 2020 по „Диема“ и „Нова“, както и в каналите на „Диема екстра“. Окончателната схема на мачовете, предавани на живо и на запис ще стане ясна след жребия утре, 30 ноември 2019 г.", "date": "2019.11.29", "title": "БНТ и „Нова“ ще излъчват заедно Евро 2020"}
{"url": "https://www.monitor.bg:443/bg/a/view/kzd-se-samosezira-za-tormozeno-dete-v-jasla-nakyrneni-sa-pravata-mu-182136", "text": "Комисията за защита от дискриминация се самосезира по случая с Целодневна детска градина 27 „Детска китка“, кв. Надежда, София.  Самосезирането е извършено по доклад на доц. д-р Баки Хюсеинов, зам.-председател на КЗД. В него той сочи, че се е информирал от медиите за поведението на медицинска сестра от яслената група, която с обидни думи напада поверено на яслата дете. Чуват се от направен от родителите на детето запис груби и стресиращи реплики, отправени към детето, от които по-късно медицинската сестра не се отрича. Родителите намират разлика в поведението на детето, след като започва да посещава детската ясла, които според тях са резултат на изживяван стрес. Хюсеинов подчертава, че в практиката по прилагането на Закона за защита от дискриминация (ЗЗДискр.) е утвърдено разбирането, че вербалното и физическото насилие накърняват достойнството на потърпевшите и създават спрямо тях обидна, унизителна и застрашителна среда. Затова той смята, че разпространените чрез медиите кадри от случая съдържат данни за осъществен тормоз по смисъла на пар. 1, т. 1 от Допълнителните разпоредби на ЗЗДискр. Въз основа на това Баки Хюсеинов предлага да бъде образувано производство пред Комисията по случая, в което да се установят нарушителите и да бъдат наложени предвидените в закона санкции.", "date": "2019.11.29", "title": "КЗД се самосезира за тормозеното дете в яслата в \"Надежда\" "}
{"url": "https://www.monitor.bg:443/bg/a/view/derbito-atletiko-m-barselona-prjako-po-max-sport-4-v-nedelja-182122", "text": "Дербито на XV кръг от Ла Лига между „Атлетико“ (Мадрид) и „Барселона“ е акцентът във футболната програма на MAX Sport този уикенд. Мачът от стадион „Уанда Метрополитано” е с начален час 22:00 в неделя и ще се предава пряко по MAX Sport 4. Двата тима влизат в дербито с различно настроение. Домакините, водени от Диего Симеоне, загубиха през седмицата гостуването си на „Ювентус“ в Шампионската лига, докато момчетата на Ернесто Валверде нямаха проблеми при домакинската си победа с 3:1 над „Дортмунд“ в най-престижния европейски клубен турнир. Трите точки са много важни и за „Атлетико“, и за „Барселона“, тъй като евентуален успех на „дюшекчиите” ще ги изравни по точки с каталунците, въпреки че Лео Меси и компания имат мач по-малко. За „Барса“ пък е важно да не губи темпо спрямо „Реал“ (Мадрид), който гостува на „Алавес“ в събота от 14:00 часа. Двубоят от стадион „Мендисороса” в столицата на баските Витория също ще се излъчи пряко по MAX Sport 4. Гонитбата между „Ювентус“ и „Интер“ за челната позиция във временното класиране на Серия „А“ ще продължи и в XIV кръг. Шампионите, в чиито редици след контузия се завърна звездата Кристиано Роналдо, са домакини на „Сасуоло“ в неделя от 13:30 часа. Веднага след мача в Торино, от 16:00 часа, „Интер“ ще има наглед лесната задача да се справи на „Джузепе Меаца” със СПАЛ, който в момента се намира на предпоследно място в класирането. Двата двубоя ще се излъчат пряко по MAX Sport 3.", "date": "2019.11.29", "title": "Дербито „Атлетико“ (М) – „Барселона“ пряко по MAX Sport 4 в неделя"}
{"url": "https://www.monitor.bg:443/bg/a/view/za-pryvi-pyt-i-fenovete-izbirat-sportist-na-godinata-182121", "text": "За първи път в 62-годишната история на анкетата „Спортист на година“ ще бъде избран и атлет №1 на публиката. Феновете на спорта ще имат възможност чрез гласуване в специално разработена онлайн платформа да определят своя фаворит за 2019 г. в новата категория \"Вот на публиката\". Гласуването се извършва на адрес   и ще бъде отворено до 12 декември включително. Феновете имат право еднократно да номинират един спортист, като атлетът, събрал най-много точки, ще спечели наградата. 50 от всички гласували фенове ще имат възможност да присъстват със свой близък на официалната церемония за връчване на статуетките \"Спортист на годината на България\". Мястото и датата на провеждането й ще бъдат обявени допълнително от организаторите. За разлика от феновете, спортните журналисти ще гласуват в три категории, като посочат десетка за „Спортист на годината“, а също дадат своя вот за „Отбор на годината“ и за „Спортист с увреждания на годината“. Процедурата при тях е отворена от 29 ноември до 8 декември. По традиция, и в 62-рото издание на класацията ще бъде обявен и победителят в анкета на в. „Труд“ за най-добър треньор на годината. За последно призът „Спортист на годината“ бе спечелен от състезателката ни по борба Тайбе Юсеин, която изпревари лекоатлетките Мирела Демирева и Александра Начева. Треньорът на националките по борба Петър Касабов пък бе отличен при наставниците. За отбор на 2018 г. най-много гласове получиха грациите от ансамбъла по художествена гимнастика, а за спортист с увреждания – Денислав Коджабашев.", "date": "2019.11.29", "title": "За първи път и феновете избират „Спортист на годината“"}
{"url": "https://www.monitor.bg:443/bg/a/view/nova-koledna-ukrasa-za-praznicite-v-ruse-182120", "text": "Още по-богата коледна украса ще радва за празниците жителите и гостите на Русе. Тя е допълнена с нови елементи, които вече са любимо място за снимки. На площад „Свобода“ е монтирана голяма светеща сфера тип „Топка за елха“, при Халите е поставена светеща украса „Небе“, а по стълбовете и сградите висят тематични коледни елементи – звездички, панделки, снежинки, елхички и други. В центъра на града ще грейнат четири елхи. 13-метровото изкуствено дърво пред сградата на общината ще светне на 2 декември в 18, 00 часа. Празнично настроение ще създаде приказният спектакъл „С дъх на Коледа“, а децата ще посрещнат най-очаквания гост – Дядо Коледа. В програмата ще участват вокалното студио „Приста“, мажоретният състав „Екстрийм“, квартетите „Слънце Джуниър“ и „Слънце Тийн“, децата от театралната работилничка „Сладурите“ и Фолклорният танцов театър „Найден Киров“. Със запалването на светлините на елхата започва Коледно-новогодишният фестивал в Русе. Традиционният коледен базар в центъра на града ще продължи до 3 януари.", "date": "2019.11.29", "title": "Нова коледна украса в Русе"}
{"url": "https://www.monitor.bg:443/bg/a/view/i-shampionyt-neftohimik-podkrepi-lubo-ganev-182125", "text": "Шампионът във волейболната Суперлига при мъжете „Нефтохимик 2010“ (Бс) се присъедини към инициативата на редица други клубове в страната за издигане кандидатурата на Любомир Ганев за президент на федерацията и свикване на Извънредно общо събрание. „С дълбоко уважение към постиженията и заслугите на настоящия президент на БФВолейбол, смятаме, че е време той да се отдаде на заслужен отдих. Убедени сме, че ръководството на федерацията трябва да бъде поверено на енергичен и професионален екип, който да си поставя високи цели за развитието на българския волейбол и да преследва тяхното постигане с ясни, прозрачни и ефективни методи“, се казва в съобщение на клуба. По-рано през вчерашния ден други пет клуба заявиха подкрепата си за кандидатурата на Любо Ганев. С това застаналите зад инициативата за промени в ръководството на волейболната централа клубове стават 57. На 28 ноември инициативният комитет внесе искане за свикване на извънредно изборно общо събрание на 16 януари догодина. Управителният съвет на федерацията трябва до две седмици да се произнесе по него.", "date": "2019.11.29", "title": "И шампионът \"Нефтохимик\" подкрепи Любо Ганев"}
{"url": "https://www.monitor.bg:443/bg/a/view/cska-chaka-10-000-na-armijata-za-derbito-s-ludogorec-182134", "text": "Сериозен интерес демонстрират феновете на ЦСКА към билетите за дербито с „Лудогорец“, похвалиха се „червените“. Мачът на стадион „Българска армия“ е в неделя от 18 часа, а талоните са в продажба от седмица. До петък следобяд бяха продадени 4500 билета, съобщиха от ЦСКА за „Монитор“. Очаква се на трибуните да има около 10 000 фенове, а пропуски могат да се закупят и онлайн в мрежата на „Бест Тикетс“, бензиностанциите на OMV, магазините на Office 1, Orange и касите на \"Арена Армеец\", както и от феншопа на стадион „Българска армия“. Цената е 12 лева за сектор „А“, 8 за „В“ и 6 лева за „Г“. Пропуск за ВИП ложата пък струва 130 лева, а деца до 7 години влизат на стадиона безплатно. Мачът е от голямо значение за ЦСКА, който изостава на 11 точки от върха и нова загуба на практика би сложила край на шампионските амбиции на „армейците“. Играчите на Милош Крушчич водят и битка с „Левски“ и „Локомотив“ (Пд) и не могат да си позволят грешна стъпка в дербито.", "date": "2019.11.29", "title": "ЦСКА чака 10 000 на „Армията“ за дербито с \"Лудогорец\""}
{"url": "https://www.monitor.bg:443/bg/a/view/dyrjaven-vestnik-publikuva-ukaza-za-geshev-182138", "text": "В Държавен вестник излезе указа за назначаването на Иван Гешев за главен прокурор. Президентът Румен Радев подписа във вторник решението на ВСС, който преизбра Гешев за обвинител №1. След първото гласуване държавния глава върна решението с мотива, че в надпреварата има само един кандидат. Така Гешев ще поеме в началото на следващата година поста от Сотир Цацаров, който пък бе номиниран за председател на КПКОНПИ. Междувременно депутатът от ДПС Хамид Хамид коментира в ефира на bTV, че в голямата си част протестите срещу избора на Гешев за главен прокурор са били организирани и платени от група обвиняеми или подсъдими лица, които се притесняват явно от правосъдието, пред което ще бъдат изправени. По думите на Хамид другият организатор на протестите е била малка политическа извънпарламентарна партия, която се опитвала грубо да се намеси в избора на главен прокурор, а това било недопустимо.", "date": "2019.11.29", "title": "Държавен вестник публикува указа за Гешев"}
{"url": "https://www.monitor.bg:443/bg/a/view/unker-borisov-e-ot-naj-izkusnite-sred-premierite-182126", "text": "Рисунките наистина могат да кажат хиляди думи. Един от най-изкусните комуникатори сред премиерите, с които съм имал удоволствието да работя, е човек, с когото никога не съм споделял общ език (макар донякъде да се смятам за полиглот): моят приятел Бойко Борисов. Това написа в рубриката Playbook на “Политико” Жан-Клод Юнкер, който в петък изкара последния си работен ден като шеф на Европейската комисия. По този повод той сам описа някои от най-ярките си спомени от годините, в които беше на поста. Сред тях бе и този за рисунка на Борисов, която е закачена в кабинета му. “Когато през 2015 г. той опита да ми обясни важността на твърде сложния проект “Южен поток” за енергийната сигурност на България и нейните съседи от региона, Борисов го направи без брифинг и без да използва думи, а просто чрез няколко драскулки върху лист хартия. Бях толкова впечатлен от творбата му, че я сложих в рамка и я закачих на стената в офиса си като напомняне на важността на енергийната свързаност”, продължава Юнкер. Той разказва още как няколко месеца по-късно българска делегация го  посетила за разговори за българския газов хъб. “Аз гордо им показах, че съм го разбрал благодарение на прекрасните рисувателни умения на премиера им, след което научих, че член на делегацията е направил снимка на рамкираната рисунка и тя е изтекла в българската преса. Не се съмнявам, че скоро бъдещите творения на Бойко ще красят някоя художествена галерия в София”, завършва Юнкер. \"Аз също добре помня този момент от съвместната ни работа. През годините Юнкер нито веднъж не си позволи двоен стандарт към страните членки. Намираше време за проблемите на всеки. Чуваше, помагаше и често се шегувахме заедно\", написа пък Бойко Борисов по подов думите на Юнкер.  ", "date": "2019.11.29", "title": "Юнкер: Борисов е от най-изкусните сред премиерите (ОБНОВЕНА)"}
{"url": "https://www.monitor.bg:443/bg/a/view/klasiraha-zodiite-po-sklonnost-kym-iznevjara-182123", "text": "Хороскопът често се тълкува като предупреждение за това какво се задава в близко бъдеще. И докато всеки сам за себе си решава дали да се довери на подобен род предсказания, масово се възприема, че зодиакалният знак може да издаде кръшкачите, пише в. \"Дейли стар\". За целите на ново проучване от сайта за извънбрачни връзки Illicit Encounters са анализирали данни за 180 000 потребители и са установили, че зодиакалният знак \"говори\" много за изневярата. Направеният анализ е показал, че сред хората, членуващи в сайта, най-висок процент - 16 на сто, са представителите на зодия Козирог. Следват родените под знака на Везни (13 процента) и Рак (11 процента). След тях се нареждат представителите на зодиите Телец (9 процента), Близнаци (8 процента), Лъв (8 процента), Скорпион (8 процента), Овен (7 процента), Дева (6 процента), Риби (5 процента), Водолей (5 процента). На другия полюс са Стрелците - едва 4 процента от потребителите на сайта са представители на тази зодия. \"Козирогът е земен знак и е крайно практичен. Ако представител на тази зодия не се чувства напълно удовлетворен в брака си, решението му е да потърси щастие другаде. Ако се надявате на моногамни отношения, спокойно можете да се обвържете със Стрелец\", казва говорителка на Illicit Encounters.", "date": "2019.11.29", "title": "Вижте кои зодии са най-склонни към изневяра"}
{"url": "https://www.monitor.bg:443/bg/a/view/megan-i-hari-ne-iskat-vtoro-dete-na-ostrova-182124", "text": "Британският принц Хари и съпругата му Меган Маркъл може да вземат сензационното решение да посрещнат второто си дете извън Великобритания, пишат британските таблоиди. Кралската двойка в момента е на 6-месечна почивка в САЩ, след като си признаха, че публичното внимание им се отразява зле. Спекулира се, че Меган е бременна и ще роди второто си дете именно в САЩ. Близки източници дори дават информация за града – Меган иска да посрещне братчето или сестричето на Арчи в родния си Лос Анджелис, защото там се чувствала по-малко самотна. Майка й Дория Регланд и други нейни роднини на херцогинята живеят в града. Преди време стана ясно, че кралската двойка няма да посрещне Коледа с Елизабет Втора. По този начин херцозите на Съсекс нарушават дългогодишната традиция по време на празниците да бъдат с кралицата. За Хари това ще бъде втори път, защото той пропусна Коледата с баба си през 2012 г., когато бе в Афганистан. Ако има някой, който да се радва на тази новина, то това е майката на Меган, при която семейството ще прекара коледните празници. Представител на херцозите на Съсекс потвърди, че Елизабет Втора е проявила разбиране относно решението на внука си и американската му съпруга. Според Ингрид Сюуорд, автор на няколко книги за кралското семейство, кралицата може и да е била до известна степен засегната от поведението на Хари и Меган, но тя е прекалено горда, за да покаже или да каже нещо по въпроса. За разлика от херцозите на Съсекс херцозите на Кеймбридж – принц Уилям и Кейт Мидълтън ще посрещнат Коледа при Елизабет Втора и принц Филип заедно с децата им – Джордж, Шарлот, и Луи. Това е поредното потвърждение, че двамата братя са поели по различни пътища, както заяви Хари неотдавна.", "date": "2019.11.29", "title": "Меган и Хари не искат второ дете на Острова"}
{"url": "https://www.monitor.bg:443/bg/a/view/kanal-pod-jp-linija-ocveti-reka-struma-v-cherveno-182127", "text": "Водата в река Струма е оцветена в червено на територията на Перник в кв. “Хумни дол“, а сигнал за проблема са подали граждани.  Проверяващите са установили, че източникът на замърсяването е канал под жп линията на гара „Разпределителна“. Първоначалните резултати от взетата водна проба на река Струма при моста на гара „Разпределителна“ - температура, разтворен кислород, рН са в норма. Има завишения по показател електропроводимост, заявиха от Министерството на околната среда и водите. Експерти от регионалната инспекцията са направили обход на потенциални промишлени замърсители по течението на реката. Проверени са всички колектори от кв. “Изток“ до центъра на Перник. Експертите от РИОСВ съвместно с представители на община Перник са проверили и предполагаеми замърсители в района над бившия клон „Мир“, „Сини вир“, „Железни заводи“ и „Хумни дол“, уверяват още от екоминистерството. Единият от екипите извърши проверка в „Стомана индъстри“ и „Колхида метал“. При оглед на шахти и колектори не е установено замърсяване на отпадъчните води и на двете дружества, съобщиха от Регионалната инспекция по околна среда и води. Предстои да се изследват всички физикохимични показатели за характеризиране на повърхностните води - pH, електропроводимост, разтворен кислород, наситеност с кислород, БПК5, ХПК, специфични замърсители включително тежки метали и приоритетно опасни вещества. Проверката на екипите продължава.", "date": "2019.11.29", "title": "Река Струма почервеня от канал под жп линия "}
{"url": "https://www.monitor.bg:443/bg/a/view/zapochna-izplashtaneto-na-subsidiite-za-humanno-otnoshenie-kym-jivotnite-182166", "text": "ДФ „Земеделие“ започна изплащане на средства на одобрените за подпомагане кандидати по мярка 14 „Хуманно отношение към животните“ от ПРСР 2014-2020 г. Вече са преведени над 2,2 млн. лева на 210 земеделски стопани. Общо 380 фермери подадоха заявки за второ плащане по мярката. Финансовата помощ на останалите кандидати ще се изплаща поетапно след приключване на всички проверки, които продължават и в момента. Мярка 14 има за цел да осигури по-добър здравен статус на животните и да подобри хигиената при тяхното отглеждане. Заложените дейности трябва да гарантират по-качествени и по-безопасни храни от животински произход, опазване на околната среда, както и повишаване безопасността на труда на фермерите. Субсидиите следва да компенсират частично или изцяло земеделските стопани за направените от тях допълнителни разходи, свързани с отглеждането на едрите и дребни преживни животни (ЕПЖ и ДПЖ). Годишният размер на плащането за говедовъди и биволовъди по подмярка 14.1 „Хуманно отношение към животни в сектор ЕПЖ\" (съгласно НАРЕДБА № 4 от 08.08.2017 г.) е: • за осигуряване на свободна подова площ при индивидуално отглеждане за телета на закрито - 27,46 евро за животно; • за осигуряване на свободна подова площ при индивидуално отглеждане на крави и биволици на закрито - 42,71 евро за животно; • за свободно отглеждане на говеда и биволи над 6 – месечна възраст на открито – 24,54 евро за животно. Годишният размер на плащането за овцевъди и козевъди по подмярка 14.2 „Хуманно отношение към животни в сектор ДПЖ\" е: • за осигуряване на свободна подова площ на закрито - 44,40 евро за животно; • за свободно отглеждане на открито - 22,50 евро за животно. Припомняме, че обработката на подадените заявления се извършва децентрализирано - на регионално ниво, в областните дирекции на фонда (Отдел РРА - РА), от където земеделските стопани – кандидати по мярката, могат да получат допълнителна информация.", "date": "2019.11.29", "title": "Започна изплащането на субсидиите за хуманно отношение към животните"}
{"url": "https://www.monitor.bg:443/bg/a/view/bez-vinovni-za-ada-na-hilzbyro-livyrpul-razshirjava-anfijld-182119", "text": "Съдебно решение за трагедията на стадион „Хилзбъро“ разбуни духовете в Англия. Както е ясно, на 15 април 1989 година по време на мача между „Ливърпул“ и „Шефийлд“ 96 души намират смъртта си, а още 766 са ранени, след като феновете надвишават сериозно капацитета на стадиона и мнозина са премазани. 30 години след най-голямата футболна трагедия на Острова съдът прецени, че единственият обвиняем е невинен. Името му е Дейвид Дъкенфийлд, а по време на трагедията той е бил началник на охраната на стадиона. Той бе привлечен като обвиняем, след като през 2017 година роднини на загиналите заведоха дело, настоявайки да има наказани за инцидента. В момента Дъкенфийлд е на 75 години и пледира невинен пред съда, който в крайна сметка уважи позицията му. Междувременно „Ливърпул“ официално представи плановете си за разширяване на стадион „Анфийлд“. От клуба искат да увеличат със 7000 места капацитета на съоръжението и той да достигне до 61 000. Обект на реконструкцията ще бъде трибуната „Анфийлд Роуд“, която се намира зад една от двете врати, а разходите ще са за общо 60 милиона паунда.", "date": "2019.11.29", "title": "Без виновни за ада на „Хилзбъро“, „Ливърпул“ разширява „Анфийлд“"}
{"url": "https://www.monitor.bg:443/bg/a/view/ledyt-na-vhoda-na-koshera-se-maha-s-nagoreshten-metal-181771", "text": "През декември при нашите условия пчелните семейства са в пълен зимен покой. В семействата няма пило, пчелите са събрани в зимно кълбо и не се нуждаят от помощта на пчеларя.  Затова той само периодично трябва да посещава пчелина, да оглежда разположението на кошерите и само при съборени капаци, повалени от буря или от злосторници кошери, пробити от кълвачи стени и др. да предприема действия за оправянето им. Когато паднат обилни снеговалежи и кошерите се затрупат изцяло, не е необходимо пчеларят да ги открива всеки ден, понеже няма опасност от задушаване на пчелите. Около стените на кошерите и снега се образува кухина, широка 6-8 см, която им осигурява достатъчно въздух. В същото време снегът служи като много добра защита от ниските температури и от ветровете. При уплътняване на снежната покривка, ако тя не се разкъса на равнището на капака на кошера и не се образува връзка между кухината около кошера и външния въздух, пчеларят трябва да направи отвор в снега пред предната страна на кошера (откъм входа) с помощта на кол или дръжка на лопата. През този отвор външният въздух контактува с въздуха в кухината около кошера и пчелите не се задушават. Снегът около кошерите трябва да се почиства, когато започне да се топи през деня и да замръзва през нощта. Тогава се образува плътна ледена кора, под която е уплътнен и самият сняг, в резултат на което силно намалява проникването на въздух. В кухината около кошера и в кошера се повишава влагата, която бързо довежда до влошаване на условията за зимуване на пчелите - именно това налага откриването на кошерите от снега. В случаите, когато има навяване на преспи откъм предната стена на кошерите, снегът трябва да се почиства наскоро след навяването, защото входът се запушва, атмосферният въздух няма връзка с въздуха в кошера, пчелите може да се задушат и да загинат. Ако на входовете навее сняг дори и с малка дебелина, от топлината на въздуха в кошера той се разтопява леко, а през нощта замръзва, поради което се образува ледена кора, която плътно запушва входа. При продължително задържане на тази ледена кора може да се стигне до задушаване на пчелите. Ето защо в подобни случаи входовете трябва да се почистят наскоро след падането на снега. Най-добре е отстраняването на ледената кора от входовете да става с нагорещено на огън или бензинова лампа или газова горелка метално парче. То стопява леда, без да се раздразват пчелите. При използването на остър нож или на длето чукането силно дразни пчелите. За да не замръзва сняг на входа, още при зазимяването кошерите се наклоняват леко напред. Това позволява водата от разтопения сняг да изтича към прилетната дъска навън, с което се избягва плътното запушване на входа с ледена кора. Неправилна е практиката на някои пчелари да измитат прилетните дъски на кошерите след всеки снеговалеж. Честото безпокоене на пчелите при измитането влошава зимуването им, а опасност от задушаване няма, тъй като входовете не са запушени.", "date": "2019.11.29", "title": "Ледът на входа на кошера се маха с нагорещен метал"}
{"url": "https://www.monitor.bg:443/bg/a/view/pojar-ovygli-jena-v-doma-j-182111", "text": "Овъглено тяло на жена е открито от огнеборци при потушаване на пожар в къща, която се намира близо до центъра на Враца. Сигнал за огнената стихия е подаден на горещия телефон 112 към девет часа вечерта в четвъртък, съобщиха от областната дирекция на МВР. В къщата живеели на семейни начала 63-годишна вдовица и мъж, който не е пострадал. Все още се изясняват причините за пожара. Според една от версиите, огънят може да е тръгнал от печка на дърва, с която стопаните на жилището се отоплявали. Съседи, които се обадили за помощ пък разказват, че жената е загинала, защото се е опитала да гаси пламъците, вместо да излезе навън.", "date": "2019.11.29", "title": "Пожар овъгли жена в дома й"}
{"url": "https://www.monitor.bg:443/bg/a/view/toto-pechalbi-tiraj-95-182108", "text": "„6 от 49“: Числа - 24, 31, 37, 40, 44, 46. Печалби: 6 – няма, 5 – 9 по 2738,30 лв., 4 – 322 по 76,50 лв., 3 – 6349 по 5,40 лв. ДЖАКПОТ: 3 218 554,48 лв.  Числа: 2, 10, 15, 30, 31, 33. Печалби: 6 – няма, 5 – 2 по 4925,20 лв., 4 – 190 по 51,80 лв., 3 – 3647 по 3,90 лв. ДЖАКПОТ: 652 152,05 лв.  I теглене: 2, 18, 23, 34, 35. Печалби: 5 – 4 по 4979,20 лв., 4 – 213 по 107,90 лв., 3 – 5741 по 5,90 лв. II теглене: 1, 2, 5, 14, 24. Печалби: 5 – 1 по 19 916,60 лв., 4 – 152 по 151,20 лв., 3 – 5246 по 6,40 лв.  Позиция - 1, 2, 6; Цифра – 9, 7, 6. Печалби: 3 – 10 по 2715,30 лв., 2 – 1411 по 19,20 лв. ДЖАКПОТ: няма. : 9, 11, 34, 40, 46; Зодия 3 – Близнаци. Печалби: 5+1 – няма, 5 – няма, 4+1 – няма, 4 – 3 по 500,00 лв., 3+1 – 16 по 100,00 лв., 3 – 91 по 10,00 лв., 2+1 – 184 по 5,00 лв., 1+1 – 1046 по 1,50 лв., 2 – 2137 по 0,80 лв., 0+1 – 1854 по 1,00 лв. ДЖАКПОТ: 3 000 000,00 лв.  Година 69, месец 06, дата 29, ден 3. Печалби: I група – няма, II група – няма, III група – няма, IV група – 5 по 44,90 лв., V група – 7 по 32,10 лв., VI група – 5 по 35,90 лв., VII група – 17 по 13,20 лв., VIII група – 40 по 4,50 лв., IX група – 30 по 9,00 лв., X група – 67 по 4,70 лв., XI група – 208 по 1,70 лв., XII група – 218 по 2,10 лв., XIII група – 410 по 2,30 лв., XIV гр. - 1151 по 1,30 лв., XV група – 2388 по 1,10 лв. ДЖАКПОТ: 26 785,76 лв.  ", "date": "2019.11.29", "title": "Тото печалби, тираж № 95"}
{"url": "https://www.monitor.bg:443/bg/a/view/ludogorec-njama-da-igrae-za-raven-s-ferencvarosh-182150", "text": "“Лудогорец“ ще реши в последния кръг съдбата си в Лига Европа, след като направи 1:1 с ЦСКА в Москва. Равенството остави „орлите“ на второто място в група „Н“, а помощ дойде и от испанския „Еспаньол“, който измъкна 2:2 от „Ференцварош“ с гол в последната секунда. Така „Лудогорец“ има аванс от една точка пред унгарците, а двата тима излизат в директна битка за класиране в последния кръг. Мачът е в Разград на 12 декември и „Лудогорец“ просто трябва да не загуби, за да си осигури евромачове и през пролетта. Треньорът на шампионите Станислав Генчев бе категоричен, че тимът му няма да излезе на терена срещу „Ференцварош“ с мисъл за равенство, а ще търси победата. „Ще играем само за победа, няма да правим сметки. Единствено се надявам да нямаме проблеми с контузени футболисти“, заяви Генчев. Той бе подкрепен и от вратаря Пламен Илиев, който направи важни спасявания в мача с ЦСКА (Москва). „Ако излезем срещу „Ференцварош“ с мисъл за равенство, ще загубим“, категоричен бе националът. Междувременно в лагера на ЦСКА (Москва) бяха сериозно афектирани, че не успяха да вземат реванш за загубата от „Лудогорец“ с 1:5 в първия мач. Треньорът Виктор Гончаренко обаче призна, че равенството е справедлив резултат. „Всички бяхме убедени, че можем да бием „Лудогорец“ с 4:0, но не стана. Мачът отразява цялостното ни представяне в турнира – много усилия, но без резултат“, допълни треньорът на „армейците“, които вече нямат шансове да продължат в следващата фаза и приключват с евроучастието си за този сезон.", "date": "2019.11.29", "title": "\"Лудогорец\" няма да играе за равен с \"Ференцварош\""}
{"url": "https://www.monitor.bg:443/bg/a/view/marija-gabriel-syzdavame-evropejsko-obrazovatelno-prostranstvo-do-2025-g-182112", "text": "Създаването на европейско образователно пространство до 2025 г.е сред приоритетите на еврокомисаря по научни изследвания, иновации, образование, култура и младежи Мария Габриел. Тя заяви това по време на конференция на тема „Ролята на образованието за насърчаване на фундаменталните ценности на ЕС“. \"За нас е много важно да стимулираме и запазим езиковото многообразие, в него се крият култура и традиции. Съчетавайки културите, запазваме уникалността на всяка държава членка, регион и места общност.\", заяви Габриел. Първата ни инициатива в тази насока е за създаването на европейски университетски мрежи. \"Искаме в рамките на следващите три години всички заедно - академичната общност, частният сектор, младите хора, научните изследователи ясно да ни кажат от какво се нуждаем. Искаме да обединим висши учебни заведения в цяла Европа, така че студенти, докторанти, преподавали, изследователи от различни дисциплини да работят и учат заедно, да имат възможност различните степени да бъдат придобивани от различни институции в различна държава членка. \", обясни за предимствата сливането на висши училища от различни европейски страни. Габриел изрази надеждата си, че в рамките на втората покана, която тече до февруари, и България да намери своето място в европейските университетски мрежи. След като стана ясно, че страна ни не е одобрена при първата покана, просветният министър Красимир Вълчев провокира българските вузове да слеят, за да имат по-голям шанс да бъдат одобрени за тази възможност. Той обаче обясни, че до момента не са водени такива разговори.  За да бъде улеснен обменът на данни от обучението на студентите в чужбина еврокомисарят има за цел до 2021 г. да бъде създадена електронна европейска студентска карта. \"Бихме искали младите хора да имат на едно място информация преди, по време и след престоя си в чужбина\", обясни Габриел.  Работата на еврокомисаря по научни изследвания, иновации, образование, култура и младежи през първата година от мандата ѝ ще включва и актуализация на планът за действие за цифрово образование.\" В него бяха зададени три приоритета - по-добро използване на цифровите технологии за предаване и учене, развиване на цифрови компетентности и умения и подобряване на образованието чрез обмен на данни\", припомни Габриел. Предстои да бъде поставен и акцент върху свързаността на училища. \"Ще се радвам да срещна по - голяма подкрепа идеята ми Wi-Fi for you да бъде за всички европейски училища\", посочи еврокомисарят и изрази ненадежда да срещне подкрепа от ЕК. Посочи, че България е пионер в това отношение.  Габриел избори трите успешни инициативи към плана за действие. Едната европейската седмица на кодирането, като нейната цел е 50% от европейски училищата да бъдат включени в нея. Тази година в нея са се провели над 70 000 събития в 15% от школата. В плана е включвана и европейската коалиция за цифрови умения, чиято цел е да  обучи 1 млн. европейци на цифрови умения. Тя е вече е преизпълнена, тъй като такива са предоставени на 11 млн. Габриел посочи още, че в  нейната пилотната инициатива \"Цифрови възможности\", по която се осигуряват стажове на студентите са се включили над 7200 младежи. Така тя вече е преизпълнила целта от 6000 студенти да се включват до 2020-а. \"Тази програма ще получи своето продължение и в рамките на следващия мандат на Европейската комисия\", разкри еврокомисарят. Личната ѝ кауза пък е повече жени да бъдат включени в в сферата на новите технологии, тъй като сега те са едва 17%. Габриел посочи, че България пък е на първо място по този показател. Достъпът до достоверна информация и медийната грамотност също са сред дейностите, по които ще продължи да работи. \"Ще искам да обърнем внимание на само на цифровия план и европейските университети, а и на Европейския институт за иновации и технологии. Моето впечатление е, че той не е достатъчно добре познат\", обясни още за приоритетите си Габриел. Бюджет му за следващия период възлиза на 3 млрд. евро, като ще бъде включен и проект, който да е насочен към образованието.\" Ще бъде обърнато внимание на регионите, които остават изолирани.\", подчерта тя. В сферата на еколната среда пък еврокомисарят има за цел да бъде създадена програмата \"Зелен Еразъм\". Младите хора ще могат да посочват как те виждат своя принос в опазването на света, в който живеем. Габриел обясни, че това не означава единствено, че младите няма да използват самолета при осъществяването на мобилността, каквато е била първоначалната идея. Дейностите на Мария Габриел ще бъдат свързани с предизвикателства на новото време. \"Днес сме изправени пред нови предизвикателства. Те са три - цифровизацията, която е част от нашето настояще, но от нас зависи как ще го контролираме. Климатичните промени и   младите ще са силно ангажирани с това предизвикателство. Несъмнено Демографските показатели - всички искаме нашите ни таланти да творят, да създават и да се развиват в страната си или в Европа.\", каза тя. ", "date": "2019.11.29", "title": "Мария Габриел: Създаваме европейско образователно пространство до 2025 г."}
{"url": "https://www.monitor.bg:443/bg/a/view/otklonjavat-chast-ot-vodata-ot-vladajskija-kanal-za-pernik-182114", "text": "До следващия вторник от Владайския канал ще бъде отклонена част от водата за Перник. Все още не са готови резултати от пробите от яз. Долна Диканя, ако водата е с добри качества това ще е дългосрочния вариант за снабдяване, обяви регионалният министър Петя Аврамова днес в парламента. Експерти работят по мерки за допълнително водоснабдяване в дългосрочен план, до понеделник ще бъдат представени два варианта от различни екипи. След това ще бъдат разгледани от експертен съвет към министерството. Режимът в Перник трябва да бъде сменен, смята Аврамова. На 22 ноември при кмета на града е внесено ново предложение от ВиК операторът. Предвижда се перничани да имат вода от 15 до 22 часа вместо два пъти, както е момента. \"ВиК мрежата е на решето с 40 аварии, не искам с хидравличните удари да предизвикваме изкуствено аварии, както и да губим вода\", заяви министърът и обяви, че очаква кметът Станислав Владимиров. По време на парламентарния контрол Аврамова коментира, че дълги години не са правени ремонти на мрежата, което е основата причини за влошеното водоподаване. Отпуснатите 2,7 млн. лева от правителството ще отидат за пречиствателна станция, проектът на ВиК дружеството ще се актуализира за т. нар. \"утаители\" за гарантиране на качеството но питейната вода. В дългосрочен план за намаляване на загубите ще се разчита на 22 млн. лева европейски средства по ОП \"Околна среда\".", "date": "2019.11.29", "title": "Отклоняват част от водата от Владайския канал за Перник"}
{"url": "https://www.monitor.bg:443/bg/a/view/kardinal-sandri-pristiga-v-sofija-povishavat-ranga-na-sofijskata-ekzarhija-182115", "text": "Столичната апостолическа екзархия за католиците от източния обред у нас е издигната в ранг на епархия с патрон свети Йоан ХХІІ, известен като Българския папа, а за първи епархиен епископ е назначен досегашния екзарх, монсеньор Христо Пройков, съобщи в Стара Загора проф д-р Светлозар Елдъров. През декември в София ще пристигне  кардинал Леонарди Сандри, префект на Конгрегацията за Източните църкви. Проф. Елдъров представи в Града на липите изследване, посветено на 120-та годишнина от създаването на старозагорската католическа енория, дело на филоложката Станка Битлиева и отец Мартин Илек от Ордена на салезианите. Припомнено бе че основите на енорията са поставени от монаси-възкресенци, които през 1863 година създават католическо училище в Одрин. Там се е обучавала и бабата на Станка Битлиева, която десетилетия е работила като акушерка в тополовградско и региона.Пристигането на чешките монаси е било свързано с 1000 години от великоморавската мисия на светите братя Кирил и Методий . Точно славянските просветители стават и патрон на старозагорската католическа църква, която е била затворена след 9 септември 1944 година и отваря врати половин век по-късно, когато в Града на липите пристигат представители на ордена на салезианите на дон Боско. Към момента на територията на Старозагорска област има около 2 000 католици, в Стара Загора те са малко над 100, но това не пречи четиримата свещеници, сред тях и един индиец да работят масирано сред децата от ромската махала Лозенец. Над 300 са мургавите хлапета, които през последните няколко години са били обхванати от мисионерите, коментира отец Мартин Илек, 1/10 от тях са били кръстени. В района на ромската махала мисията изгражда огромен католически комплекс в който освен храм ще има училище с общежития и спортни игрища  за възпитаниците на ордена. Инвестицията надхвърля 2 млн евро основно от дарение, комплексът трябва да бъде завършен през 2022 година. По думите на отец Илек в квартала силно присъствие имали евангелските деноминации, съвсем отскоро в едно от училищата там започнал  да преподава и свещеник от БПЦ. „Нямаме проблеми с останалите деноминации макар децата често да сменят предпочитанията си под натиска на родителите си. По важното за нас е те да получат образование и да си намерят работа. По-трудното е с момичетата, които твърде рано стават майки. Не държим да ги покръстим, занимаваме се както с циганчета така и с турчета. Поддържаме нормални контакти със старозагорската митрополия, поканили сме владиката Киприан за 15 декември, когато епископ Пройков ще отслужи тържествена литургия за 120-та годишнина на енорията ни!“, коментира на чист български език салезианинът. И до сега представители на ордена не знаят кой е подпалил микробуса им „Фолксваген Транспортер“, паркиран в съседство с офиса им на метри от сградата на старозагорското кметство на улица „Княз Борис Първи“. Возилото бе опожарено около полунощ на 2 април т.г., тогава от фондация „Дон Боско България“, съобщиха че рано заранта на следващия ден колата трябвало да пътува за бежанския лагер в Харманли, където предстоял футболен турнир за децата на емигрантите от Близкия Изток.Образувано беше досъдебно производство за умишлен палеж, но до момента няма открит извършител или поръчител на престъплението.С помощта на дарители от Чехия орденът наскоро се сдобил с нов автомобил. От ордена на салезианите се надяват за откриването на комплекса им в Стара Загора да дойде папа Франциск, макар Светият отец вече да беше на посещение у нас тази година.", "date": "2019.11.29", "title": "Кардинал Сандри пристига в София, повишават ранга на софийската екзархия"}
{"url": "https://www.monitor.bg:443/bg/a/view/amerikanskija-universitet-v-blagoevgrad-otpraznuva-za-poreden-pyt-denja-na-blagodarnosta-182118", "text": "С традиционната вечеря в Благоевград снощи студенти, преподаватели и работещи в Американския университет в България (АУБ) отбелязаха за пореден път Деня на благодарността. По традиция бяха сервирани печена пуйка със сладко от боровинки, картофено пюре и тиквен пай. След кратка реч, в духа на традицията и на семейния празник, вр.и.д. президент на АУБ д-р Дейвид Еванс разряза празничната пуйка. Денят на благодарността се празнува в САЩ на четвъртия четвъртък на месец ноември и е ден за благодарност за реколтата и за всичко хубаво през изминалата година, посочиха от АУБ. През 1953 година компанията \"Суонсън\" е имала толкова много екстра количество пуйки /260 тона/, че един продавач им е казал, че трябва да ги опаковат в алуминиеви подноси с други продукти, като сладки картофи и да ги доставят по домовете на хората и така \"телевизионната вечеря\" била родена. От 1947 година Националната федерация за пуйки ежегодно подарява на президента на САЩ жива пуйка. Той я \"помилва\" и й позволява да изживее дните си в историческа ферма. От Американския университет допълниха, че според историци традицията съществува още от времето на Линкълн, когато неговият син го помолил да помилва птицата, която е трябвало да бъде на семейната трапеза за Коледа, спорейки, че тя има същите права за живот, както всеки друг. Линкълн се съгласил и пуйката оцеляла. В университета в момента преподават близо двадесет преподаватели от САЩ, студентите от там също са приблизително толкова. За да отбележат празника, към тях ще се присъединят студенти, идващи от над четиресет държави. Пъстрата общност в АУБ е единна и затова независимо от коя държава са младежите, те винаги почитат и се включват в отбелязването на празници, различни от техните, казват още от университета. Така те опознават различни култури, без да се налага да напускат пределите на Благоевград.", "date": "2019.11.29", "title": "Американския университет в Благоевград отпразнува Деня на благодарноста"}
{"url": "https://www.monitor.bg:443/bg/a/view/vivacom-podarjava-5000-mv-do-kraja-na-dekemvri-182109", "text": "За да зарадва своите клиенти за коледните празниците VIVACOM, им предоставя възможност да се възползват от безплатен интернет пакет в продължение на 5 уикенда. Подаръчният пакет включва 5000 МВ, които могат да бъдат активирани още днес (29 ноември), през приложението MyVIVACOM (налично за Android и iOS). Коледните мегабайтите могат да се използват само през уикендите. Необходимо е пакетът да се активира всяка седмица, в която клиентите желаят да ги използват. От 5000 безплатни мегабайта могат да се възползват всички абонати на VIVACOM през всеки уикенд до 29 декември. С допълнителните пакети, телекомът осигурява повече мегабайти на клиентите си, за да слушат любимите си коледни песни, да намират нови и интересни идеи за декорация и да споделят всички важни моменти с близките си.", "date": "2019.11.29", "title": "VIVACOM подарява 5000 МВ до края на декември"}
{"url": "https://www.monitor.bg:443/bg/a/view/italianci-si-izbraha-mis-hitler-2019-182100", "text": "Двайсет и шест годишната Франческа Рици от намиращото се недалеч от Милано градче Поцо Д’Ада бе избрана за „Мис Хитлер 2019“ на организиран от социална мрежа „он лайн“ конкурс за красавици – неофашистки. Русокосата дама е активистка на разкритата от силите за сигурност засега нелегална политическа формация – Италианска национал-социалистическа работническа партия. През миналия август Франческа се е изявила с доклад на конференция в Лисабон, на която са били очертани пътищата за обединяване на крайно десните сили в Португалия, Испания и Италия. По време на осъществената вчера от специалните служби и антитерористите операция с кодова название „Черни сенки“ беше арестуван 57 годишен мъж, а 19 души бяха уведомени, че са подследствени. Всички те са набедени от прокуратурата в сицилианския град Калтанисета, която започва разследването преди повече от година след атентат в близък лагер за мигранти, че са основатели на нелегалната засега Италианска национал-социалистическа работническа партия. Според магистратите това е подривна формация, проповядваща неофашистка, ксенофобска и антисемитска идеология, която се е занимавала активно с пропагандиране на идеите си и с агресивен проселетизъм на територията на цялата страна. В същото време организацията е събирала огнестрелно оръжие и експлозиви, като е обучавала симпатизантите си как да боравят с тях в нарочен чат с име „Мilitia“. Прокуратурата ще реши какви обвинения да повдигне на подследствените, след предстоящите им разпити и след като се запознае подробно с материалите, събрани при обиските вчера в техните домове. Това, което прави впечатление на политическите наблюдатели на днешните италиански вестници, е фактът, че много от членовете на Национал – социалистическата работническа партия са жени. При това на отговорни позиции, защото освен изявяващата се на международната „черна“ сцена „Мис Хитлер 2019“, дама е и смятаната за идеолог на формацията 48-годишна жителка на близко до Верона градче. Та тя била известна сред съмишлениците си с избраната от самата нея титла „Старши сержант на Хитлер“.", "date": "2019.11.29", "title": "Италианци си избраха „Мис Хитлер 2019“"}
{"url": "https://www.monitor.bg:443/bg/a/view/trygna-radio-v-romsko-shkolo-hlapeta-vodjat-predavanija-182116", "text": "Първото на територията на Старозагорска област школско радио „Междучасие“  направи своя прощъпулник в СУ „Христо Смиренски“, където почти на сто процента от  учениците са от ромски произход. Идеята е на работещата вече втора година там по програма „Заедно час“ бивша телевизионерка Силвия Колева. На този етап предаването е веднъж седмично за 15 минути в голямото междучасие. Използват се монтираните преди години радиоточки в класните стаи и училищния двор, а апаратната е в стаята на преподавателите. Засега предаванията ще се излъчват на запис. Около 15 момичета и момчета от 4-и 7 – и клас са пожелали да се включат в реализацията на инициативата. За музикално оформление младите журналисти използват популярната песен  „Междучасие“ в изпълнение на Васил Найденов. Първият сигнал е прозвучал тази седмица, през следващата темата ще бъде посветена на радиото като средство за комуникация. Идеята да се насърчи интересът на тийнейджърите към изучаването на българския език, защото на практика по-голямата част от школските възпитани предпочитат да говорят на матерния си език и това прави контактите с тях неособено лесни, коментира Силвия , която се надява да срещне подкрепа както от институциите, така и от професионалистите в местните радиа.", "date": "2019.11.29", "title": "Тръгна радио в ромско школо, хлапета водят предавания"}
{"url": "https://www.monitor.bg:443/bg/a/view/vankuvyr-zabranjava-plastmasovite-slamki-i-najlonovite-torbichki-ot-dogodina-182113", "text": "Ванкувър одобри снощи забрана за използването на пластмасови сламки и найлонови торбички от април догодина, ставайки първият голям канадски град, който приема такава широкомащабна забрана, съобщиха градските власти, цитирани от „Ройтерс“. Решението, чиято цел е намаляване на използването на найлонови торбички и пластмасови изделия за еднократна употреба, е част от тенденцията в много страни, насочена срещу замърсяването с пластмасови отпадъци. Канадският премиер Джъстин Трюдо обяви през юни планове до началото на 2021 година да бъдат забранени някои пластмасови изделия за еднократна употреба като сламки, торбички и прибори за хранене. Монреал въведе забрана за някои видове найлонови торбички през 2018 година. Ванкувър уточни, че пластмасовите сламки и найлоновите торбички представляват 3 процента от боклука по бреговете му всяка година. Почти 90 процента от пластмасовите отпадъци в Канада отиват на сметището или в околната среда според проучване, поръчано от правителството по-рано тази година. Пластмасовите сламки ще бъдат забранени от 22 април 2020 г., а торбичките, включително направените от биоразградими материали, ще бъдат забранени от 1 януари 2021 г.. След като влезе в сила забраната за торбичките, магазините могат да продават хартиените торбички за 0,15 канадски долара (0,1128 долара) през първата година и да вдигнат цената до 0,25 канадски долара след това. Чашите за еднократна употреба и приборите не са забранени, но чашите ще струват 0,25 канадски долара от януари 2021 г.", "date": "2019.11.29", "title": "Ванкувър забранява пластмасовите сламки и найлоновите торбички от догодина"}
{"url": "https://www.monitor.bg:443/bg/a/view/ti-i-lidl-za-po-dobyr-jivot-razdade-155-hil-lv-182103", "text": "Ежегодната социално отговорна инициатива \"Ти и Lidl за по-добър живот\" раздаде 155 хил. лв. В тазгодишното издание участие взеха 214 организации от 92 населени места. Инициативата цели да помогне на хора от различни региони да водят по-пълноценен начин на живот, като финансира различни области - образование, околна среда, активен начин на живот и историческо наследство. Сумата от 155 хил. е набрана от отделяните С парите ще бъдат подкрепени нови 22 проекта в 25 населени места в страната. Всяка одобрена гражданска организация ще получи до 10 000 лв., които да използва в срок от 1 година, за да реализира идеята си. Отличените през 2019 г. проекти са: 8 - за култура; 7 - за образование; 4 - за сфера околна среда и 3 проекта за активен начин на живот. Един от най-интересните проекти в сферата на образованието е този на Народно читалище \"Зора\", Сливен, което получава 8 000 лв.за утвърждаване на библиотека \"Зора\" като център за неформално образование на местната общност. Читалището ще се специализира в обучение за работа с мобилни устройства и ел. четци на възрастни хора и детска занималня. За поредна година Географ БГ - център за знания, е от наградените в сферата. Получените 7000 лв. ще бъдат използвани за професионална квалификация на 80 учители чрез съвременни и иновативни арт технологии. В сферата на околната среда ще обърнат Народно читалище \"Просвета 1909\", Белозем, ще използва средствата за опазване на щъркелите в селото. Повишаването на числеността на редките соколчета и разпространението им в нови територии ще бъде гарантирано от Сдружение \" Природен парк Сакар\", с. Левка (Свиленград). \"Проектите не намаляват, а се подобряват\", коментира радостно изпълнителният директор на Lidl Милена Драгийска. След обявлението си продължи да връчва чековете на разнообразните граждански организации в областта на културата и активния начин на живот. \"Лена, не мога да затворя музея, пълен е с хора!\" с тези думи започва приказката за къщата музей на Гео Милев в Стара Загора. Клуб \"Отворено общество Стара Загора\" ще използва получените средства за създаване на интерактивен екскурзовод, който да утвърди музея като съвременно арт изкуство. Поздрав от миналото се опитват да запазят организация \" Бъдеще за Никюл\", с. Никюл. Паричната награда ще подпомогне запазването и експонирането на писмото на императорите Септимий Север и Каракала до жителите на Никополис ад Иструм. Народно читалище \"Искра - 1860\", Казанлък ще се включи със заснемане на старите къщи в града, с цел документиране на изчезващото архитектурно наследство на Казанлък. Активният начин на живот ще се изразява в Финансиране получават - Сдружение \"УН 122 ОУ Николай Лилиев\"(София), УН при СУ \" Любен Каравелов\", Добрич. Безплатна интерактивна онлайн карта на пешеходните и велосипедни маршрути в планината Беласица ще бъде предложена на любителите на еко туризма. Вносителят на проекта С раница и колело в Беласица е Българска фондация \"Биоразнообразие\" (София) Специален гост на събитието бе вицепремиерът Томислав Дончев. „Благодарение на проектите, които са реализирани, сме успели някъде да събудим обществената енергия\", коментира той. Изненада за гостите на събитието бяха подготвили \"Тамбури дрънкат\" - едни от миналогодишните победители. Равносметката след третото издание на инициативата е 73 подкрепени проекта в 44 населени места от общия фонд 545 хил. лв.", "date": "2019.11.29", "title": "\"Ти и Lidl за по-добър живот\" раздаде 155 хил. лв."}
{"url": "https://www.monitor.bg:443/bg/a/view/vijte-koi-otbori-veche-stignaha-eliminaciite-v-liga-evropa-182101", "text": "В пет групи на турнира Лига Европа са ясни и двата отбора, които продължават към елиминациите. Вижте които са те. Резултати от 5-ия кръг на груповата фаза в Лига Европа: Севиля (Испания) - Карабах (Азер) 2:0 Дюделанж (Люксембург) - АПОЕЛ (Кипър) 0:2 Класиране: 1. Севиля 5 5 0 0 14:2 15 - класира се 2. АПОЕЛ 5 2 1 2 9:8 7 - класира се 3. Карабах (Аз) 5 1 1 3 7:10 4 4. Дюделанж 5 1 0 4 7:17 3 Лугано (Швейц) - Копенхаген (Дания) 0:1 Мальмо (Швеция) - Динамо Киев (Украйна) 4:3 Класиране: 1. ФК Копенхаген 5 2 3 0 5:3 9 2. Малмьо ФФ 5 2 2 1 7:6 8 3. Динамо Киев 5 1 3 1 6:6 6 4. Лугано 5 0 2 3 1:4 2 ФК Краснодар (Русия)- Базел (Швейцария) 1:0 Трабзонспор (Турция)- Хетафе (Испания) 0:1 Класиране: 1. Базел 5 3 1 1 10:4 10- класира се 2. Хетафе 5 3 0 2 5:4 9 3. Краснодар 5 3 0 2 7:8 9 4. Трабзонспор 5 0 1 4 3:9 1 Спортинг Лисабон - ПСВ Айндховен 4:0 Розенборг (Норвегия) - ЛАСК Линц (Авст) 1:2 Класиране: 1. Спортинг Лисабон 5 4 0 1 11:4 12 - класира се 2. ЛАСК Линц 5 3 1 1 8:4 10 - класира се 3. ПСВ Айндховен 5 2 1 2 8:11 7 4. Розенборг 5 0 0 5 2:10 0 Селтик (Шотландия) - Рен (Франция) 3:1 Лацио (Италия) - Клуж (Румъния) 1:0 Класиране: 1. Селтик 5 4 1 0 10:4 13 - класира се 2. ЧФР Клуж 5 3 0 2 4:4 9 3. Лацио 5 2 0 3 6:7 6 4. Рен (Фр) 5 0 1 4 3:8 1 Арсенал (Анг) - Айнтрафт Франкфурт 1:2 Витория Гимараеш (Порт) - Стандарт Лиеж 1:1 Класиране: 1. Арсенал 5 3 1 1 12:5 10 2. Айнтрахт Франкфурт 5 3 0 2 6:7 9 3. Стандарт Лиеж 5 2 1 2 6:8 7 4. Витория Гимараеш 5 0 2 3 4:8 2 Йънг Бойс (Швейцария)- Порто (Португалия) 1:2 Фейенорд Ротердам (Холандия)- Глазгоу Рейнджърс (Шотландия) 2:2 Класиране: 1. Глазгоу Рейнджърс 5 2 2 1 7:5 8 2. Порто 5 2 1 2 5:7 7 3. Йънг Бойс 5 2 1 2 7:6 7 4. Фейенорд 5 1 2 2 5:6 5 ЦСКА М (Русия)- Лудогорец (България) 0:0 Ференцварош (Унгария)- Еспаньол (Испания) 1:1 Класиране: 1. Eспаньол 5 3 2 0 11:2 11- класира се 2. Лудогорец 5 2 1 2 9:9 7 3. Ференцварош 5 1 3 1 4:6 6 4. ЦСКА Москва 5 0 2 3 2:9 2 Сент Етиен (Франция)- Гент (Белгия) 0:0 Олександрия (Украйна)- Волфсбург (Германия) 0:1 Класиране: 1. Гент 5 2 3 0 9:6 9- класира се 2. Волфсбург 5 2 2 1 8:7 8- класира се 3. Сент Етиен 5 0 4 1 6:7 4 4. Александрия 5 0 3 2 5:8 3 Истанбул Башакшехир (Турция)- Рома (Италия) 0:3 Волфсбергер (Австрия)- Борусия Мьонх (Германия) 0:1 Класиране: 1. Бор. Мьонхенгладбах 5 2 2 1 5:7 8 2. Рома 5 2 2 1 10:4 8 3. Истанбул Башакшехир 5 2 1 2 5:8 7 4. Волфсбергер AK 5 1 1 3 5:6 4 Брага (Португалия)- Уулвърхямптън (Англия) 3:3 Бешикташ (Турция)- Слован Бр (Словакия) 2:1 Класиране: 1. Брага 5 3 2 0 11:7 11- класира се 2. Уулвърхямптън 5 3 1 1 7:5 10- класира се 3. Слован Братислава 5 1 1 3 8:9 4 4. Бешикташ 5 1 0 4 6:11 3 Астана (Казахстан)- Манчестър Юнайтед (Англия) 2:1 АЗ Алкмаар (Холандия)- Партизан (Белград, Сърбия) 0:2 Класиране: 1. Манчестър Юнайтед 5 3 1 1 6:2 10- класира се 2. АЗ Алкмаар 5 2 3 0 15:4 9- класира се 3. Партизан 5 1 2 2 6:9 5 4. ФК Астана 5 1 0 4 3:15 3", "date": "2019.11.29", "title": "Вижте кои отбори вече стигнаха елиминациите в Лига Европа"}
{"url": "https://www.monitor.bg:443/bg/a/view/sin-ubi-bashta-si-182110", "text": "Син уби баща си във вилата, в която възрастният човек живеел във врачанските лозя. Още се уточнява кога е извършено тежкото престъпление, но сигнал за смъртта на 77-годишния човек е подаден в четвъртък вечерта, съобщиха от областната дирекция на МВР. Обадила се дъщерята на стареца, която отишла да види какво става с него тъй като от няколко дни той не отговарял на телефонните й позвънявания. При направения оглед съдебен лекар е установил много наранявания по трупа, допълват от полицията. След бързи оперативно-следствени действия е установено, че  съпричастен към извършеното престъпление е синът на пенсионера. 50-годишният мъж е арестуван. Тепърва се изясняват мотивите за убийството и кога точно то е извършено. На сина е назначена и психиатрична експертиза, за да се разбере дали той е вменяем или страда от душевно заболяване.", "date": "2019.11.29", "title": "Син уби баща си"}
{"url": "https://www.monitor.bg:443/bg/a/view/preminavashtite-prez-gara-iskyr-vlakove-se-dvijat-sys-zakysnenie-182105", "text": "От 05:10 ч. всички влакове, които преминават през гара Искър, се движат със закъснение. Причината за затрудненията в движението са свързани с възникнала повреда в захранването на контактната мрежа,съобщиха от държавния превозвач. От БДЖ е създадена организация за обслужване на композициите с дизелов локомотив. Два влака са отклонени през гара Столник. От 08:48 ч. е възстановено движението на влаковете с електрически локомотиви в участъка на възникналата повреда и постепенно се нормализира преминаването на композициите. Аварийни екипи на ДП „Национална компания железопътна инфраструктура” работят по отстраняването на повредата. Клиентите на БДЖ могат да получат актуална информация за движението на влаковете от електронното табло на официалната страница на дружеството, което предоставя данни в реално време (http://live.bdz.bg/) или на националния информационен телефон 0700 10 200. Националният железопътен превозвач се извинява на своите клиенти за създаденото им неудобство.", "date": "2019.11.29", "title": "Преминаващите през гара Искър влакове се движат със закъснение"}
{"url": "https://www.monitor.bg:443/bg/a/view/sharl-mishel-poe-shtafetata-ot-donald-tusk-nachelo-na-evropejskija-syvet-182102", "text": "Председателят на Европейския съвет Доналд Туск предаде днес ръководството на институцията на Шарл Мишел, съобщи БТА. Мандатът на председателя на Европейския съвет е две години и половина с възможност да бъде удължен само веднъж. Преди пет години не подозирах, че сценарият на моя мандат ще бъде като писан от Алфред Хичкок, пошегува се Туск. Той отбеляза, че от 2015 г. насам ЕС е преживял няколко кризи - на еврозоната, с мигрантите, покрай събитията в Украйна, възхода на \"Ислямска държава\" и решението на Великобритания да се оттегли от Общността. Гордея се, че в последните пет години служих на Европа. Това е най-доброто място на света. Европа ще остане такава, докато бъде континент на свободата и законността, добави Туск. Той заяви, че общата европейска цел е единството. Туск предаде на Мишел звънеца, с който се откриват заседанията на държавните и правителствените ръководители на страните от ЕС. На свой ред Мишел изрази желанието си да направи всичко по силите си за разбирателство между държавите в ЕС. Европа може да бъде по-самоуверена на световната сцена, можем не само да четем, а и да пишем вестникарските заглавия, добави той. Доскорошният белгийски премиер обеща да работи в диалог и за намаляване на бюрокрацията.", "date": "2019.11.29", "title": "Шарл Мишел пое щафетата от Доналд Туск начело на Европейския съвет"}
{"url": "https://www.monitor.bg:443/bg/a/view/ustanoviha-nepravomerno-otklonjavane-na-voda-ot-jazovir-studena-182107", "text": "Областният управител на Перник Ирена Соколова заедно с експерти, инженери, спелеолози и специалисти по ВиК установиха неправомерно отклоняване на огромни водни количества от водосборния район на язовир „Студена“. Това обяви  Соколова по време на обществен експертен съвет, на който покани да присъстват и протестиращите срещу вония режим в града. „Преди три дни видях бентовете за отклоняване на цялата вода от един от основните водоизточници при маловодие с тръба, отвеждаща към помпена станция“, каза Соколова. Още на следващия ден (на 28 ноември 2019 г.) се установява увеличение на дебита към язовир Студена с 418 литра в секунда, при само 44 литра в секунда на 27 ноември. В същото време се установява, че помпената станция не работи. \"Ако някой си е позволил да отклонява водни запаси в този период на безводие трябва да понесе своята отговорност. Веднага подавам сигнал в прокуратурата\", обяви Соколова. Тя допълни, че с неин подпис не може да се източи или напълни язовир Студена. Областният управител, хидролози, геолози и ВиК инженери са намерили решение с въвеждане на допълнителни водоизточници към язовир Студена. Атанас Русев, инженер и спелеолог обясни по време на обществения експертен съвет, че е подготвен комплексен план, който е входиран в Областна администрация - Перник и ще бъде въведен незабавно в действие със съдействието на МРРБ. С разработения план в много кратки срокове, по-малко от месец във водосбора на язовира ще постъпват количества вода, които надвишават ежедневното потребление. \"Софийска вода\" с екипа на Атанас Русев днес са взели проби от водоизточниците за установяване на физико-химични и микробиологични показатели.", "date": "2019.11.29", "title": "Установиха неправомерно отклоняване на вода от язовир „Студена“"}
{"url": "https://www.monitor.bg:443/bg/a/view/preja-i-cvetana-maneva-sys-statuetki-jena-na-godinata-182135", "text": "Певицата Прея и голямата актриса Цветана Манева са сред 10-те победителки на тазгодишната церемония по връчването на наградите „Жена на годината“, организирана от сп. „Грация“. Гласовитата изпълнителка на „Малките неща“ естествено взе статуетката в категория „Музика“, а Манева беше беше отличена в „Послание във времето“. След като получи престижния приз Прея се похвали в социалните мрежи: „2019-а си я превзех, казах й “Бейби, моя си, имам да наваксвам много, качвам се на вълната ти!” От миналата година по това време с незаменимите ми приятели сътворихме албум, самоиздадохме го, комплементирахме го с турне, с мърч, с видео, със сайт и едва ли не всичко си го направихме ние.“ останалите отличия отидоха за Бел Хинова в категория „Модели“, Кристина Панчева - „Дизайнери“, Весела Бабинова - „Актриси“, шахматния феномен Нургюл Салимова - „Спорт“, тандемът Мирослава Иванова и Мартина Генчева от „Събуди се“ по Нова тв - „Телевизия“, писателката Мария Лалева - „Култура“, Нели Ангелова - „Бизнес“, Силвена Христова, председател на фондация \"Живот със синдрома на Даун\" - „Общество“. 14-тата церемония на „Жена на годината“ премина под надслов „Ново начало“.", "date": "2019.11.29", "title": "Прея и Цветана Манева със статуетки „Жена на годината“"}
{"url": "https://www.monitor.bg:443/bg/a/view/razbiha-banda-iztochvala-smetki-sys-skimirashti-ustrojstva-182106", "text": "Задържаха четирима членове на организирана престъпна група, занимавала се с производството на скимиращи устройства и неправомерното теглене на парични средства от подправени кредитни и дебитни карти. Това съобщиха говорителят на Специализираната прокуратура Сийка Милева и заместник-директорът на ГДБОП ст.комисар Стоян Темелакиев. Бандата е действала от началото на 2018 г. на територията на България и чужбина. Двама от членовете са братя и са имали важна логистична роля в престъпната схема. Единият от бандитите е осъден през 2015 г. във Виетнам за сканиране на банкови карти, друг е бил задържан през 2017 г. в Чили заради незаконно теглене на парични средства, заради което е осъден ефективно, същият е изтърпял мярка за неотклонение „лишаване от свобода“, а трети е бил задържан за същото в Естония. Работата им в престъпната организация се е състояла от произвеждане на скимиращи устройства и източване на банкови сметки. Един от тях се занимавал с техническото изготвяне, останалите отговаряли за набирането на мулета, които да осъществават престъпната дейност в чужбина. Устройствата били поставяни в слотовете за карти и били оборудвани с микрокамери, които записвали ПИН-кодовете, както и инфоирмацията от магнитната лента. Скимирането се извършвало предимно в страни от Европейския съюз – Италия, Германия и Франция, а самото теглене на сумите се осъществавяло в страни от Латинска Америка, както и в Индонезия, Индия и Израел. Причината за това е, че там банкоматите не били подсигурени с чип или ПИН системи и по този начин можело да се разчитат само данните от банковата карта. Откраднатите пари те изпращали до роднини в България, като това се извършвало на части от малки суми, за да не се буди подозрение. Скимиращата техника била транспортирана по два начина – чрез спидиторски фирми или чрез шофьори на транспортни фирми. Работихме усилено почти две години, защото целта ни не беше да задържим мулетата, а да стигнем до организаторите и лицата, които реално изработват устройствата, заяви заместник-директорът на ГДБОП ст. комисар Стоян Темелакиев. По думите му групи от такъв характер са много конспиративни и трудно се стига до тях - липсват телефони, пазят се от контакти. Те също така са били запознати с начина на работа на МВР. По време на разследването, проведено вчера на територията на гр. София и село Нови хан, били претърсени общо седем адреса, 3 коли и са установени 2 помещения, използвани за работилници. В тях са намерени и иззети флаш памети, карти, външни харддискове, заготовки, пластики за карти, мини камери и др устройства. След решение на Специализирания съд е наложена мярка за неотклонение „парична гаранция“ от 15 000 лв. на всеки един от четиримата членове.", "date": "2019.11.29", "title": "Разбиха банда, източвала сметки със скимиращи устройства (СНИМКИ+ВИДЕО)"}
{"url": "https://www.monitor.bg:443/bg/a/view/pugachova-s-prysten-za-43-000-evro-182104", "text": "Примата на руската естрада Алла Пугачова блесна с изключително скъп пръстен, който експерти оценяват на колосалната сума от 3 млн. рубли или близо 43 000 евро. Изпълнителката на хита „Милллион алых роз“ демонстрира бижуто по време на премиерата на новия филм на режисьора Андрей Кончаловски „Грях“. Запознати твърдят, че пръстенът, който е украсен с огромен топаз, е подарък на Алла от младия й съпруг – комика Максим Галкин. Твърди се, че бижуто е изработено по поръчка. За шоумена била традиция да дарява благоверната си със скъпи украшения по различни поводи. Пугачова споделя, че планира впоследствие да завещае бижутата си на своята внучка Клавдия. Фенове на примата шушукат, че звездното семейство може да си позволи подобни скъпи придобивки. Неотдавна стана ясно, че хонорарът на Пугачова за едно участие достига колосалната сума от 21 млн. рубли или близо 300 000 евро. Екссъпругата на Филип Киркоров обаче има златно правило – на Нова година тя е със семейството си и отказва дори най-привлекателните предложения за работа. ", "date": "2019.11.29", "title": "Пугачова с пръстен за 43 000 евро "}
{"url": "https://www.monitor.bg:443/bg/a/view/avtobusi-zamenjat-troleite-v-pazardjik-tazi-sybota-i-nedelja-182093", "text": "По време на предстоящите почивни дни – 30 ноември и 1 декември, в часовия диапазон от 8 до 17 часа автобуси ще заменят тролеите в Пазарджик. Това съобщиха от местното дружество „ Тролейбусен транспорт“. Причината – извършването на довършителни дейности по възстановяване на контактно – кабелната тролейбусна мрежа, обслужваща тролейбусните линии №2, №2Е и №4. Заради изграждането на новото кръгово кръстовище на улиците „Петър Бонев“ и „Александър Стамболийски“ се наложи изместване на част от стълбовете от контактната тролейбусна мрежа и временно бе преустановено движението на тролейбуси по тези линии, а маршрутните разписания се изпълняваха от автобуси. От понеделник, 2-ри декември, движението на тролейбусите по всички линии ще бъде възстановено по утвърдените вече маршрутни разписания.", "date": "2019.11.29", "title": "Автобуси заменят тролеите в Пазарджик тази събота и неделя"}
{"url": "https://www.monitor.bg:443/bg/a/view/us-poslanikyt-partniorstvoto-ni-e-na-novo-nivo-na-rastej-182091", "text": "Нашите взаимоотношения са на ново ниво на растеж, зададено от срещата американския президент Доналд Тръмп и българския премиер Бойко Борисов. Това заяви новият US посланик Херо Мустафа на лекция, организирана от Атлантическия клуб в България. Мустафа припомни, че по време на срещата беше подписана рамка за стратегическо партньорство между двете страни, като подчерта, че САЩ не подписват с всеки подобен документ. На лекцията присъстват царят Симеон Сакскобургготски, депутати и министри. По думите на посланика, като част от партньорството между двете страни, ще започне диалог за изготвяне на 10 годишен план за сътрудничество за противопоставяне на заплахите в Черно море и киберзаплахите. Относно сферата на отбраната се проучва ли възможностите, заедно да произвеждаме части за военната индустрия.  От думите на Мустафа стана ясно, че ще подкрепят България да е по-добре представена  във водещи икономически институции. За целта обаче се изисква подобряване на бизнес климата и тръжните процедури, внедряване на права за защита на интелектуалната собственост, както и надеждна съдебна система.  Относно енергетиката, Херо Мустафа заяви, че чрез газовата връзка с Гърция и конектора от Александруполис за втечнен газ, България ще стане  истински енергиен хъб и регионален център за газ. Мустафа даде да се разбере, че относно възможността за отпадането на визите, при тях ще пристигне специален съветник за върховенството на закона и корупцията.  Тя припомни, че в САЩ действат строги правила -  да се отказват визи за граждани и техните семейства, които са замесени във високи нива на корупция. По думите й подобни мерки ще са от ползва за бъдещето на България. US посланикът подчерта, че САЩ ще насърчават прозрачността, укрепването на демокрацията, защитата на свободата на медиите и малцинствата, както и че ще продължат да подкрепят гражданското общество у нас и свободата в медийното пространство. Изказването на американския посланик у нас Херо Мустафа може да прочетете ", "date": "2019.11.29", "title": "US посланикът: Партньорството ни е на ново ниво на растеж  (ОБНОВЕНА)"}
{"url": "https://www.monitor.bg:443/bg/a/view/marinov-ne-stava-duma-za-vzriv-v-pirogov-182095", "text": "Не става дума за взрив в \"Пирогов\". Това заяви министърът на вътрешните работи Младен Маринов в кулоарите на НС. Чакаме експертизите. Експертите са взели необходимите проби, направили са необходимите огледи\", каза още Маринов. По думите му нямало стена, която да е разрушена,тя е само напукана. Според вътрешния министър, първо е започнало горене, след това се е чуло нещо като пукот вследствие на високота температура.\" Първоначално е много трудно да се даде оценка на това, което се е случило\", заяви  министърът. Маринов поздрави болничния екип за бързата им реакция и доброто справяне с инцидента. След това обясни, че се работи и по версията палежът да е тръгнал от цигара и няма срок за изготвянето на експертизата.", "date": "2019.11.29", "title": "Маринов: Не е имало взрив в \"Пирогов\""}
{"url": "https://www.monitor.bg:443/bg/a/view/banderas-i-gari-oldman-vodjat-ironichno-shou-za-panamagejt-182094", "text": "Неочакван. Ако трябва да дам определение с една дума на новия филм на Стивън Содърбърг – „Пералната машина“ (The Laundromat), то тя би била тази. С режисьор от този ранг, актьорски състав с имена като Мерил Стрийп, Гари Олдман, Антонио Бандерас, Шарън Стоун, Джефри Райт и Дейвид Шуимър и книгата „Таен свят“ на Джейк Бърнстейн, която разкрива логистиката около скандала от 2016 г. Панамагейт, очаквах на малкия екран (филмът се разпространява от Netflix) да се появи тежка драма. Уви. Настроението, с което Содърбърг ще ни води из цялото си заглавие се прокрадва още в първите сцени – с появата на Антонио Бандерас и Гари Олдман, които влизат в ролите на съответно Рамон Фонсека и Юрген Мосак, иначе казано - собствениците на адвокатската кантора, чиито документи бяха лийкнати през 2016 г. и разобличиха продажбата на офшорни компании в Панама. Двамата са винаги облечени в бляскави костюми. Недоволни, че историята (журналистите) не са отразили и тяхната гледна точка за скандала, те искат да поправят тази грешка, а резултатът режисьорът е облицовал в Иронията е основен инструмент, с който си служи тук кинодеецът, което си проличава, например, в „тежката“ съдба на нигерийски богаташ, живеещ в Ел Ей, който прясно е разобличен от семейството си... в изневяра. На противоположния фронт е пенсионерката Елън Мартин (Стрийп). След като губи съпруга си при нещастен инцидент с лодка в езерото Джордж в Ню Йорк, тя се оказва поредната жертва на застрахователна измама. Тя губи не само мъжа си. От нея са изтръгнати последните надежди да запази спомена за него до сърцето си, което я провокира да потегли на собствено разследване. Но какво може да постигне малкият човек в система, корозирала до най-висшите етажи на обществото? Обезверена, тя се моли в църква, докато нашите „водещи“ и основни пътеводители в заглавието – Мосак и Фонсека се надсмиват над главата й. Това е и една от ключовите сцени, от която изпечените адвокати излизат със заключението, че Самите Олдман и Бандерас говорят директно на зрителите в по-голямата част от сцените си. Именно те ни вкарват в голяма степен „зад кулисите“ на случващото се с офшорните компании – каква е тяхната цел и как е най-добре да се оперира с тях. В никакъв случай обаче не са издигнати до статуса на „герои“. Дори напротив. Често те са предимно комични, дяволити, а на моменти – изобразени и като откровено глупави. Нищо чудно, че реалните Мосак и Фонсека заведоха съдебен иск срещу филма, защото чувстват, че не са представени реалистично. Това обаче далеч не е целта на Содърбърг. Напротив, той многократно изтъква, че творбата му е базирана на събитията около Панамагейт, но далеч не се стреми да ги транслира с точност на екрана. Режисьорът умело насочва зрителите си към финалната  сцена, където ги допуска „зад кулисите“ и на собствената си професионално обитание – киноиндустрията, за да оголи намеренията си и да даде политическия си коментар. Независимо дали сте съгласни с него, или не – филмът изпълнява функцията си да развлича и разобличава. Относно кратките уроци на Олдман и Бандерас, както и няколкото открития, направени от героинята на Стрийп – офшорната легенда се заплита до толкова, че надали ще можете да я проследите от първия път, ако не работите в сферата. Но пък може би това не е и необходимо.", "date": "2019.11.29", "title": "Бандерас и Гари Олдман водят иронично шоу за Панамагейт"}
{"url": "https://www.monitor.bg:443/bg/a/view/dopylnitelno-pokritie-spestjava-gorivo-za-oranjerijata-181770", "text": "През месец ноември преминават най-критичните етапи от развитието на оранжерийните растения. Оранжерийните площи, покрити със стъклени плоскости, да бъдат допълнително външно защитени с полимерно покритие. Целта е да се осигури защита от неблагоприятни климатични условия през този сезон, от една страна и да се икономисват енергийни разходи поне с един тон гориво на декар покрита площ. Извършването на агрохимични анализи на почвените площи осигурява оптимални условия за развитие на зеленчуковите растения, водещи до ограничаване опасността от тяхното заболяване. Унищожаване на всички плевелни растителности около оранжерийните площи ще намали летежа на насекомите вектори на много от икономическите важни болести. В разсадното отделение трябва да бъдат спазени на високо ниво фитосанитарните изисквания – това е гарантиращо условие за здрав разсад. Още там се проверят растенията и се третират със системни препарати като предпазна мярка срещу белокрилката и други неприятели. Срещу оранжерийната белокрилка се препоръчват следните препрати: Ноюс-0,15%р Маршал-0,1%, Таластар - 0,02%, Каскайд - 0,2%, Лиросект - 0,125%, Брейв - 0,1%, Моспилан - 0,02%, Ланат – 0,05%+Децис- 0,05%. В случай, че се наблюдава нападение от минираща муха, разсадните растения да се третират с Тригард - 0,02%, Лиросект - 0,125%, Брейв - 0,1% или с Каскайд 5 ЕК-0,2%.   През месец ноември повишената влажност оказва влияние на режима на отглеждане на растенията в оранжериите. Ако в такива дни нощните температури спаднат до 11-12 градуса, по младите растения се образува силна роса. При такива условия може да се очаква появата на картофена мана по доматите, мана по краставичните и други тиквови растения.  През вегетацията разсадните растения се следят и преглеждат за появата на болести и неприятели. Това дава възможност за тяхното своевременно откриване и предпазване на оранжерийните площи. При откриване на първите заразени от картофена мана растения или мана по краставици, заразените листа се откъсват и изгарят. Ако болестта е само в едно гнездо, в оранжерията се пръскат растенията в петното и около него в по-голям радиус. При поява на единично болни растения на различни места в оранжерията  се третират всички разсади от домати и краставици. Повредите, причинени от неблагоприятни условия при отглеждането на разсада, могат да бъдат различни. Най-често се срещат т.нар. лъжливо сечене, което се причинява от високи температури и прегряване на повърхностния слой. В резултат на това прегарят тъканите на кората на младите растения на границата с повърхността на почвата. Нежното стъбълце изтънява като конец и повреденото растение поляга, както при истинско сечене. При изскубването му обаче се вижда, че под прегорялата част стъбълцето е здраво и свежо, докато при истинското сечене то е поразено и по-долу. Лъжливото сечене се наблюдава и по по-възрастните разсадови растения, особено когато растежът им се задържа чрез силно засушаване на почвата. В основата на стъблото кората е повредена, наблюдават се петна, които частично или изцяло са обхванали стъблото и в дървесинната му част е оголена. При някои култури сърцевината на пострадалите от лъжливо сечене растения е разрушена, а в основата на стъблото се образуват въздушни корени. За да се предотврати лъжливото сечене, разсадът трябва да се полива редовно, а култивационните съоръжения да се проветряват. Когато времето се застуди, в неотопляемите оранжерии за производство на разсад може да се случи няколко последователни дни с температура на въздуха да е близо до 0◦C, но не и под нея, а на почвата - 5 до 7°C. Тогава може да се наблюдават особени повреди от студ. Растежът на разсадовите растения спира. При корените се явяват кафяви петна от загинала тъкан, а връхните листа изменят окраската си - при доматите те са антоцианово оцветени. Ако температурните условия не се подобрят, може да загинат цели растения. Пострадалите растения образуват въздушни корени от стъблото. След подобряването на температурните условия разсадовите растения бързо се възстановяват. Когато се установяват такива повреди по по-възрастните растения, необходимо е да се направи подсипване в основата на стъблото им веднага след поливка. По този начин се създават условия за образуване на нови адвентивни корени. При следващите поливки се внимава да не се мокрят директно купичките торо-почвената смес около стъблото. Разсадовите растения се третират с подходящи фунгициди, такива са Ронилан - 0,1%, Раврол - 0,1%, Сумилекс - 0,12% и Роми 25 СК - 0,2%. За картофената мана по доматите в списъка на разрешените за употреба препарати са включени голям брой такива. За тази болест нови препарати са: Валбон – 180-200 г/дка с работен разтвор 25-100 л/дка за полско и оранжерийно прозводство. При поява на първи симптоми максимален брой пръскания през вегетационни период 1+6 с интервал 8-10 дни. Карантинен срок 7 дни на открито и 3 дни в оранжерии. Витене трипло Р – 400-450 г/дка с работен разтвор 60-80 л/дка за полско производство. Максимален брой пръскания 4 - през 10 дни (карантинен срок 20 дни).", "date": "2019.11.29", "title": "Допълнително покритие спестява гориво за оранжерията"}
{"url": "https://www.monitor.bg:443/bg/a/view/slovakija-za-vtori-pyt-protiv-istanbulskata-konvencija-182092", "text": "Парламентът на Словакия отхвърли Истанбулската конвенция за защита на жените от насилие за втори път и призова правителството на страната да попречи на ЕС да я ратифицира, съобщават местни медии. Представена от Съвета на Европа за ратификация през 2011 г., конвенцията е одобрена от повечето страни членки на ЕС. Словашкият парламент я отхвърли за първи път през март, като се аргументира с това, без да представя доказателства, че е в противоречие с конституционното определение на страната за брак като хетеросексуален съюз. Депутатите дори приеха резолюция, която призовава правителството да \"попречи\" на ЕС да приеме задълженията си, произхождащи от Истанбулската конвенция. 93 словашки депутати гласуваха в полза на резолюцията, 29 - против, а 13 гласуваха въздържал се. Спорна конституционна поправка от 2014 г. определя брака в Словакия като съюз между мъж и жена.", "date": "2019.11.29", "title": "Словакия за втори път против Истанбулската конвенция"}
{"url": "https://www.monitor.bg:443/bg/a/view/pacient-udrja-dushi-i-obijda-lekari-i-sestri-182096", "text": "Лекари и медицински сестри от столичната болница \"Св. Анна\" са станали обект на жестока агресия. Те са били удряни, блъскани, душени и обиждани от пациент в лечебното заведение. От столичната полиция задържаха пациента побойник пред сградата на лечебното заведение.  Инцидентът е станал около 4 часа тази сутрин, когато в Клиниката по хирургия е била извикан лекар от Клиниката по анестезиология и интензивно лечение, за да направи консултация заради лечение на тежко болен пациент. В същото време друг пациент почва да размахва белезници и да заплашва с арест екипа. Установено е, че той предварително е поставил на камерите гумени ръкавици, за да не бъде заснет.  След като счупил и вратата на клиниката по хирургия, започнал да удря, блъска, души и обижда лекари и медицински сестри. Освен получените физически травми, пострадалите служители са и в психически шок. Подадено е оплакване и в момента тече разследване. При пристигане на полицейските екипи на място, ситуацията вече била овладяна, а мъжът - напуснал сградата на лечебното заведение. На местопроизшествието беше извършен оглед. В хода на предприетите заградителни и оперативни действия, малко по-късно, мъжът е задържан и отведен в столичното Седмо РУ. Работата по изясняването на случая продължава в рамките на образуваното досъдебно производство.", "date": "2019.11.29", "title": "Пациент удря, души и обижда лекари и сестри (ОБНОВЕНА)"}
{"url": "https://www.monitor.bg:443/bg/a/view/mrrb-otpuska-oshte-18-7-mln-lv-ot-oprr-za-sanirane-v-28-te-malki-obshtini-182099", "text": "Нови 18 687 123,16 лева се отпускат от министерството на регионалното развитие и благоустройството чрез Оперативна програма „Региони в растеж“ 2014-2020 г. (ОПРР) за повишаване на енергийната ефективност в многофамилни жилищни и административни сгради в 28-те малки общини в страната, съобщиха от строителното ведомство. Размерът на средствата по процедурата може да бъде увеличен след одобрение на промени в програмата от Европейската комисия в съответствие с решението на Комитета за наблюдение за пренасочване на други 25 млн. лв. за прилагането на такива мерки. За финансиране могат да кандидатстват общините: Ботевград, Берковица, Белоградчик, Генерал Тошево, Девин, Елхово, Златоград, Ивайловград, Крумовград, Козлодуй, Карнобат, Мездра, Малко Търново, Никопол, Нови пазар, Нова Загора, Поморие, Попово, Пещера, Провадия, Разлог, Сандански, Свиленград, Самоков, Севлиево, Троян, Тутракан и Червен бряг. Процедурата е насочена към продължаване и надграждане на инвестициите за повишаване на енергийната ефективност в обществени и жилищни сгради. Всеки кандидат по нея може да подаде до три проектни предложения. Няма ограничение в броя и вида на обектите на интервенция в едно предложение. Проектите може да включват както многофамилни жилищни сгради, така и публични. Допустими са сгради на държавната и общинската администрация, както и общински от образователната, културната и социалната инфраструктура. Предимство се дава на жилищните блокове, като по програмата вече могат да кандидатстват и такива с над 35 самостоятелни обекта в тях. Очаква се в резултат от изпълнението на проектите да се подобрят енергийните и експлоатационните характеристики на одобрените за финансиране здания, което ще позволи устойчивото им управление и поддръжка и намаляване на крайното потребление на енергия. Спестените в следствие на приложените мерки вредни емисии ще доведат до подобряване на средата в малките градове. Срокът за кандидатстване е 27.03.2020 г. Минималният размер на заявената безвъзмездна финансова помощ по всеки проект е 200 000 лева, а максималният не може да надхвърля 1 500 000 лева. Насоките за кандидатстване и необходимите документи могат да бъдат намерени на интернет страницата на МРРБ и на сайта на оперативната програма.", "date": "2019.11.29", "title": "МРРБ отпуска още 18,7 млн. лв. от ОПРР за саниране в 28-те малки общини"}
{"url": "https://www.monitor.bg:443/bg/a/view/ananiev-njama-da-ima-dete-koeto-da-ne-poluchi-lekarska-pomosht-182098", "text": "Няма да се затваря интензивното отделение в детската болница и няма да има дете, което да не получи лекарска помощ. Това заяви здравният министър Кирил Ананиев, който в НС за парламентарен контрол. БСП поиска изслушване на Ананиев във връзка със спирането на спешния прием на Педиатрията в София, но искането беше отхвърлено. Председателят на ПГ на ГЕРБ Даниела Дариткова посочи, че Министерство на здравеопазването е създало необходимата организация за спешния прием. Тя уточни, че след като е затворено интензивното отделение на Педиатричната болница, \"децата се приемат в Пирогов, Александровска болница и Трета градска болница\". Здравният министър Ананиев коментира, че не трябва да се спекулира с въпроса за Детската болница и посочи, че в интензивното й отделение има 4 легла и трима лекари и, че не иска да го закрива, а да го стабилизира. Ананиев каза още , че темата не трябва да се политизирана и даде да се разбере, че нито болницата ще се закрива, нито интензивното отделение в Педиатрията. Министърът обяви, че е изпратил комисия, която да направи анализ на капацитета на това отделение. След това каза, че още през май са направили среща с премиера Борисов и представители на цялата болница, където е станало ясно, че  трябват 1 млн. и 700 хил. лв и правителството ги е гласувало. В кулоарите на парламента, след контрола здравният министър коментира и случая в \"Св. Анна“-София, където тази сутрин пациент удрял, блъскал, душил и обиждал лекари и сестри. Ананиев строго осъди всякакви форми на насилие към медицински персонал и каза, че върху жена от персонала е оказано психическо и физическо насилие, както и, че чака доклада на директора на болницата. След това обяви, че моментално ще го изпрати на главния прокурор. Той каза, че ще се действа според закона. За смъртта на малкия Александър, Ананиев каза, че е получил доклада на директора на дирекция медицински надзор, но е определен като предварителен, защото пристигали още документи и резултати от кръвни изследвания и се чакало докладите на четиримата независими експерти. По думите му щяло да се наложи да удължи срока, но не пожела да се ангажира с точно време. Тай каза още, че повечето медицински специалисти потвърждават, че заболяването е двустранна бронхопневмония със силна инфекция.  По въпроса за метадоновата програма, министърът даде да се разбере, че до 25 декември центъра за наркомании ще бъде преместен от кв. Младост. По думите му новата сграда в момента се ремонтира и до 16 декември се очаква да е готова. Аннаива обаче не уточни къде точно ще бъде тя, само каза, че ще е близко до обществен транспорт и далеч от жилищни сгради, училища, детски градини и площадки.", "date": "2019.11.29", "title": "Ананиев: Няма да затваряме интензивното отделение в Педиатрията (ОБНОВЕНА) "}
{"url": "https://www.monitor.bg:443/bg/a/view/pytna-policija-shte-lovi-djigiti-s-koli-pod-prikritie-182080", "text": "Пътната полиция ще засича и задържа нарушители на пътя с високоскоростни автомобили без обозначения, съобщи бТВ. Поръчката е за 15 коли за 5 млн.лева. Пазарно проучване показало, че има 6 възможни доставчици на автомобилите, но предвидената сума от 2 550 000 лева с ДДС не стига и МВР предлага още 2 250 000 лв. да се вземат от фонд \"Пътна безопасност\". Търсят се оферти за по 5 коли от три вида - седан, хечбег и комби, с максимална скорост не по-малко от 250 км/ч. \"Целта е да бъдат неразпознаваеми от различни марки, модели и различни цветове, няма да се разбира, че това е полицейски автомобил, ще имат скрити светлини. Основната цел на МВР е намаляване на броя на жертвите по пътищата\", казва инсп. Мирослав Василев пред телевизията. Според Пътна полиция цената е висока заради техниката, която ще бъде монтирана в колите за снимане на нарушенията. Обществената поръчка все още не е стартирана.", "date": "2019.11.29", "title": "Пътна полиция ще лови джигити с коли „под прикритие“"}
{"url": "https://www.monitor.bg:443/bg/a/view/mustafa-karadajy-godinata-beshe-uspeshena-za-dps-182097", "text": "Годината беше успешена за ДПС. Това заяви лидерър на ДПС Мустафа Карадайъ преди заседанието на Националния съвет на партията, който се провежда днес в столичен хотел.  \"Дневният ред е анализ на изминалите местни избори и насрочване на X-та Национална конференция. Годината беше успешена за ДПС. Имаше два пъти избори - за членове на Европейския парламент и местна власт, успешни избори за ДПС\", каза Карадайъ.  На въпрос дали ще има избор на ново ръководство лидерът на ДПС каза, че на Националната конференция се правят промени в устава, приемат се програмни документи, евентуално решения на конференцията, както и избор на Централен съвет и централно ръководство.", "date": "2019.11.29", "title": "Мустафа Карадайъ: Годината беше успешена за ДПС."}
{"url": "https://www.monitor.bg:443/bg/a/view/bylgaro-makedonskata-komisija-prodyljava-debata-po-sporni-vyprosi-ot-istorijata-182081", "text": "Заседанието на Съвместната мултидисциплинарна експертна комисия по исторически и образователни въпроси между България и Северна Македония продължава и днес в резиденция „Бояна“, съобщи БНР. На последната за тази година среща се очаква комисията да обсъди спорните въпроси, свързани с историята от периода на Средновековието и Османската империя, както и възможността за съвместно честване на Гоце Делчев. Предишното заседание в Охрид съпредседателите на комисията - проф. Ангел Димитров и проф. Драги Георгиев, определиха като неуспешно, поради несъгласие именно около личността на Делчев. След срещата тогава премиерът на Северна Македония Зоран Заев настоя македонската страна в комисията да намери общ език с българската в съответствие с Договора за приятелство, добросъседство и сътрудничество между двете държави. От своя страна, българският министър-председател Борисов заяви, че народите на двете държави са братски и призова Северна Македония да погледне към бъдещето.", "date": "2019.11.29", "title": "Българо-македонската комисия продължава дебата по спорни въпроси от историята"}
{"url": "https://www.monitor.bg:443/bg/a/view/petrolyt-poevtinjava-treti-poreden-den-182083", "text": "Цените на петрола на борсите днес сутринта продължиха да намаляват за третиден подред, съобщават световните агенции. Причината са нарастващите търговски рискове, засилващи опасенията за намаляване на търсенето на суровината по света. Фючърсите за доставка на североморския сорт Brent днес падна с 0,46% до 62,98 долара за барел. Цените за доставка през януари на американски лек суров петрол марка WTI се понижиха с  0,22%, до 57,98 долара за барел. Световните инвеститори на петролните борси се опасяват от засилване на противоречията между САЩ и Китай във връзка с приетия от Вашингтон закон свързан с протестите в Хонконг. През следващата седмица се очаква поредното заседание на представителите на страните от ОПЕК+. На него най-вероятно ще бъде решено да бъдат продължени до юни на доброволно поетите ограничения за добива на нефт.", "date": "2019.11.29", "title": "Петролът поевтинява трети пореден ден"}
{"url": "https://www.monitor.bg:443/bg/a/view/prokuraturata-iska-postojanen-arest-za-psihiatyrkata-iztochvala-nzok-182082", "text": "Окръжната прокуратура в Пловдив ще поиска постоянен арест за психиатърката, която е заподозряна в източването на половин милион лева от здравната каса.  Лекарката e поставяла фиктивни диагнози за параноидна шизофрения, с помощта на фалшиви документи повече от година изписвала медикаментите, които се плащат от касата. Една ампула от лекарствата струва между 700 и 900 лв. Лекарката ги продавала на черно срещу 300 лева.  Престъпната схема е действала от началото на 2017-та до август 2018 година.  Служители на Икономическа полиция и ДАНС са претърсили адреси в Пловдив, Кричим, Първомай и селата Фотиново и Кърнаре, където са открити медицински протоколи и заготовки на печати на Здравната каса.", "date": "2019.11.29", "title": "Прокуратурата иска постоянен арест за психиатърката източвала НЗОК"}
{"url": "https://www.monitor.bg:443/bg/a/view/dvama-bivshi-cherveni-deputati-stanaha-kmetski-namestnici-v-ekipa-na-marin-rachev-182085", "text": "Кметът на община Септември Марин Рачев, който на последните избори бе кандидат на Местна коалиция „ Обединени земеделци“ от десни партии, сред които и ПП“ГЕРБ“,  назначи Славчо Велков и Георги Мърков за кметски наместници на Славовица и Горно Вършило. Така двамата бивши депутати от БСП вече са в екипа на септемврийския кмет. С този акт нагледно показваме, че винаги сме се отнасяли с уважение към опозицията. Репресия в община Септември никога не е имало в нашия мандат, няма и да има. Лидерът на БСП Корнелия Нинов няма никакви основания да коментира по наш адрес в национален ефир, че в община Септември се преследват хората с леви убеждения, коментира Марин Рачев при представянето на двамата нови кметски наместници. Олимпийският и световен шампион по борба Георги Мърков, който беше и областен председател на левицата в Пазарджик преди два мандата, е роден в Горно Вършило и е обяснимо донякъде назначаването му за местен управник на селото. Спецът по национална сигурност и „острието“ на БСП Славчо Велков, който изненадващо подаде оставка като депутат от левицата през март тази година, пък отскоро има къща в родното село на земеделския трибун Александър Стамболийски-Славовица и по неговите думи, познавал вече половината село. Георги Мърков е на 73 години, а съидейникът му Славчо Велков-на 69 години, но се чувстват енергични да се включат активно в местното самоуправление в община Септември.", "date": "2019.11.29", "title": "Двама бивши червени депутати станаха кметски наместници в екипа на Марин Рачев"}
{"url": "https://www.monitor.bg:443/bg/a/view/bsp-iskat-promeni-v-npk-182086", "text": "От БСП искат промени в НПК, с които да може да се обжалва действията на прокуратурата пред съда. Това обяви лидерката на партията Корнелия Нинова на брифинг в НС.  Също така те искат в закона да се заложа принципите на главния прокурор. \"Това е възможност чрез закона да се създаде рамка, в която да се възстанови чувството за справедливост\", каза още тя и добави, че това било належаща промяна.  Нинова обясни, че това, което предлагат е един вид способ да бъде разследван главния прокурор, защото всяка жалба срещу него било вид разследване. Тя каза още, че ще търси разговори с другите партии.  Красимир Ципов от ГЕРБ заяви, че имат резерви към предложенията на БСП за контрол върху актовете на прокуратурата. Той обърна внимание на народните представители от БСП, че към настоящия момент има инстанционен контрол върху прокуратурата. \"В момента има съдебен контрол върху някой от тях, обвинителните актове се разглеждат в съдебно заседание\", даде да се разбере Ципов. След това попита дали, ако се въведе съдебен контрол ще възможност съдът да се занимава с нещо друго освен с това да контролира всеки един акт за образуване или отказ за образуване на наказателно производство. ", "date": "2019.11.29", "title": "БСП искат промени в НПК (ОБНОВЕНА) "}
{"url": "https://www.monitor.bg:443/bg/a/view/jandarmerijata-stava-glavna-direkcija-v-mvr-182087", "text": "Главна дирекция „Жандармерия, специални операции и борба с тероризма\" да е петата главна дирекция в страната. Това решиха депутатите с приетите промени на първо четене на закона за МВР.  В състава на Дирекцията ще се включат досегашните Специализиран отряд \"Борба с тероризма\" и „Жандармерия”. Целта е да се постигне по-добро управление на ресурсите и материално обезпечаване при спазване на принципите на йерархичност. Предвижда се още служителите да изпълняват задълженията си при условията на първа категория труд. Също така се предлага Научноизследователският институт по криминалистика да стане Национален институт по криминалистика.  Ще се въведе и изрично изискване да не се назначават за служители на МВР кандидати с установена зависимост от или злоупотреба с наркотични вещества или техни аналози. Депутати приеха и предложението на Пламен Нунев срокът между първо и второ четене да е три седмици.  До момента дирекция жандармерия е под шапката на главна дирекция национална полиция.  Главните дирекции са ГДБОП, ГДГП , ГДНП и ГДПБЗН. ", "date": "2019.11.29", "title": "Жандармерията става главна дирекция в МВР"}
{"url": "https://www.monitor.bg:443/bg/a/view/38-mln-leva-za-protezi-i-invalidni-kolichki-182058", "text": "38 млн. лв. е дала държавата през 2018 г. за инвалидни колички, протези и други помощни средства за хората с увреждания. Това отчита социалният министър Бисер Петков в отговор на депутатско питане. От тази помощ са се възползвали средно около 8000 души на месец. Данните, предоставени от Агенцията за социално подпомагане сочат, че през 2017 г. са изплатени 52,3 млн. лв. Разликата от почти 15 млн. лв. се дължи на това, че парите за ноември и декември се изплащат до 31 януари следващата година, разяснява социалният министър. Както „Монитор“ вече писа, от миналата година държавата отпуска по-малко пари за закупуване на някои медицински изделия за хора с увреждания, заради зачестили злоупотреби от търговци, които ги продавали на пациенти двойно и дори тройно по-скъпо от реалната им цена. Според заповед на социалния министър от 1 юли 2018 г., драстично са отрязани сумите за цифровите слухови апарати, антидекубиталните възглавници и дюшеци. При слуховите апарати тя намалява почти тройно и от 406 лв. стана 150 лв. Причината е, че фирмите, от които могат да се закупуват помощни средства ги вземали за 146 лв., а ги продавали средно за 406 лв. Подобно било положението и с други медицински изделия, при които има отрязване на сумата, обясниха тогава от социалното министерство. През 2017 г. начислените средства са 52,9 млн. лв. за 222 681 помощни средства за цялата година, а за 2018-а начислените средства са 37,7 млн. лв. за близо 165 000 броя помощни средства, сочат още данните на АСП. Според Бисер Петков причините за разликата между начислените и изплатените средства се крият в начислени, но неполучени средства през месеците ноември и декември, които по закон се плащат до 31 януари следващата година и се отчитат в годината на изплащане. В начислените средства през януари пък се отчитат отпуснати целеви помощи през месец декември на предходната година. Данните показват, че броят на фирмите, които набавят медицинските изделия и помощни средства ще се плащат от здравната каса чрез трансфер от здравното министерство. Новите правила трябваше да влязат в сила от 1 януари 2020 г., но на последния Надзорен съвет на НЗОК е взето решение от началото на следващата година касата само да плаща помощните изделия, но хората с увреждания да ги получават по стария ред. Новият механизъм ще започне да работи от 1 юли 2020 г.. Мотивите за гратисния период са, че касата досега не се е занимавала с такава дейност и е необходимо време, за да осигури необходимия компетентен персонал. Целта е медицинските изделия да се предоставят персонално според нуждите на отделния човек, като преценката за това да е от лекар.", "date": "2019.11.29", "title": "38 млн. лв. за протези и инвалидни колички"}
{"url": "https://www.monitor.bg:443/bg/a/view/fandykova-za-chist-vyzduh-osven-nasyrchitelni-merkite-sa-i-restriktivni-182084", "text": "Когато говорим за чист въздух, трябва освен насърчителни, да сме готови да предприемем и рестриктивни мерки. Така кметът Йорданка Фандъкова обясни вдигането на данъка за старите автомобилите Евро 1,2,3 и 4 пред бТВ. Според нея, до края на годината е срокът за промяна на местните данъци и такси. Тя отново подчерта, че не е казвала в предизборната кампания, че местните налози няма да се вдигат. „Старите автомобили ще са с по-голям данък. Логично е данъците на по-новите да бъдат намалени, но те са на долната граница по закон. Не предлагаме тяхното увеличаване“, обясни Фандъкова. Тя уточни, че допълнителните пари от данъка, които ще влязат в общинската хазна са около 20 млн.лема и те ще се изпълзват за строежа на многоетажни паркинги, както и за подобряване на градския транспорт. Половината от средствата ще се предоставят директно на районните кметове, като ще се разпределят по формула, изготвена и приета с участието на предишните кметове - на база на дължината на жилищната мрежа и броя на жителите.  Синята и зелената зона бяха част от непопулярните мерки, припомни Фандъкова. Днес обаче хората вече масово настояват за нейното разширяване. Голяма част от средствата от зоните се насочват към градския транспорт. С тях бяха направени и паркинги към метрото. Друга мярка за подобряване чистотата на въздуха в София е изискването, който ползва общинско жилище, да не може да се топли на дърва и въглища. Социални помощи се дават, пък са за всякакъв вид отопление, вклйчително и за парно и ток. В програмата на столичния кмет има е заложено и изграждането на 8 нови парка в кварталите.", "date": "2019.11.29", "title": " Фандъкова: За чист въздух освен насърчителни, мерките са и рестриктивни"}
{"url": "https://www.monitor.bg:443/bg/a/view/pojarnikari-ot-pazardjik-zaminaha-za-albanija-v-pomosht-na-postradalite-ot-trusa-182088", "text": "Пазарджишки пожарникари са в групата, командирована в четвъртък на хуманитарна мисия в пострадалите от земетресението райони в Албания. \"Дано успеете да помогнете на повече хора останали без покрив в Албания колеги! Да сте живи и здрави да се приберете невредими! Гордеем се, че и представители на РДПБЗН-Пазарджик със специализиран автомобил са сред състава на конвоя от ГДПБЗН към Албания!\" - тези думи вчера от местната дирекция на МВР изпратиха колегите си, заминаващи за Албания. Непознати и познати граждани пожелаха на спасителите да се пазят в съседната ни страна и да се върнат живи и здрави при семействата си. За Албания отпътуваха специализирани автомобили на главната дирекция, натоварени с хуманитарна помощ, съобщиха от МВР. Директорът на ГД „Пожарна безопасност и защита на населението“ главен комисар Николай Николов заедно с колегите си бе на място, за да се увери в организацията, предприета за транспортирането на хуманитарната помощ. Тя е осигурена от БЧК и от резерва на МВР и ще бъде доставена  с автомобили на ГДПБЗН. Главен комисар Николов  припомни, че Министерски съвет гласува решение да окаже финансова помощ на пострадалата Албания в размер на 200 хил. лв. и хуманитарна – тя е на стойност над 100 хил. лв. Пожарните коли са натоварени с палатки за 1 000 човека, чаршафи, одеяла, включително и надуваеми, възглавници, хуманитарни пакети, всичко това , което е от първа необходимост и което са поискали албанските колеги.  ", "date": "2019.11.29", "title": "Пожарникари от Пазарджик заминаха за Албания в помощ на пострадалите от труса"}
{"url": "https://www.monitor.bg:443/bg/a/view/vyrkolacite-powerwolf-izjadoha-syrceto-na-sofija-182090", "text": "Една от най-талантливите и отличаващите се банди от модерната метъл сцена заби в столичния клуб Music Jam. Powerwolf идват за първи път в България като хедлайнери, но причиниха радост като за последно. Хеви метъл литургията продължи два часа, като концертът бе част от турнето за новия им албум Sacrament Of Sin. Идеята на Powerwolf е много интересна – хеви метъл с пауър метъл елементи, християнско влияние, изразяващо се в църковни вокали и текстове на латински, обич към мрачното и върколаците, вулгарен хумор и театрално поведение и костюми. Фронтменът на бандата Атила е вероятно един от най-добрите вокалисти в жанра – румънец, завършил оперно пеене, който сега води хеви метъл песнопението. Шоуто бе разпродадено като бандата изрично благодари за уважението от родните фенове. Бяхме одобрени да славим метъла, Атила ни благослови, като отчете, че сме доста луда публика. На няколко пъти. Преди да се появят обаче Powerwolf на сцената подгряваха забавните Gloryhammer – пауър метълари, които идват от Космоса, возят се на летящи подводници, мразят гоблини и пеят за еднорози. Бандата поръча на Иво от публиката да сърфира върху тълпата до бара, за да вземе бира на басиста, който е киборг и се захранва с алкохол. Иво се справи брилянтно. Powerwolf се появиха на сцената, а сцената беше епична. На фона на корицата на новия албум бе издигнат амвон, от които гласът на Атила призоваваше метъл феновете към действие. А действие имаше. Започна с епичната Fire and Forgive, после с братската Army of the Night, последва религиозният епос, който би накарал вярващите, а и невярващите сигурно,  да крещят Deus Vult – Amen and Attack. Атила бе впечатлен от певческите умения на публиката по време на Demons Are A Girl‘s Best Friend. Веднага след това станахме свидетели на уроци по пеене – песента Armata de Strigoi изискваше сериозни вокални напъни от публиката, но се справихме. Resurrection by Erection e една от най-добрите им песни, а и една от най-забавните им. Лирики като „Resurrection by Erection, raise your phallus to the sky and you’re never gonna die“ са супер. След бързата Blessed and Possessed последва епичната пауър балада Where The Wild Wolves Have Gone – невероятно изпълнение от Атила, който отпи от бокала си, благослови публиката с тамян и започна We Drink Your Blood. Бандата завърши с Lupus Dei. След това се върнаха за бис с три пърчета – химнът Sanctified With Dynamite, епичнозвучащата Coleus Sanctus, реално Holy Balls и за финал Warewolves of Armenia, където върколаците са важна част от митологията. Важно е да се отбележи, че бандата е за полиглоти - пеят на английски, немски и латински. Епичен концерт, мегаталантлива банда, препоръчвам я. Преди да завърша обаче, ще разкажа историята на Ники и Теди, следвайки величественноста на постмодернизма и отричането на гранд наративите. Та 15-годишният Теди е имал рожден ден наскоро, любимата му банда е Powerwolf, знае всеки припев наизуст. Брат му Ники му обещава да го доведе на концерта. Първото шоу на Powerwolf като хедлайнери бе първият концерт изобщо на Теди. Грижовният Ники дори качи Теди върху метъл ръцете на публиката и Теди краудсърфва. Ники не спря да му се радва през цялото време. Той не харесва метъл и бе дошъл заради брат си, но ми сподели, че фактът, че толкова много хора, толкова много се кефят, го кефи и него. Та този концерт бе направен магичен за мен заради братската любов на Теди и Ники. А Теди днес има изпит по биология. Успех му желая и да са живи и здрави двамата!", "date": "2019.11.29", "title": "Върколаците Powerwolf изядоха сърцето на София"}
{"url": "https://www.monitor.bg:443/bg/a/view/edin-chas-opashka-za-snimki-s-pavel-i-venci-venc-sled-premierata-na-upgrade-182066", "text": "Близо 600 души на възраст от 5 до 60 изпълниха до дупка столичния клуб City Stage, за да чуят 22 истории в рими от Павел и Венци Венц – така изглежда в цифри премиерата на вторият им албум Upgrade. Малко преди 21 ч на сцената вместо най-успешното хип-хоп дуо се появи строен женски силует и сред феерията от светлини и дим машини прокънтя мощния глас на Михаела Маринова. Стройното миньонче е главен герой и съавтор на музиката в заглавното парче от албума, чието звучене е доста по-експанзивно и нахакано от минория си предшественик „Листата падат“. Любо Киров се присъедини към момчетата за „Не бих могъл“ – парче, което отлежава две години в харддиска на Павел, преди да бъде изстреляно като сингъл и да се превърне в едно от най-излъчваните в бг ефира. Второто женско присъствие за вечерта бе Дара, с която Павел и Венци отвориха „Хотел 5 звезди“. Пламен и Иво Добреви, които публиката помни повече като братята Бийбър от X Factor заради изключителните кавъри на тийнидола, превзеха сцената за цели три парчета – веселяшката „Един човек“ (за която Павел дори хвана акустична китара), емоционалната „Честно“ и зарибяващата с инфантилния си припев „Ще те изям, бе!“. Парчето със сигурност ще се превърне в един от хитовете на дуото, като сигурен индикатор за това бе факта, че до края на вечерта феновете го прекръстиха на „Сладураната“ и масово си го тананикаха. Специалната за Павел и Венци вечер трябваше да бъде споделена и от Алма, малката дъщеря на музикалния им продуцент Станислава Армутлиева, която през изминалата година се утвърди като новото чудо в бг попа и само с два сингъла зад гърба си проби на територии като Русия, Германия, Испания, Италия, Турция и Полша. С Алма Павката и Венци записват едно от най-меланхоличните си и музикантски парчета – „Адрес“, който бе издаден преди броени дни и като първи сингъл от албума. Вместо живо изпълнение публиката видя премиерно стилното черно бяло видео към „Адрес“, защото Алма бе избрала да наблегне над уроците в Англия в този момент. След края на шоуто феновете извиха опашка за снимки с Павел и Венци, които не отказаха прегръдка и селфи на никой. В продължение на час артистите даваха автографи върху тениски, колажи от снимки и обложката на Upgrade. Премиерата на албума бе уважена от Мария Илиева, младите звезди на „Вирджиния рекърдс“ Йоана, Ева Пармакова и 4 Magic, рок легендата Стенли, Искрата, Тита и финалисти от последния сезон на „Гласът на България“.", "date": "2019.11.29", "title": "Eдин час опашка за снимки с Павел и Венци Венц след премиерата на Upgrade"}
{"url": "https://www.monitor.bg:443/bg/a/view/poslednoto-pismo-na-nikuldenskija-sharan-182016", "text": "Аз съм никулденският шаран. Баща ми беше шаран, дядо ми – и той. В нашата рода сме потомствени шарани. Ние, рибите, по принцип си мълчим, но ето, че идва сетният ми час и не мога повече да мълча. Пиша ви последното си писмо. Затворен в това тясно, смрадливо корито със застояла вода и обречени на смърт риби, пиша последните си редове. Ден-два преди Никулден ще ме убият, търговците ще изкарат добри пари от мен и моите братя, а вие ще се наядете до насита. И най-много някоя костица да заседне в широкото гърло на съвестта ви. Честна дума, голям шаран съм! Може да ме приготвите с ориз или да ме нарежете на шайби и да ме изпържите. И без друго цял живот ме пържат. Когато бях млад, се влюбих в една скумрия и като истински балък, й признах чувствата си. Красива скумрия беше, слаба, синеока, как да не лапна кукичката? А тя ми рече: „Абе, ти си голем шаран! Не виждаш ли, че аз съм соленосвободна риба, волна душа, ширнала се из атлантическите простори, а ти си прост сладководен тип и живееш в селските язовири! Не си за мене, миличък, аз си търся някоя финансова акула, която да ми построи замък от стъкло!“. После дойде Жанвиденовата зима и нямаше нито хляб, нито кюспе, а аз мечтаех само да изпълня рибешкия си дълг към язовирната република и да се ширна и аз из атлантическите простори. В казармата, братя, беше пълно със сомове-философи и неуки таранки, но всички си приличаха по едно: гледаха да претупат работата и да се освободят от служба – примерно като рибата-ангел от джамбазкия язовир. Когато им признах, че доброволно съм надянал тежката униформа, те ми казаха: „Абе, ти верно си бил голем шаран! Крий се в пасажа като цаца, чакай да отворят шлюза, за ни пуснат на свобода и си живей живота с пълни хриле!“ Когато дойде време да се задомя, отидох в банката, за да изтегля кредит за свой собствен аквариум. В банката една хитра щука ми каза, ама разбира се, ние обичаме да работим с едри и сериозни риби като вас. Подписах документите, изтеглих кредита, а щуката-банкер ми рече: „Шаран си ти, голем шаран! Ние те изпържихме, а ти сам скочи в тигана!“. Така цял живот, и никой, братя и сестри, не се обади в моя защита. Всички мълчат като риби. Не съм жертвен агнец, за да ме издокарат в „Мълчанието на агнетата“. Нито пък уморен кон, защото „уморените коне ги убиват, нали?“. Що не направиха филм „Мълчанието на шараните“, а? Ето, аз съм шаран, и цял живот мълча. Съм чиста проба жертва, но не ме жалете! Скоро ще отида във вечните рибни полета, скумриите, моля, настрани. Ще плавам със 777 златни рибки и всичките ще ми изпълнят по три желания. От първата рибка ще поискам да съм голям мъжки толстолоб, пет гърнета с кюспе и рибарска кука или мрежа да не ме ловят. А от останалите 776 златни рибки ще поискам... е, това не е ваша работа. ПОСЛЕПИС: При тези цени на шарана, кой е балък, питам аз!", "date": "2019.11.29", "title": "Последното писмо на никулденския шаран "}
{"url": "https://www.monitor.bg:443/bg/a/view/chetiri-kutii-za-darenija-ograbeni-vyv-varna-182077", "text": "Само за няколко дни четири кутии за дарения бяха откраднати от хранителен магазин във Варна. Последният случай е от сряда срещу четвъртък вечерта. Крадецът разбива с чук вратата на магазина, влиза и грабва кутията с даренията за малката Сияна. „Първите три кражби станаха през работно време, докато в магазина има продавачи и клиенти. Четвъртият път нападателят разбива входната пари, за да вземе кутията с дарения, в която имаше не повече от 300-400 лева”, разказа управителят на магазина Николай Петков. След първата кражба от магазина започнали да завързват кутиите със свински опашки, което обаче не спряло крадците. За момента е известно само, че нападателите са двама.", "date": "2019.11.29", "title": "Четири кутии за дарения ограбени във Варна"}
{"url": "https://www.monitor.bg:443/bg/a/view/parcheta-led-zamestiha-boris-djonsyn-i-najdjyl-faraj-na-predizboren-debat-182076", "text": "Лидери на британски партии участваха в предизборен дебат, излъчван по британската телевизия Ченъл фор, посветен на климатичните промени и нуждата от спешни действия в тази насока, предаде АФП. В дебатите се включиха лидерите на Лейбъристката партия, на Шотландската партия за независимост, на Либералните демократи, на Зелените и на уелската партия Плайд Камри. Лидерът на новата Партия на Брекзит Найджъл Фараж отказа участие, защото смятал, че дебатът нямало да бъде обективен и справедлив. Не участва и лидерът на консерваторите, премиерът Борис Джонсън. Двамата отсъстващи лидери бяха заменени в студиото от ледени скулптури, които носеха логото на съответните им партии и които малко по-малко се топяха, за да илюстрират глобалното затопляне. Консервативната партия обаче веднага се оплака в медийния регулатор заради това отношение. В писмо, адресирано до регулатора, се казва, че министърът на околната среда Майкъл Гоув е бил предложен от партията да участва в дебата и да представлява позицията на торите, но му е било отказано. Организаторите на дебата подчертаха, че поканите са били адресирани до партийните лидери. Те добавиха, че офертата към Джонсън и Фараж да се явят в студиото, за да говорят за климатичните промени и нуждата от спешни действия в тази насока, остава в сила.", "date": "2019.11.29", "title": "Парчета лед заместиха Борис Джонсън и Найджъл Фараж на предизборен дебат"}
{"url": "https://www.monitor.bg:443/bg/a/view/slynceto-shte-se-pojavi-sled-objad-182075", "text": "През нощта от запад на изток на много места в страната преваля, след обяд ще бъде предимно слънчево с температури между 12° и 17°. Минималните температури през деня ще са предимно между 5° и 10°, по-високи по морския бряг, съобщиха от НИМХ за „Фокус“. Днес преди обяд, на места главно в източните райони, все още ще има превалявания от дъжд. Около пладне валежите ще спрат и след обяд над по-голямата част от страната ще е предимно слънчево, с повече облаци над Северна България. Вятърът ще се ориентира от запад-северозапад, в Дунавската равнина и западната част на Горнотракийската низина ще е умерен и временно силен. Максималните температури ще са между 12° и 17°.  Над Черноморието преди обяд ще е облачно с превалявания от дъжд. След обяд валежите ще спрат и облачността ще се разкъса. Ще духа умерен, по северното крайбрежие и временно силен западен вятър. Максимални температури между 13° и 17°. Температурата на морската вода е 13-15°. Вълнението на морето ще е 2-3 бала. Над планините облачността ще е променлива, по-значителна в сутрешните часове и с повече слънце след обяд. През деня само на отделни места ще превали слаб дъжд, над 1800-2000 метра – слаб сняг. Ще духа умерен и силен запад-северозападен вятър. Максимална температура на 1200 метра – около 9°, на 2000 метра – около 3°. В събота облачността ще е променлива, по-често значителна, на места ще има и превалявания от дъжд, в планините над 1200 м - от сняг. Ще бъде ветровито и със северозападен вятър ще нахлува сравнително студен въздух. В неделя и понеделник минималните температури ще са около нулата. Вероятността за валежи е малка; ще има и доста слънчеви часове. Вятърът още първия ден ще отслабне, до вечерта ще се ориентира от юг, в понеделник - от югозапад. Дневните температури в неделя ще са предимно между 4° и 9°, в понеделник слабо ще се повишат.", "date": "2019.11.29", "title": "Слънцето ще се появи след обяд"}
{"url": "https://www.monitor.bg:443/bg/a/view/godenicata-na-sina-na-albanskija-premier-sred-jertvite-na-trusa-v-albanija-182078", "text": "Годеницата на сина на албанския премиер Еди Рама е сред жертвите на катастрофалното земетресение в Албания, предаде ДПА, като се позова на местни медии. Кристи Речи, която е на 24 години, е била погребана вчера заедно с родителите си и брат си, посочва новинарският сайт shqiptarja.com. Кристи е била сгодена за Грегор Рама. В пост в Инстаграм Грегор се сбогува със загиналата в труса Кристи и нейното семейство. Според последните данни жертвите на труса вече са 48, предаде телевизия Клан. Ранените са около 750, от които десетки са в сериозно състояние. Спасени изпод руините са 45 души. Папа Франциск направи благотворително дарение от 100 000 евро за пострадалата Албания, а фондация Отворено общество, основана от филантропа Джордж Сорос, обяви, че отпуска 500 000 долара спешно финансиране за усилията за възстановяване на страната.", "date": "2019.11.29", "title": "Годеницата на сина на албанския премиер сред жертвите на труса в Албания"}
{"url": "https://www.monitor.bg:443/bg/a/view/trymp-iznenadvashto-v-afganistan-objavi-pregovori-s-talibanite-182079", "text": "Американският президент Доналд Тръмп обяви, по време на неочаквана визита в Афганистан, че САЩ ще възобновят мирните преговори с талибаните, предаде АФП. \"Талибаните искат споразумение и ние се срещаме с тях. Ние им казваме, че трябва да има спиране на огъня, те не искаха прекратяване на огъня, но сега искат прекратяване на огъня\", каза Тръмп след среща с афганистанския президент Ашраф Гани в американската военновъздушна база Баграм в Афганистан. \"Ще останем в Афганистан, докато не сключим споразумение или докато не постигнем пълна победа\", каза още президентът на САЩ. Тръмп пристигна в базата Баграм, за да се срещне и с американските войници по случай Деня на благодарността. Той прекара с тях няколко часа.  \"Пропътувах 13 406 километра, за да бъда тук с вас тази вечер само поради една причина: да ви пожелая този Ден на благодарността да е един специален Ден на благодарността за вас, да ви кажа, че всичко е наред и че нашата страна е по-силна в икономически план от когато и да е било\", каза Тръмп на военните, предаде Франс прес. В речта си пред тях президентът заяви също, че войната в Афганистан няма да се реши на бойното поле. \"Накрая ще трябва политическо решение\", заяви той и допълни, че това решение ще бъде взето от жителите на региона. Едно от предизборните обещания на Тръмп за президентските избори през 2016 г. беше изтеглянето на американските войници от Афганистан и Близкия изток, припомня Асошиейтед прес. Тръмп обеща, че ще намали броя на войниците в Афганистан до около 8600. Днес САЩ имат в тази страна между 13 000 и 14 000 военнослужещи, допълва Франс прес. САЩ и талибаните бяха близо до постигането на споразумение през септември, което да позволи на американските сили да се изтеглят. Мирните преговори обаче бяха прекратени, след като при бомбен атентат в Кабул бяха убити 12 души, сред които един американски войник, отбелязва АП.  Изненадващата визита на Тръмп в Афганистан започна малко след 20,30 ч. местно време. След среща с афганистанския президент и американски военни, Тръмп отпътува от базата Баграм за САЩ малко след полунощ местно време, допълва АП. На журналистите, придружаващи президента, бяха дадени строги инструкции да не разгласяват визитата от съображения за сигурност. Тръмп бе за първи път в Афганистан. Визитата идва в повратен етап от президентския мандат на Тръмп - на фона на набиращото скорост разследване за импийчмънт, отбелязва АП. Американският президент, придружен тогава от първата дама Мелания Тръмп, направи подобна визита за Деня на благодарността миналата година в Ирак. Преди няколко дни американските войници в Ирак посети и вицепрезидентът Майк Пенс.", "date": "2019.11.29", "title": "Тръмп изненадващо в Афганистан, обяви преговори с талибаните"}
