{"url": "https://www.monitor.bg/bg/a/view/divo-prase-napadna-turist-v-stara-planina-172707", "text": "Диво прасе нападна турист в Стара планина в неделя по обяд и го рани. Животното го е атакувало, защото се е подплашило от човешкото присъствие. Това съобщи дежурният от Планинската спасителна служба Иван Драгошинов. Инцидентът е станал недалеч от хижа „Рай“, до която се минава по пътеката за връх Ботев, поясни Драгошинов. Планинари, които са пиели чай на полянката наблизо, са хукнали да го отървават от глигана. След това те са пренесли 50-годишния мъж в хижата, превързали са раните на крака му и са потърсили помощ. Минути след това три отряда от Планинската спасителна служба при БЧК са поели към пострадалия. Десетте спасители са от отрядите в Карлово, Калофер и Пловдив. След четири часа те стигнали до пострадалия. До Калофер той е бил   свален със специална транспортна носилка – количка.    Вечерта раненият от диво прасе планинар е бил хоспитализиран в болницата в Карлово. В събота вечерта пък жена си е счупила крака недалече от Райското пръскало над Калофер. Сигналът за пострадалата е подаден към 20,00 часа от туристическата група, с която тя е правела преход. „Група туристи са се организирали и са    поискали помощ от хижата    започнали са да транспортират жената надолу до една местност, до която може да достигне наша кола. Обработи се жената и от там се транспортира до болница“, каза Драгошинов. През нощта планински спасители са успели да я закарат до болницата в Карлово. Жената е с фрактура на подбедрицата. Маршрутът до хижа „Рай“ и Райското пръскало е много натоварен през лятото, особено когато времето е хубаво. Преходът обаче отнема около пет часа и има няколко трудни участъка, обясниха планинари. Затова и хората, които тръгват, трябва да са добре екипирани и да преценят правилно времето на тръгване към хижата и водопада, както и личната си подготовка. Междувременно в събота се е провела акция на Тевно езеро в Пирин, при която планински спасители са оказали помощ на жена с контузия на глезена. В спасителната акция са участвали 17 души от град Банско.", "date": "2019.08.11", "title": "Диво прасе нападна турист в Стара планина"}
{"url": "https://www.monitor.bg/bg/a/view/finlandci-napraviha-gumi-za-systezateli-172609", "text": "Променливите летни условия и различните пътни настилки, не само в България, но и в цяла Европа са предизвикателство за шофьорите. През лятото се пътува най-много, а температурите често варират от над 40 градуса в горещините до 10 градуса в студените септемврийски дни, съчетани с внезапни гръмотевични бури. Тези променливи климатични условия изискват гуми, които могат бързо да се адаптират към различното състояние на пътната настилка. Новата гума Nokian Powerproof, проектирана за бързо шофиране, овладява всички форми на лятото, постигайки отличен баланс. Стабилното и предсказуемо управление на автомобила с гумите Nokian Powerproof предоставя спокойствие, както при смяна на платната на магистрала, така и за по-резки спирания. Зоната на контакт остава прецизна, на мокри магистрали и на нагрети от лятното слънце градски булеварди, а здравата структура осигурява дълготрайност на гумата. Големият избор от размери на тази гума с оптимално висока производителност включва 51 модификации с размери от 17 до 20 инча, със скоростен индекс W за скорост до 270 км/ч и Y до 300 км/ч. Гумите Nokian Powerproof са налични за покупка от тази пролет и вече получиха високи оценки в различни сравнителни тестове на водещи автомобилни списания. В теста за летни гуми на германското списание Auto Bild Allrad гумите Nokian Powerproof получиха оценка „Образцов”, достигайки до втора позиция. Списанието похвали високата производителност на гумите Nokian Powerproof върху всякакви настилки и особено нейните отлични характеристики за управление на мокро. В германското списание Gute Fahrt, гумите Nokian Powerproof постигнаха оценка „Препоръчано”, както и четвърта позиция в тестовете. Списанието отбелязва колко добре се държи гумата върху мокър път. Също така бяха подчертани и други характеристики върху мокра настилка, сред които най-висока производителност и спиране и управление на мокро, много добро сцепление, добро представяне на аквапланинг. Гумите Nokian Powerproof също така получиха „Оценка за производителност” от независимата организация за тестове, TUV SUD, която отбеляза тяхната многофункционалност и отлично цялостно представяне. Новите летни гуми Nokian Powerproof са разработени в сътрудничество с двукратния световен шампион във Формула 1 Мика Хакинен, който предоставя експертизата и опита си по време на тестовете. „Гумите Nokian Powerproof ми осигуряват изключително добра реакция при маневриране и отлична управляемост. Точно такива характеристики очаквам от качествената гума. Когато тя ми дава увереност по време на шофиране, това допринася за безопасността”, казва Мика Хакинен.", "date": "2019.08.11", "title": "Финландци направиха гуми за състезатели"}
{"url": "https://www.monitor.bg/bg/a/view/4-kazana-agneshki-kurban-za-poklonnicite-na-goljama-bogorodica-v-bachkovskija-manastir-172658", "text": "С 4 казана агнешки курбан Бачковският манастир ще гости всички поклонници, които на 15 август – Голяма Богородица, ще посетят обителта, съобщиха от манастира. Това е и храмовият празник на ставропигиалния манастир, който се намира след село Бачково в посока Чепеларе. По традиция от десетки години в обителта тогава се събират хиляди вярващи от цялата страна и от чужбина. Животните за агнешкия курбан са били дарени от богомолци, съобщи игуменът на обителта Величкият епископ Сионий. Той уточни, че в навечерието на храмовия празник - на 14 август от 18 часа, ще бъде отслужена вечерня. След нея предстои опело на Света Богородица. В 8 часа на следващия ден ще започне утринната служба, а от 9 часа – тържествената литургия. Игуменът Сионий ще бъде начело на всички тържествени богослужения, в които ще участват и останалите монаси от обителта. В литургиите ще участва и хорът за източноправославни песнопения „Св. Наум Охридски”. Манастирът ще посрещне храмовия си празник с осем нови позлатени кръста, които са монтирани на всички куполи на черквите. От централната църква е бил свален старият кръст, за който се предполага, че е от времето на основаването на обителта през 11-ти век. Старият кръст е с височина около 60 сантиметра и е изработен от метал, който е позлатен. Върху него има надпис на грузински „Победа на Исус Христос”. Древната християнска реликва е била прибрана в манастирския музей, в който има още 500 интересни експоната. Посетителите на Бачковския манастир на 15 август т.г. ще могат да разгледат музея на храмовия празник на обителта.", "date": "2019.08.11", "title": "4 казана агнешки курбан за поклонниците на Голяма Богородица в Бачковския манастир"}
{"url": "https://www.monitor.bg/bg/a/view/jenite-do-20-g-s-evropejska-titla-v-basketbola-172715", "text": "Националният отбор на България за жени до 20 години спечели европейското първенство по баскетбол в дивизия \"В\", което завърши тази вечер в Прищина. Във финала момичетата на Таня Гатева победиха Финландия с 80:75. Нашите изиграха отличен мач и напълно заслужено победиха непознаващия до момента вкуса на загубата тим на скандинавките. Националките ни демонстрира сърцата игра, страхотна стрелба и завидна психическа устойчивост. А и взе реванш за загубата с близо 30 точки от същия съперник на старта на шампионата С 19 точки за България най-резултатна бе Гергана Иванова. Още 16 точки прибави Карина Константинова, докато Виктория Иванова завърши с 15. 12 точки добави Стефани Пендова. За Финландия с 31 точки и 11 борби над всички бе Ауак Куйер, докато Лота Вехка-ахо остана с 12 точки. Карина Константинова стана и Най-добър играч на първенството във вота на феновете. Така България, Финландия и бронзовият медалист - Република Ирландия, спечелиха промоция за дивизия \"А\" през следващата година.", "date": "2019.08.11", "title": "Жените до 20 г. с европейска титла в баскетбола"}
{"url": "https://www.monitor.bg/bg/a/view/rozelin-sanches-ni-kani-v-grand-hotel-172695", "text": "Провокативната драма „Гранд хотел“ ще се разпише с премиера в българския ефир. Сериалът ще събере телеманиаците пред малкия екран на 19 август от 22 ч. по FOX Life. Действието в поредицата се развива в семеен хотел в цветния Маями Бийч. Собственик е харизматичният Сантяго Мендоса, чийто образ е поверен на Демиан Бишир. В токчетата на изкусителната му втора съпруга се разхожда Розелин Санчес (“Подли камериерки“). Персонажите на лоялните служители допълват свежата история. Заможните гости на хотела тънат в лукс, но зад прекрасния интериор се крият скандали, дългове и умопомрачителни тайни. В сериала участват още Денис Тонц, Браян Крейг, Уенди Ракел Робинсън, Линкълн Юнес, Шалим Ортис, Ан Уинтърс, Крис Уорън, Фелис Рамирес и Джъстина Адорно. „Гранд Хотел“ е базиран на едноименната испанска поредица, а изпълнителен продуцент е актрисата Ева Лонгория, прочула се като Габриел Солис от хитовата поредица „Отчаяни съпрути“.", "date": "2019.08.11", "title": "Розелин Санчес ни кани в „Гранд Хотел“"}
{"url": "https://www.monitor.bg/bg/a/view/volejbolistite-izpusnaha-brazilija-i-kvotata-za-tokio-172718", "text": "Волейболните ни национали не успяха да победят олимпийския шампион Бразилия и да спечелят квотата за игрите в Токио догодина. Момчетата на Силвано Пранди изпуснаха преднина от 2:0 гейма и мачбол в третия, за да преклонят глави след 2:3 (23, 19, -30, -16, -11) пред „селесао“ след 3-часова битка в Двореца на културата и спорта във Варна. Така директната квота е за Бразилия, българите завършват на второ място в турнира и ще продължат битката си за игрите в еропейска квалификация догодина. Въпреки това волейболистите ни показаха лицето, което всички феновете искат да виждат – добра игра, борбен дух и непримиримост до края. Най-резултатен за нашите в мача бе Цветан Соколов с 19 т. Мартин Атанасов добави 18, а Розалин Пенчев завърши с 15 т. За Бразилия Леал реализира 22 т., а Уолас де Соуза завърши с 20 т. България игра почти целия мач без един от основните си посрещачи Тодор Скримов, който получи тежка контузия в глезена в началото на втория гейм.", "date": "2019.08.11", "title": "Волейболистите изпуснаха Бразилия и квотата за Токио"}
{"url": "https://www.monitor.bg/bg/a/view/trojkadjii-i-negramotni-se-probvat-za-uchiteli-172712", "text": "Хора с тройки в дипломите или с неграмотно подадени заявления се пробват за учители, установи „Монитор”. Така, на фона на повсеместния недостиг на педагози в цялата страна, директорите на училища не само трябва да намерят желаещи да обучават децата в школото, но и те да бъдат достатъчно квалифицирани. Поради липсата на подходящи кандидати те са принудени да обявяват конкурси за учители по някои от предметите по няколко пъти. В столицата най-често се търсят учители по чужди езици по математика, информационни технологии или в начален етап. „Тази тенденция продължава във времето, има недостиг и на педагози за детските градини”, заяви шефката на образователния инспекторат в София Ваня Кастрева. Директорът на 164-та гимназия с преподаване на испански език „Мигел де Сервантес“ Зорница Йончева среща трудности с намирането на учител по математика, преди да избере подходящия лесовъд и архитект, които не са завършили педагогика, а минават кратки курсове за преквалификация за педагог, са сред десетината кандидати за позицията в една от най-желаните гимназии в столицата. Според Йончева обаче това не е достатъчно, за да бъдат назначени. Слаба академична подготовка на кандидатите и дипломи с тройки е друг от проблемите, с които се сблъсква директорката на 164-та гимназия. Тя призна, че по-ниското заплащане спрямо други столични училища за сметка на изискваният също я затруднява при запълването на липсите в педагогическия състав. „Един учител по испански в голямо училище в „Люлин“ получава по-голяма заплата, но заради по-скромните амбиции на децата няма да се старае толкова, колкото би трябвало да се старае в нашето училище, където заплата му ще бъде по-ниска“, коментира Йончева. Причината в разликата за нея е, че големите училища, в които се обучават ученици от 1-и до 12-и клас, имат по-големи бюджети. Така, когато директорката предлага работа на колега от друго училище, той отказва, тъй като там заплащането му е по-високо. по английски език в 55 СУ„Петко Каравелов“ може да бъде видяна повече от веднъж на сайта на образователния инспекторат в столицата. „Няколко пъти обявяваме позициите, защото 55-о е сред първите по резултати от националното външно оценяване. Няма как да си позволим да назначим колега, който да не отговаря на изискванията ни и очакванията на родителите”, обясни директорката на школото Таня Иванчева. Тя търси учители, които да имат визия за своята работа, да имат очаквания и резултати, които да целят да постигнат в края на годината. Част от липсите успяват да запълнят благодарение на това, че са базово училище и там през година се обучават студенти, обясни Иванчева. Така назначават учител по математика без опит, но благодарение на вътрешната организация, която имат в школото, му се оказва методическа помощ и подкрепа от останалите педагози. Намирането на преподаватели по математика и физика се оказа препъникамък и за 119 СУ „Акад. Михаил Арнаудов“и затова за тях има няколко обяви. Първия път 4-ма души кандидатства за учители по математика, а по физика – 3-ма. „И седемте човека можеха да бъдат назначени, но те не могат да дадат на учениците ни това, което аз очаквам – висока степен на подготовка и силно вътрешно вдъхновение“, обясни директорът на школото Диян Стаматов. Някои от кандидатите пък били професори и нямало да се впишат в работата в училище. „Предпочитам да пускам обявата 7-8 пъти, докато намеря подходящ вдъхновяващ учител, който да кара учениците максимално много да учат тези трудни предмети като математика и физика“, коментира още Стаматов. Така след втория конкурс в 119-о ще бъде назначен учител по физика, но не и по математика. като най-голяма е нуждата от специалисти по български и езици, ресурсни учители, логопеди, по природни науки – химия, физика, биология, математика и информационни технологии. Търсят и преподаватели по физическа култура и спорт, както и на специалисти в профилираните гимназии. В морската ни столица има обществен интерес към училища с чуждоезиково обучение и природо-математически науки. „В тях и в други училища се кандидатства и след подбор се назначават учители. Не е тайна, че още при подаването на заявленията за работа, може да се открият кандидати за учители с проблеми в грамотността. Това поставя на изпитание директорите, защото има свободно място и то трябва да се заеме. Подборът и изборът е по преценка на работодателя. Според това, което предлага пазарът на труда“, коментира шефката на образователния инспекторат във Варна Венцислава Генова. Катедра „Класическа филология” в СУ „Св. Климент Охридски” улеснява Национална гимназия за древни езици и култури, която е със статут на лицей към ВУЗ-а. От училището разчитат на предварителен подбор от университета, за да имат най-добрите специалисти по специалните предмети. „Трудности със старогръцкия език и латинския език няма, тъй като работим съвместно с катедрата по класическа филология. Без съгласието на университета не се ангажираме да наемем човек”, сподели директорът на НГДЕК Мариела Папазова. За учители по история също разчитат на одобрение от страна на университета. От училището обаче срещат трудности при намирането на нови кадри по предметите, по които нямат помощ. Например по математика или по чужди езици. За тях са се явявали кандидати с много препоръки, добра документация, но в практиката са срещали затруднения, обясни Папазова. „Винаги има трудности, защото не на всеки се отдава да бъде учител, не всеки може да има харизмата, която да обхване аудиторията”, допълни тя. 123 незаети преподавателски и лекторски места са обявени на сайта на регионалния инспекторат по образование в Стара Загора. Шест са общо вакантните места в казанлъшкото ОУ „Св. Паисий Хилендарски“, където освен за преподаватели са закъсали и за чистачка и зам.-директор по учебната част. Без специалисти за лекции по растениевъдство и животновъдство пък са останали в Чирпан, където има професионална гимназия по селско стопанство.В старозагорската търговска се чудят откъде ще намерят лектори по право, музика и изобразително изкуство. Сходни са проблемите и на спортното училище, там обаче дирят и преподавател по биология и здравно образование. 6 са свободните места в град Шипка, пет са в Николаево. Без преподаватели по рисуване, история, физическо и пеене пък са елитната професионална гимназия по строителство, архитектура и геодезия, а на двама математици се надяват в ПМГ „Гео Милев“ в града на липите. Проблем с кадрите, и то по математика има както в специализираната казанлъшка гимназия „Акад. Н. Обрешков“, така и в базираното в ромския квартал Кармен ОУ „Антон Страшимиров“. Учители по английски и немски пък търси елитната гимназия с преподаване на чужди езици „Ромен Ролан“ в Стара Загора. За специалист по информационни технологии се молят от частното основно „Елин Пелин“. Поради хуманитарната насоченост на местния университет за едно място за учител по български език и литература и история във Велико Търново се борят по над 10 човека. Малко по-малка е конкуренцията тя по селата и там обикновено за едно учителско място по български език или история обикновено се борят поне 3-4 човека. През последните повече от 10 години обаче в търновските училища има недостиг на учители по английски език и компютърни специалности. Причината е все още доста неатрактивното заплащане за хората с дипломи по тези специалности. Повечето предпочитат да работят в частни фирми и компании в столицата и останалите големи градове и очакват стартова заплата от 1500 лв. Поради това и 800-1000 лв. учителска заплата не удовлетворява изобщо младите специалисти.", "date": "2019.08.11", "title": "Тройкаджии и неграмотни  се пробват за учители"}
{"url": "https://www.monitor.bg/bg/a/view/atletite-ni-zapaziha-mjastoto-si-vyv-ii-liga-na-evropejskoto-otborno-172717", "text": "България запази мястото си във II лига на eвропейското отборно първенство по лека атлетика. След ожесточена двудневна битка родните атлети се пребориха за шестото място в групата с 296 точки. Промоция в I лига в следващото издание заслужи тимът на Естония с 336,50 точки. В III лига отпаднаха съставите на Израел, Кипър, Люксембург, Грузия и Малта. България постигна общо шест победи в двата дни на отборната надпревара. Ивет Лалова-Колио триумфира на 100 и 200 метра,  като днес даде 22,99 сек в по-дългия спринт. Мирела Демирева победи в скока на височина със 194 см. Европейската шампионка в зала Радослава Мавродиева се наложи в тласкането на гюле с резултат от 17,34 м. В събота победи за нашите записаха Габриела Петрова в тройния скок, Лалова на 100 м и Тихомир Иванов, който донесе единствения успех от мъжка страна, след като триумфира в скока на височина. Втори места във Вараждин постигнаха Митко Ценов на 3000 метра стийпълчейз и Милица Мирчева на 3000 метра. С трети позиции пък се отличиха Марк Славов на копие, Момчил Караилиев в тройния скок, Иво Балабанов на 3000 метра и Станислав Станков на 110 метра с препятствия.", "date": "2019.08.11", "title": "Атлетите ни запазиха мястото си във II лига на европейското отборно"}
{"url": "https://www.monitor.bg/bg/a/view/rouz-makgauyn-rejisira-animacija-za-kucheta-rasisti-172699", "text": "Актрисата Роуз Макгауън, която бе „отритната“ - по думите й – от кастинг режисьорите в Холивуд, след като се прочу със скандалните си разкрития покрай сексуалния тормоз, упражняван от Харви Уайнстийн, ще поеме сама кормилото на следващия си филмов проект. След един режисьорски опит в документалното кино звездата от „Чародейките“ прави трансфер към анимацията с лентата Pomerania. Сюжетът ще гравитира около малко кученце, което след дълги години в укриване става кралица на страната Померания. „Тя влиза във война с друга страна Мътландия (Muttlandia), където живеят уличните превъзходни. Така че филмът ще представлява разказ за расата, породата... И ще е много смешен“, загатна още Макгауън по време на филмовия фест в Одеса. Междувременно звездата разработва и игрална лента – психологическия хорър Sleepwalk. Работата по него се очаква да започне през следващата година.", "date": "2019.08.11", "title": "Роуз Макгауън режисира анимация за кучета расисти"}
{"url": "https://www.monitor.bg/bg/a/view/l-udogorec-i-cska-podeliha-tochkite-s-0-0-v-razgrad-172716", "text": "\"Лудогорец\" и ЦСКА завършиха 0:0 в мач от петия кръг на шампионата. В 11-ката на домакините направи впечатление, че като двойка централни защитници действаха Терзиев и Недялков. Шверчок пък водеше атаката за сметка на Кешерю. Наставникът на червените Люпко Петрович заложи на схема 4-1-4-1, а не на 3-5-2.  \"Лудогорец\" взе инициативата в началото, но в 5-ата минута Соу остана един на един срещу Терзиев при контраатака на червените. Нападателят обаче не си пое добре топката и тя му бе отнета. Последва бърза атака на домакините, която завърши с пас на Жоржиньо към Битон, халфът стреля от десетина метра, но в аут. В следващите минути двата тима си размениха по няколко изстрела, но те не затрудниха Илиев и Черниаускас. До края на полувремето темпото на игра, което и до този момент не бе високо, падна, двата отбора рядко организираха някакви по-опасни атаки и първите 45 минути логично завършиха при 0:0. Първата по-добра ситуация за второто полувреме бе в актива на Лудогорец. Кешерю, който замени на полувремето Шверчок, намери Чибота отляво в наказателното поле на червените, крилото овладя и стреля с десния крак, но над напречната греда. В 57-ата минута Али Соу отправи плътен удар от 22 метра, който летеше към долния ляв ъгъл на домакинската врата, но Пламен Илиев плонжира и изби. В 61-ата минута Жоржиньо преодоля Занев, нахлу в наказателното поле и стреля леко под ъгъл, но Черниаускас спаси. Само 60 секунди по-късно нов шут, този път на Чибота, пак попадна в ръцете на стража на червените. В 75-ата минута дойде и най-чистото положение в мача до този момент. Недялков отне топката пред наказателното поле, напредна с нея около 50 метра и изведе Кешерю сам срещу вратаря леко под ъгъл, нападателят копна топката над хвърлилия се Черниаускас, но не уцели вратата. В 86-ата минута Лудогорец можеше да получи дузпа за нарушение на Албентоса срещу Кешерю. Защитникът влезе с бутоните в рамото на нападателя, но реферът Драгомир Драганов остана безмълвен. В 90-ата минута ЦСКА можеше да измъкне победата. Фабрини изведе Тиаго сам срещу Илиев, но вратарят на домакините спаси шута на халфа.", "date": "2019.08.11", "title": "\"Лудогорец\" и ЦСКА поделиха точките с 0:0 в Разград"}
{"url": "https://www.monitor.bg:443/bg/a/view/nole-podgotvja-grisho-v-sinsinati-172710", "text": "Световният номер 1 Новак Джокович се превърна в спаринг партньор за Григор Димитров в една от последните му тренировки преди старта на Мастърс 1000 турнира в Синсинати. Само ден преди това Гришо проведе съвместно занимание и с Роже Федерер. Българският тенисист се опитва да навлезе във форма за заключителната част от сезона, който се оказва един от най-негативните за него от 2012 г. насам. Димитров влезе в схемата в Синсинати след оттеглянето заради контузия на канадеца Милош Раонич. В първия кръг Григор ще срещне отново Стан Вавринка, от който загуби само преди седмица с 4:6, 4:6 на турнира в Монреал. Двамата са играли един срещу друг общо 10 пъти, като швейцарецът води на с 6-4 победи. Последният успех на българина обаче е именно в Синсинати – на осминафиналите през 2016 г. Гришо ще играе и на двойки, където ще си партнира с италианеца Фабио Фонини. Новак Джокович пък ще започне защита на титлата в Синсинати в една половина с Федерер, Стефанос Циципас и Карен Хачанов.", "date": "2019.08.11", "title": "Ноле подготвя Гришо в Синсинати"}
{"url": "https://www.monitor.bg:443/bg/a/view/vladinova-pravi-pyt-na-mladite-za-tokio-172706", "text": "Най-добрата ни гимнастичка в последните години Невяна Владинова ще направи път на по-младите си колежки в опита да бъдат спечелени две индивидуални квоти за олимпийските игри в Токио. Това стана ясно след определяне на състава за световното на грациите в Баку (Азер) от 16 до 20 септември, на което ще се раздават визите. За тях ще се борят Катрин Тасева и Боряна Калейн, които ще играят по 4 уреда на първенството, а седмата от Рио 2016 Владинова ще изпълнява само съчетанията си на бухалки и лента. „Това е най-удачният вариант на база резултатите ни през годината на големите форуми. Аз използвах всички шансове, дадени ми през годините и сега е ред да отстъпя на по младите. Обичам момичетата и разбира се съм плътно до тях като капитан на отбора и ще дам всичко от себе си, за да помогна с каквото мога”, коментира Владинова избора на състава. Както е ясно, ансамбълът ни вече има спечелена квота и ще се готви по-спокойно за Токио.", "date": "2019.08.11", "title": "Владинова прави път на младите за Токио"}
{"url": "https://www.monitor.bg:443/bg/a/view/trima-berat-dusha-sled-zverskata-katastrofa-vyv-varna-172713", "text": "Трима души са с опасност за живота след зверската катастрофа, станала в събота вечер по новата част на бул. „Васил Левски“ във Варна. Инцидентът е станал около 22 часа в района на пасарелката в района на ул. „Струга“. Там 25-годишният водач на лек автомобил „Пежо“, при движение с несъобразена скорост, губи контрол над автомобила и се блъска в бетонната стена, съобщиха от ОД на МВР-Варна. Вследствие на инцидента водачът, както и неговите спътници - жена на 22 години от Варна и мъж на 26 години от Сливен, са пострадали тежко, като са настанени за лечение с опасност за живота в Реанимацията на МБАЛ „Света Анна“. „Жесток удар! Чудно е как изобщо са останали живи. Колата е смазана тотално. Дано имат късмет и да се възстановят. Хората, които гледаха отстрани коментираха, че при скорост не по-малка от 100 км/час, мотор е засякъл колата и е причината шофьора да се отклони и удари. Чак е учудващо, че не са останали на място“, коментира Ивайло Вълчев- един от нашите читатели и очевидец от мястото на трагедията. По случая е образувано досъдебно производство, което трябва да изясни всички обстоятелства около катастрофата.", "date": "2019.08.11", "title": "Трима берат душа след зверската катастрофа във Варна"}
{"url": "https://www.monitor.bg:443/bg/a/view/hiljadi-v-ognen-kapan-na-kanarite-172704", "text": "Около 1000 души не могат да се върнат по домовете си на испанския остров Гран Канария, след като няколко града бяха евакуирани заради горски пожар, предаде Ройтерс. Огнеборци използват самолети и хеликоптери, за да потушат пожара, бушуващ на около 32 км от регионалната столица Лас Палмас. Стихията застрашава няколко града и националния парк \"Тамадаба\" в западната частна острова, съобщиха властите в \"Туитър\". Полицията смята, че пожарът е предизвикан от човек. Вчера бе арестуван 55-годишен мъж.", "date": "2019.08.11", "title": "Хиляди в огнен капан на Канарите "}
{"url": "https://www.monitor.bg:443/bg/a/view/da-vljazat-pravednite-djemstoun-172694", "text": "Сбогувахме се с „Теория за големия взрив“, да влязат „Праведните Джемстоун“. Новата комедийна поредица дава заявка за хит. Сюжетът се завърта около световноизвестното семейство телевангелисти (телевизионни евангелисти) Джемстоун, в което алчността, съчетана с доброволческата работа в името на Господ, е традиция. Основният персонаж е Джеси, който възприема себе си като бунтар сред проповедниците и поема бизнеса, изграден от баща му Ели (Джон Гудмън), с цел да го разшири и посланията му да достигнат съвременната аудитория. В обувките на Джеси се разхожда Дани Макбрайд, познат от „На изток и надолу“ и “Заместник-директори”. Еди Патерсън влиза в ролята на сестрата на Джеси - Джуди, а като неговата съпруга Амбър ще блесне Касиди Фрийман. Тони Кавалеро е бившият сатанист Кийф Чеймбърс, спасен от по-малкия брат на Джеси - Келвин (Адам Девин). Тим Балц се превъплъщава в годеника на Джуди, а Грег Алан Уилямс – в консервативен кениец, който е дясната ръка на Ели. Сериалът „Праведните Джемстоун\" ще стартира на 19 август от 22 ч по НВО, като ще се появи и в стрийминг платформата на компанията.", "date": "2019.08.11", "title": "Да влязат „Праведните Джемстоун\""}
{"url": "https://www.monitor.bg:443/bg/a/view/evakuiraha-kymping-na-elafonisos-zaradi-pojara-172703", "text": "Туристи бяха евакуирани от къмпинг на гръцкия остров Елафонисос днес за втори пореден ден заради горски пожар, възобновил се поради силните ветрове. Евакуирани бяха и местни жители, предаде Асошиейтед прес. Властите обявиха снощи, че пожарът е овладян, но заради ветровете пожарът се разгоря отново. Общо 90 пожарникари опитват днес да угасят пламъците с помощта на шест самолета и три хеликоптера за гасене на пожари. Малкият о-в Елафонисос, известен с пясъчните си плажове, е с население около 350 души. През лятото на острова обаче пристигат над три хиляди туристи дневно. Десетки горски пожари се разразиха в Гърция през уикенда в резултат на продължаващите жеги и силни ветрове.", "date": "2019.08.11", "title": "Евакуираха къмпинг на Елафонисос заради пожара"}
{"url": "https://www.monitor.bg:443/bg/a/view/ot-chatovete-na-todorov-i-bojkov-lysva-hakerite-probvali-njakolko-ataki-sreshtu-dyrjavni-sistemi-172708", "text": "Хакерите от „ТАД Груп“ са пробвали да точат данни и от други държавни учреждения освен НАП, но невинаги са успявали. Това става ясно от публикуваните от прокуратурата в петък част от нови доказателства по разследването срещу собственика на „ТАД Груп“ Иван Тодоров, търговския директор на фирмата Георги Янков и служителя Кристиян Бойков. Бойков е обвинен за хакването на данните на 5 100 000 български граждани от масивите на НАП и изпращането им на български и чуждестранни медии – кибертероризъм, а Тодоров и Янков – като подбудители към престъплението. Освен със свидетелски показания разследващите разполагат и с информация както и от видеокамери във фирмата. В чат между потребители „I v“, установен като И.П., и John Doе (owner), установен като Кристиян Бойков на 18.1.2019 г., Бойков пише: „Кажи му на Л., че гледат яко логовете тия от (и изписва името на държавно учреждение – б.р.) и най-вероятно до довечера ще оправят дупката… Да дърпа на време.“ Явно компютърните специалисти във въпросното държавно учреждение са били бдителни и не са допуснали теч на информация. Открит е и групов чат с участници с потребителски имена „З ТАД“, установен като З.М., John Doе (owner), установен като Кристиян Бойков, Ivan Todorov, установен като Иван Тодоров, „I v“, установен като И.П., „G“, установен като Г.А., „Ц “, установен като Ц.Г., „И ТАД“, установен като И.А. На 11.7.2019 г. в групата Бойков споделя на Тодоров уеб адрес на държавно учреждение и пише: „@Chapoblan, Виж кой е правил сайта :)“. Тодоров отговаря: „Мда. То си е тяхно май даже това“, на което Кристиян Бойков и Георги Янков са с мерки за неотклонение парична гаранция от 20 000 лв. В четвъртък Апелативният спецсъд измени мярката на Иван Тодоров от гаранция от 100 000 лв. в „задържане под стража“ с мотивите, че има обосновано предположение да е съпричастен към престъплението, в което е обвинен, и че на свобода може да влияе на служителите на фирмата. В събота във Варна зам. главният прокурор Иван Гешев обясни, че изнесената информация от държавното обвинение е дадена с разрешение на наблюдаващия прокурор. „С цел – само и единствено – да не се използва това за инсинуации, въпреки че то се използва. Тази информация е давана, след като е представена в съда и след като съдът я обсъди и се произнесе. Така че процесуален проблем няма. А това не е проблем на прокуратурата“, каза Гешев. По думите му прокуратурата няма защо да мълчи, при положение че не е виновна. Гешев запита за какво е виновна прокуратурата, за това, че са арестували най-голямата група за телефонни измами и за почти 1 месец не е имало телефонни измами в страната, или за това, че са прибрали половината мутри или хора, които не били пипани в целия преход. \"За това ли трябва да се срамуваме\", изтъкна номинираният за главен прокурор. По отношение на протестите срещу неговата номинация за главен прокурор той заяви, че е видимо, че една малка извънпарламентарна партия не го харесва, но за него била важна оценката на обикновените граждани, тъй като прокуратурата работи за тях. \"За мен е важно прокуратурата да работи активно и да повишава общественото доверие в себе си\", подчерта Гешев.", "date": "2019.08.11", "title": "От чатовете на Тодоров и Бойков лъсва: Хакерите пробвали няколко  атаки срещу държавни системи"}
{"url": "https://www.monitor.bg:443/bg/a/view/geroite-ot-prijateli-stavat-elementi-ot-igra-172698", "text": "От 1 септември компанията Lego пуска сет с повече от 1000 „тухлички“, посветен на 25-годишнината на култовия сериал „Приятели“. Фийби със своята китара, Моника с шоколадов сладкиш, Рейчъл с чаша кафе, Рос с вестник, Джоуи с парче пица и Чандлър с офис-чанта са шестимата главни персонажи от поредицата, които ще могат да бъдат конструирани и позиционирани в любимото им кафене „Сентрал Пърк“ в Ню Йорк, също с елементи от играта. След като от филмовото студио „Уорнър“ обявиха, че на 7 септември за един месец откриват временен тематичен магазин за „Приятели“ в нюйоркския квартал „Сохо“, компанията за играчки е решила също да се присъедини към честванията за годишнината на един от най-прочутите ситкоми в историята на телевизията. С 1070-те елемента от комплекта, освен шестимата главни герои и интериора на заведението, ще може да бъде направен и барманът Гънтър. Сериалът „Приятели“ излиза на 22 септември 1994 г. по телевизия NBC. Поредицата с Дженифър Анистън, Кортни Кокс, Лиса Кудроу, Мат ЛеБланк, Матю Пери и Дейвид Шуимър се излъчва в продължение на 10 сезона до 6 май 2004 г. Брад Пит, Джордж Клуни, Рийз Уидърспуун, Джон Фавро са само няколко от гост-звездите в епизодите, чиито повторения се излъчва и до днес с успех по различни телевизионни канали. В кутията на играта има материал и за направа на улицата извън Сентрал Пърк, където Фийби пее своите песни, акомпанирайки си с китара, и където Рос веднъж свири на пианола. Има още кафе-машина, кутия с бисквити и други детайли от обстановката, разпознаваеми от снимачната площадка на сериала. Кътът с масада, дивана и фотьойлите на шестимата е подвижен. „Приятели“ е създаден от Дейвид Крейн и Марта Кауфман. В момента всички сезони са на разположение в Netflix. Миналата Коледа в социалните мрежи имаше протест от фенове, след като бе обявено, че сериалът ще може да се гледа само до края на 2018-а. Заради тях платформата удължи срока.", "date": "2019.08.11", "title": "Героите от „Приятели“ стават елементи от игра"}
{"url": "https://www.monitor.bg:443/bg/a/view/gubim-18-000-rabotni-mesta-pri-tvyrd-brekzit-172714", "text": "България може да изгуби 17 890 работни места при Брекзит без сделка. Спадът е между 0.3-0.8% и ни нарежда 15-и по загуби в Европейския съюз (ЕС), сочат данни на университета в Льовен, Белгия. Докладът показва как ще се отрази раздялата на Великобритания с ЕС на различните страни и кои сектори ще бъдат най-засегнати. Стига да е налице мек Брекзит, то загубите няма да са големи. Това би означавало, че а общият брой загубени работни места ще е 280 000. Ако обаче няма сделка, то цифрите се променят драстично. БВП на ЕС ще спадне с 1.54%, а изгубените работни места ще са 1 200 000. Разбира се, най-засегната ще бъде Великобритания, където 525 000 ще трябва да се разделят с позициите си. Следват Германия (291 930), Франция (141 320) и Италия (139 140). Разбирането, че Брекзит ще повлияе единствено на страните от Западна Европа обаче, които са разположени близо до Острова, е погрешно. „В страни като Полша, Швеция, Словакия, Чехия, Румъния и Унгария също са отчетени съществени загуби“, пишат още в доклада. Северната ни съседка Гърция би загубила близо 6000 работни места, а Румъния – цели 43 430. При твърд Брекзит може да загубим 385 000 евро от добавената стойност, сочат още данни от доклада. Това е спад между 0.7-1.6% за страната ни. Загубите отново ще са много по-големи за страните от Западна Европа – Великобритания ще е 94.359 млн. евро надоду, а Германия и Франция със съответно 47.894 млн. и 24.955 млн. евро. При мек Брекзит бихме загубили 95 хил. Евро, като за държавите около Острова разликата е между 30-70 млн. евро. Общо за ЕС, ако няма сделка, това би коствало 14 млрд. евро. Сред 15-те най-засегнати сектора земеделието и животновъдството и хранително-вкусовата промишленост се нареждат първи. При вторите ще бъдат изгубени 112 000 работни места, като това ще се усети най-вече в Белгия, Ирландия, Полша, Холандия и Дания. Текстилната индустрия също ще бъде засегната с 130 000 загуби. Работещите в сферата на услугите също не са в безопасност.", "date": "2019.08.11", "title": "Губим 18 000 работни места при твърд Брекзит"}
{"url": "https://www.monitor.bg:443/bg/a/view/borisov-chakame-1-5-mlrd-investicija-ot-ujna-koreja-172696", "text": "Голям инвеститор от Южна Корея може би ще подпише договор с България през септември. Стойността на контракта ще е за около $1,5 млрд., а самият инвеститор не е от областта на автомобилостроенето. Това стана ясно по време на тридневно посещение в Туркменистан на министър-председателя Бойко Борисов. Пред журналисти в курорта Аваза премиерът и икономическият министър Емил Караниколов подчертаха, че подробности за новия инвеститор не могат да дадат, тъй като „сме в състезание с няколко държави“. Все на „Фолксваген“ в България. Премиерът пък посочи, че България иска да инвестира в Туркменистан. „Вече имаме толкова инвестиции, че вече нямаме работници. Проблемът в България са работниците. С това, което чакаме и с Германия, и с Южна Корея. Продължаваме и за „Фолксваген”, и за „Хюндай”. През септември, ако успеем да подпишем договора с Южна Корея, той също ще е за 1,5 млрд. долара. Въпросът е как да осигурим работна ръка”, заяви Борисов. Премиерът Борисов изтъкна потенциала на сътрудничеството между България и Туркменистан относно енергийната сигурност и диверсификацията на източниците и маршрутите на доставките на природен газ от Каспийския регион към Европа. Премиерът заяви още, че ще води преговори с правителството на Туркменистан за доставка на газ. „Туркменистан е в челната тройка на страните с находища на газ, дори от газа правят бензин. Целта е да осигурим ресурс за нашия газов хъб „Балкан”, заяви той. По думите му Каспийско море е екологична зона, през която не може да минава газопровод, но петролопровод може. Целта е дали не могат да се направят суапови сделки, защото вече имаме компании, които са сключили     обясни Борисов. Българската страна е готова да окаже подкрепа на туркменистански фирми, които желаят да инвестират в България в сектори, в които имаме традиционни предимства, и такива, които осигуряват висока добавена стойност и повишена конкурентоспособност на икономиката. Това заяви министърът на икономиката Емил Караниколов на откриването на Българо-туркменистански бизнес форум вчера. Българска бизнес делегация ще представи пред домакините възможностите за инвестиции у нас и конкурентните предимства на страната ни в рамките на кръгла маса и двустранни бизнес срещи. Караниколов подчерта, че посещението в Туркменистан цели да засили диалога и да активизира търговско-икономическите отношения между двете страни. Очаква се днес Караниколов ще проведе двустранна работна среща с министъра на финансите и икономиката на Туркменистан Батир Базаров.    „Отношенията между България и Туркменистан са важни и перспективни. Убеден съм, че двустранният диалог на най-високо ниво ще отвори нови възможности за сътрудничество от взаимен интерес“, заяви Борисов по време на срещата си с президента на Туркменистан Гурбангули Бердимухамедов. Премиерът Борисов изтъкна желанието на нашата страна да развива всестранно, дългосрочно и взаимноизгодно партньорство с Туркменистан в редица области като търговия, строителство, енергетика и туризъм. Борисов изтъкна потенциала на сътрудничеството относно енергийната сигурност и диверсификацията на източниците и маршрутите на доставките на природен газ от Каспийския регион към Европа. Премиерът изрази готовност страната ни да развива диалог с Туркменистан и относно възможностите за взаимодействие по транспортната свързаност в направлението „Запад – Изток“ и „Запад – Юг“ през Югоизточна Европа и Черно море.", "date": "2019.08.11", "title": "Борисов: Чакаме $1,5 млрд. инвестиция от Южна Корея"}
{"url": "https://www.monitor.bg:443/bg/a/view/voenni-pobyrkaha-turisti-na-plaja-vyv-varna-172690", "text": "Учение на НАТО побърка туристите на плажа във Варна, показа видео в youtube. По време на тренировките си, командосите нахлуха на плажа с автомати в ръце и предизвикаха пълна лудница сред плажуващите. Клипът е заснет от руснак, който документира разказ за свой приятел какво е да си на плаж в България. Докато братушката обяснява какво е времето и как всички си отдъхват, нахлуват спецчастите на НАТО, въоръжени до зъби. В паниката русначе на видима възраст около 5-6 години се стъписва и вдига високо ръце. Военноморските сили направиха зрелищна демонстрация на централния плаж във Варна по обезвреждане на пирати и атакуване на терористи, укрепили се на брега. Учението „Парад 2019“ бе посветено на 140- годишнината на ВМС и бе наблюдавано от военния министър Красимир Каракачанов и стотици летовници, жители и гости на Варна. Зрелищните демонстрации започнаха в 11 часа с поздрав по вода на командира на военноморските сили. Последва десант в района на Централния варненски плаж, който изненада голяма част от почиващите туристи. Спецчастите показаха операция по задържане на плавателен съд с престъпници, заподозрени в нелегален трафик на оръжия. Те бяха обезвреди от специалните сили с изстрели и въздушна подкрепа от хеликоптер „Panther“. Последва демонстрация на неотрализиране на терористи, които подготвят атентат. Учението, което продължи близо 2 часа, завърши с въздушна демонстрация на маневрените характеристики на вертолет „Panther“ и Парад на 12 военни кораба. Строят им бе воден от редови буксир „Христо Ботев“ - най-старият плавателен съд, с който разполага българският боен флот, произведен в Унгария през 30-те години на миналия век. Той бе следван от представители на патрулните сили с фрегатата „Дръзки“, корветата „Бодри“ и минен ловец „Цибър“. Публиката видя още вертолети от авиобазата „Чайка“, учебни кораби и патрулни лодки. Варна е центърът на тържествата по случай 140-години от създаването на Военноморските сили, като гражданите имаха възможност да се каат на борда и да разгледат фрегатата „Смели“. Българският военен флот е създаден на 12 август 1879 г. в Русе. През 1897 г. започва изграждането на Черноморския флот с главна база Варна. Първите български морски офицери се подготвят в академиите на Русия, Италия, Австро-Унгария и Франция. По време на Балканската война 1912-1913 г. и на Първата световна война флотът активно участва в бойните действия. Тогава се създават подводните сили и морската авиация, започват операции по миночистачна дейност и противолодъчна защита, припомнят от Щаба на ВМС във Варна. Оттам уточниха, че във връзка с публикации в някои медии, че учението „Парад 2019“ е изплашило туристи по Черноморието,че информация за неговото провеждане беше разпространявана в продължение на няколко дни от Щаба на ВМС и от Пресцентъра на Министерството на отбраната. За всички, които присъстваха на демонстрациите и наблюдаваха действията на военнослужещите е пределно ясно, че тези публикации са преувеличени. Гражданите и гостите на Варна аплодираха участниците в края на учението за проявените от тях умения, се посочва още в съобщението.", "date": "2019.08.11", "title": "Военни побъркаха туристи на плажа във Варна (ОБЗОР+ВИДЕО)"}
{"url": "https://www.monitor.bg:443/bg/a/view/1000-deca-hvanaha-raketi-i-perce-po-proekt-v-badmintona-172693", "text": "Над хиляда деца се запалиха по бадминтона. Това стана благодарение на проекта „Децата и бадминтона“, който е финансиран от министерството на младежта и спорта и се изпълнява съвместно с федерацията. Програмата е повече от успешна и се провежда за трета година поред. Благодарение на нея 32 клуба от цялата страна са стимулирани с пера, ракети и мрежи за бадминтон. По този начин малчуганите са амбицирани още повече да постигнат успехите на Петя Неделчева и сестри Стоеви и да развиват бадминтона у нас.", "date": "2019.08.11", "title": "1000 деца хванаха ракети и перце по проект в бадминтона"}
{"url": "https://www.monitor.bg:443/bg/a/view/predlojiha-nedelev-na-paok-172681", "text": "Звездата на „Ботев“ (Пловдив) Тодор Неделев е бил предложен на участник в Шампионската лига. Става въпрос за шампиона на Гърция ПАОК, като според Plovdiv24.bg националът е бил лансиран като опция гърците да подсилят състава си за атаката на групите в най-комерсиалния клубен турнир. Преди четири дни тимът от Солун направи домакинско 2:2 с „Аякс“ в първи мач от третия квалификационен кръг на Шампионската лига.  В същото време „канарчетата“ допуснаха изненадваща загуба от новака „Царско село“. Родни Антуи донесе първи успех на „царете“ в елита след 2:0 в Коматево и усложни ситуацията при пловдивчани, които нямат победа в последните си три шампионатни мача. Антуи (84, 89) отбеляза и двете попадения за гостите. При първия гол нападателят се разписа след страхотна странична ножица, която Георги Аргилашки не успя да отрази. Това бе исторически успех за „Царско село“ в елита на България, а за отбелязване е, че и трите гола за тима досега през сезона са отбелязани от Антуи.", "date": "2019.08.11", "title": "Предложиха Неделев на ПАОК"}
{"url": "https://www.monitor.bg:443/bg/a/view/gordyn-ramzi-tyrsi-kulinarno-vdyhnovenie-172692", "text": "Известният британски готвач Гордън Рамзи тръгва по света за едно изключително пътешествие, за да посети и усети вълнуващи чужди култури и кухни, търсейки вдъхновение. Българските зрители могат да се докоснат до опита му с „Гордън Рамзи: Кулинарният изследовател“. Поредицата, която ще се разгърне в шест епизода от по 60 минути, ще се завърти по National Geographic от 24 август в 21,55 ч. От Перу, Лаос и Мароко до Хаваи, Аляска и Нова Зеландия, Рамзи преминава стремглаво през долини, гмурка се в океани, прекосява гори и изкачва планини в неуморно търсене на заветното кулинарно вдъхновение.", "date": "2019.08.11", "title": "Гордън Рамзи търси кулинарно вдъхновение"}
{"url": "https://www.monitor.bg:443/bg/a/view/v-levski-poiskaha-tri-poredni-pobedi-172689", "text": "Ръководството на „Левски“ е спуснало ултиматум към треньорския щаб и футболистите за задължителни три победи в следващите три кръга. Шефовете на „Герена“ са бесни след поредната издънка на „сините“ и поражението с 1:3 от „Берое“ в София, което дойде само няколко дни след фиаското с 0:4 от АЕК (Ларнака) в Лига Европа. Силните хора на „Герена“ са провели сериозен разговор с Петър Хубчев и са били категорични, че отборът трябва да измие срамното представяне в следващите три кръга. На „сините“ предстои визита на „Витоша“ следващата събота, домакинство на „Локо“ (Пд) на 24 август и дерби с ЦСКА на 1 септември. Именно в тези мачове и да излезе с пълен комплект точки. Конско заради поражението от „заралии“ е имало и в съблекалнята след двубоя, като основния гняв на Хубчев е бил насочен не толкова към поражението, колкото към слабата отборна игра на „сините“. „Видях три уникални грешки, от които получихме три гола. Две от грешките са на младо момче от школата, какво трябва да го направим. Това са грешки на растежа. Ако искаме да живеем с тези грешки, ще трябва да ги намаляме. Ще бъда доволен, ако вземем поне двама или трима души в дефанзивен план или в средата на терена, с оглед напускането на Мариани. Не ме интересуват другите отбори, не се занимавам с резултатите на другите. към отбора, не реагирам и на ръкоплясканията. Нормално е когато побеждаваме, да има аплодисменти, и обратно. Мен тези неща не ме интересуват, интересува ме отборът и да имаме повече успехи. Вината е изцяло моя. Явно не сме тренирали и не съм подготвил добре футболистите, коментира Хубчев след поражението, което дойде след попадения на Еужениео (39) и нови два гола за Камбуров (54,57), с които сметката му набъбна на цели 20 срещу „сините“. За домакините пък бе точен Мазурек в 75-ата мин. Капитанът на „Левски“ Живко Миланов пък призна, че на тима му липсват опитни играчи. „Играхме слабо и дадохме много пространства на „Берое“. Лошото е, че когато се контузят двама-трима футболисти и не е същата игра, която трябва. Отборът се нуждае от няколко опитни играчи. Трябва да победим в следващите мачове, сподели Миланов.", "date": "2019.08.11", "title": "В „Левски“ поискаха три поредни победи"}
{"url": "https://www.monitor.bg:443/bg/a/view/frenska-uebporedica-s-premiera-u-nas-172691", "text": "Хитовият френски сериал „Енигма“ отбеляза премиера в родното интернет пространство. Уебпоредицата с нотки на мистерия и трилър направи своя дебют във Vbox7. Сюжетът на продукцията се върти около група приятели, които след бурен купон в необитаема къща се оказват хванати в капан. Събуждайки се на другата сутрин, всички осъзнават, че не могат да напуснат пределите на къщата, а в същото време техни двойници се разхождат на свобода извън нея. Малко по малко мистерията се разплита, но всеки трябва да направи по една жертва. „Енигма“ може да се похвали с множество международни награди от фестивали за уебсериали, сред които престижната титла „Най-добра драма/ мистерия/ трилър“ от форума в Дъблин, Ирландия.", "date": "2019.08.11", "title": "Френска уебпоредица с премиера у нас"}
{"url": "https://www.monitor.bg:443/bg/a/view/nashite-se-nadjavat-da-im-poniknat-krila-sreshtu-brazilija-172701", "text": "На огромната подкрепа на публиката, от която да им поникнат крила, се надяват българските национали в битката с Бразилия. Мачът във варненския ДКС е тази вечер от 20.30 часа и ще реши кой ще вземе директната квота за олимпийските игри в Токио догодина. В него и двата отбора влизат с по 2 победи – над Египет и Пуерто Рико, като момчетата на Силвано Пранди загубиха гейм (от Египет), за разлика от своя опонент. „Дано за този мач залата да е пълна, да ни поникнат криле и да зарадваме всички\", каза 22-годишният ни посрещач Мартин Атанасов. Той изигра много добър двубоя с Пуерто Рико, в който завърши с 12 точки, 4 от от които директно от сервис. Според него именно силният начален удар и добрата блокада също ще са от изключителна важност в мача с бразилците. Старши треньорът на нашите Силвано Пранди не крие, че за него „селесао“ е фаворит в двубоя. „Няколко пъти сте ме питали дали можем да победим Бразилия и аз отново няма да променя това, което казах няколко пъти - за мен отборът на Бразилия си остава фаворит, най-малкото заради история, която има и заради големите успехи, които е постигнал техният отбор в продължение на всички години, заяви италианският специалист преди срещата. - Надявам се в този ден българският отбор да направи един страхотен мач срещу тях. Един отбор печели срещите, когато има достатъчно добър баланс във всички отделни елементи от своята игра. Със сигурност фактът е, че когато изпълняваш по-добър сервис това ти помага и ти дава повече шансове, така че лично аз се надявам това нещо да се получи“. Ако не успеят от Варна, и двамата отбора ще имат още по един шанс да стигнат до олимпийска квота – нашите в европейска квалификация, а бразилците - в южноамериканска.", "date": "2019.08.11", "title": "Нашите се надяват да им поникнат крила срещу Бразилия"}
{"url": "https://www.monitor.bg:443/bg/a/view/38-gradusa-jega-v-ponedelnik-jylt-kod-v-23-oblasti-172702", "text": "Опасногорещо време с температури между 33 и 38° градуса ни грози в началото на работната седмица. Оранжев код за високи температури е обявен в област Благоевград. Жълт код за високи температури е обявен в 23 области на страната. През първия ден от работната седмица ще е слънчево, около и след обяд - горещо. Ще продължи да духа слаб, в източната половина от страната - до умерен, вятър от изток. Температурите ще бъдат по-ниски - около 30°, по Черноморието. Предупреждението е в сила за областите: Видин, Монтана, Враца, Плевен, Ловеч, Габрово, Велико Търново, Русе, Търговище, Разград, Силистра, Шумен, Сливен, Стара Загора, Пловдив, Пазарджик, София, София-Област, Кюстендил, Перник, Кърджали, Хасково и Ямбол. Над Черноморието ще е слънчево. Ще духа умерен вятър от изток-североизток. Максимални температури на въздуха: 28-30°. Температурата на морската вода е 26-27 градуса, по-ниска - 24-25°, е на север от нос Калиакра. Вълнението на морето ще е 3, на юг от Бургас - 4 бала. Над планините ще е слънчево. Ще духа слаб до умерен вятър от изток-югоизток. Топло време с максимална температура на височина 1200 метра - около 28°, на 2000 метра - около 21°. Във вторник и сряда ще бъде слънчево, около и след обяд - горещо. Ще духа слаб до умерен източен вятър. Преобладаващите максимални температури ще са между 34 и 39°, по-ниски, около 30°, по Черноморието. Привечер в сряда над северозападните райони ще се заоблачи.", "date": "2019.08.11", "title": "38 градуса жега в понеделник, жълт код в 23 области"}
{"url": "https://www.monitor.bg:443/bg/a/view/v-sofija-ejegodno-izgrajdat-30-kvartalni-ulici-172700", "text": "Ежегодно в София се изграждат 30 вътрешноквартални улици заедно с тротоарите. Това стана ясно при проверка на кмета на града Йорданка Фандъкова на текущи ремонти в града, съобщиха от Столичната община. В момента изцяло нов тротоар се изпълнява до училище 128 „Алберт Айнщайн“ в “Младост“. Обновява се и тротоарната настилка на ул.“Чаталджа“ в район „Оборище“. На обекта се полага нова настилка от унипаваж. Фандъкова възложила да се подменят и бордюрите. Ремонтира се паважната настилка по ул.“Йосиф Петров“ в „Лозенец“. В същия район строители извършват текущ ремонт и на площад “Велчова завера“. Обновена е маркировката на велоалеята, която е на тротоара до парка на НДК. Там Фандъкова е наредила обновяване на пътната маркировка, където е необходимо, както на пътните платна, така и на пешеходните пътеки. „Приоритетно ще се обнови маркировката около училища и детски градини преди началото на учебната година. Обновяват се и тръбно-решетъчни парапети и пътни знаци. На екипите, които извършват текущи ремонти, е възложена и работа по пътната настилка на ул.“Родолюбие“ в „Сердика“, където се извършва фрезоване и асфалтиране, както и на ул.“Кап.Тодор Ночев“ в „Лозенец“, ул. „Димитър Пешев“ в „Искър“, ул. Незабравка в „Изгрев“ и на ул. „Слатинска“, обясниха от „Московска“ 33. Фандъкова е проверила и ремонтите на улици в село Кокаляне. Там се изграждат нова улица „Стефан Караджа“. В момента се редят бордюри, оформя се основата за полагане на първи пласт асфалт, което се предвижда да започне в понеделник. Текущ ремонт се извършва и на ул. „Околовръстна“. В процес на изпълнение в Кокаляне е и нова детска площадка.", "date": "2019.08.11", "title": "В София ежегодно изграждат 30 квартални улици"}
{"url": "https://www.monitor.bg:443/bg/a/view/bebe-delfinche-pochina-v-derfinariuma-vyv-varna-172687", "text": "Бебе-делфинче почина в делфинариума във Варна. Малкото, чието раждане се пазеше в тайна, било родено едва преди 9 дни, когато от управата на делфинариума обявиха няколкодневна ваканция и отмяна на представленията, заради „профилактика“. Оказва се, че тя е била заради поредното раждане, пазено в тайна до петък. Тогава, по време на обедното представление, при пълна със зрители зала, станал инцидента. Според един от присъствалите там зрители, то не вървяло по сценарий още от самото начало. „Като че ли бозайниците усещаха нещастието. В един момент настъпи някакъв смут, тъй като делфините отказаха да играят и да танцуват“ разказва Бисер Любенов, който е бил в публиката, цитиран от bTv. Спектакълът бил прекратен, а посетителите на кафе-сладкарницата - помолени да напуснат. Това пък защото в кафето има панорамен стъклен екран към басейна, от който може да се наблюдава подводната игра на делфините. Оттам обаче се виждало тялото на мъртвото делфинче. Аутопсията му по-късно показала, че бебето е със здрави органи, като вероятната причина за смъртта била в мозъка му. След раждането малкото имало нарушено общуване с майка си, в което обаче служителите нямало как да се намесят, обясняват от управата на Делфинариума. „Те имат 6 сигнала, с които си комуникират и по този начин тя по-лесно и по-точно се грижи за детето си. В този случай майката непрекъснато го обгрижваше, вдигаше го да си поема въздух, хранеше го“, обяснява биологът в делфинариума, Цветан Станев. Петимата артисти играят през лятото по 4 представления всеки ден. Според природозащитниците, това е твърде много. „Те наистина са такива енергични, знаем, но колкото повече скачат, се отнема от енергията им, главно защото това е под команда, а не е както в свободния океан“, коментира Мария Радулова от Дружеството за защита на животните. „Нашите четири представления не са целогодишно. Разбира се, те не са много дълги и имаме достатъчно време за почивка и възстановяване“, смята обаче треньорът на делфините, Соня Стоянова. От Делфинариума припомнят, че техните артисти обичат да показват уменията си пред публиката.Те имат и почивен ден в седмицата, като почиват всеки понеделник. Според международната статистика, между 65% и 75% от родените в делфинариум загиват в първите 6 месеца от живота си. Във варненския делфинариум обаче има изключение от правилото и последно е другото бебе – 9-месечният Флипър, който се развива отлично. Преди него тук се родиха и израстнаха Йоана и Бимбо, които вече са част от семейното шоу на делфините. По повод на трагичния инцидент от Делфинариума уточниха, че майката, загубила бебето си, е любимката на публиката Йоана. „За съжаление бебето преживя само няколко дни. Делфините и екипът ни са изключително тъжни, но полагаме усилия да бъдем силни, заради нашето семейство и най-малкия му член - Флипър, който е все по-игрив и вече започна да подражава на майка си Доли и да учи различни номера“, посочиха още от Делфинариума във Варна.", "date": "2019.08.11", "title": "Бебе-делфинче почина в делфинариума във Варна"}
{"url": "https://www.monitor.bg:443/bg/a/view/v-sandanski-se-izgrajda-naj-visokoto-viensko-kolelo-v-bylgarija-kabinkite-shte-sa-s-klimatici-172683", "text": "    До стадиона в Сандански започна изграждането на най-високото виенско колело в България. Диаметъра му ще бъде 30 метра, а кабинките ще са всяка с климатик, така че да функционира и през зимните месеци. Новата туристическа атракция ще бъде ключова за развитието на парк Свети Врач и бъдещите му допълнителни площи и алеи на север. Благодарение на рекордните си размери и красивата гледка виенското колело ще се превърне в поредната причина туристите да посещават курортния град.    С диаметър от 30 метра височина новата придобивка на Сандански ще бъде над два и половина пъти по-висока от сградата на общината. Кабинките на колелото ще бъдат климатизирани (подобно на “Окото на Лондон”) и това ще му позволи да работи целогодишно. Така посетителите ще имат невиждана досега гледка на града, парка и Пирин планина през всички сезони.     Ще се изгради път до новата алея на парк Свети Врач, която пък на свой ред ще води до новите площи на парка на север от стадиона. Към зоната ще се направят и нови паркоместа. Всичко това ще бъде съобразено със спортуващите в тази зона. В бъдеще ще се добавят и още много нови зелени площи, с които ще се разшири парка.    Инвестицията на проекта е частна, но теренът остава общинска собственост, отдаден под наем.", "date": "2019.08.11", "title": "В Сандански се изгражда най-високото виенско колело в България"}
{"url": "https://www.monitor.bg:443/bg/a/view/kraev-nakaza-porto-172680", "text": "Българският нападател Божидар Краев направи блестящ дебют в португалското първенство. След като преди няколко дни вкара важен гол за Купата на Португалия, в събота юношата на „Левски“ срази гранда „Порто“ и донесе сензационна победа на „Жил Висенте“ с 2:1 над \"драконите\". Краев, който е преотстъпен на новака в Примейра лига от датския „Мидтиланд“, започна в титулярния състав и се превърна в герой за тима си в 77-ата минута. Тогава топката стигна до него в наказателното поле, последва технично овладяване и мощен шут под гредата, който се оказа неспасяем за Агустин Марчесин. Въпреки предстоящия важен реванш в Шампионската лига срещу „Краснодар“, наставникът на „Порто“ Серджо Консейсао пуднс най-добрите си футболисти. Гостите имаха надмощие в началото, но играчите на „Жил Висенте“ много бързо се окопитиха и показаха, че няма да се дадат на именития си съперник. Тимът на Краев поведе в 60-ата мин. след точен удар на Лоуренси, в 73-ата Телеш изравни от дузпа, за да се стигне до звездния миг на българина и победния гол в 77-ата мин.", "date": "2019.08.11", "title": "Краев наказа „Порто“"}
{"url": "https://www.monitor.bg:443/bg/a/view/bilalov-smenja-stola-na-bogatstvoto-sys-selo-za-fermata-172678", "text": "Михаил Билалов е втората знаменитост, чието име се свързва с предстоящия пети сезон на „Фермата“. След като преди дни бе потвърдено, че към село за ползите на шоуто ще пътува актрисата Саня Борисова, спекулациите отвеждат и екранния Джаро към същата дестинация. Новината идва, след като новият генерален директор на БНТ Емил Кошлуков даде заявка пред Съвета за електронни медии, че ще прекрати излъчването на „Стани богат“, предвид че то е най-скъпата „външна“ продукция на националната телевизия. Именно срещу участниците на стола на богатството стоя Мишо Билалов през последната година. Това е вторият път, в който слухове вкарват актьора във „Фермата“, като това се случи отново и през 2017 г. Тогава актьорът от „Под прикритие“ и „Връзки“ обаче така и не прекрачи прага на предаването.", "date": "2019.08.11", "title": "Билалов сменя стола на богатството със село за „Фермата“"}
{"url": "https://www.monitor.bg:443/bg/a/view/5-po-rihter-udari-krit-172682", "text": "Поредицата от земетресения в съседните на България страни не стихват. Земетресение с магнитуд 5 по Рихтер бе регистрирано днес край бреговете на гръцкия о-в Крит, съобщи Европейско-средиземноморският сеизмологичен център (ЕССЦ). По данни на ЕССЦ епицентърът на земния трус е бил на 49 километра южно от град Пиргос. Трусът е бил на дълбочина 10 километра. Засега няма информация за пострадали хора и за нанесени материални щети.", "date": "2019.08.11", "title": "5 по Рихтер удари Крит "}
{"url": "https://www.monitor.bg:443/bg/a/view/guardiola-mymri-siti-sled-5-0-sreshtu-uest-hem-obzor-172679", "text": "Мениджърът на „Манчестър Сити“ Пеп Гуардиола разкритикува публично своите футболисти и сподели, че не е доволен от представянето им срещу „Уест Хем“ в мача от първия кръг на Висшата лига, въпреки че „гражданите“ разбиха съперника си с 5:0 в Лондон. Хеттрик на Рахийм Стърлинг и голове на Габриел Жезус и Серхио Агуеро донесоха убедителния успех на шампионите, които още на старта. „По отношение на резултата съм доволен. След като спечелихме 14 поредни мача в края на миналия сезон, сега вече имаме 15 поредни победи. Но не съм доволен от представянето. През първото полувреме бяхме невнимателни с подаванията и не бяхме прецизни, коментира Гуардиола. Системата за Видео-асистент рефер (ВАР), която от този сезон ще действа и във Висшата лига, пък взе две важни решения в мача, като първо гол на Жезу бе отменен, а след това изпусната от Агуеро дузпа бе пребита, като при втория опит аржентинецът не сбърка. „Единственото ми желание е Моля ви. Ако е засада, е засада. Ако е игра с ръка, е ръка. Правилата са правила, няма проблем. Единственото ми притеснение е ВАР да не прави грешки. Но мисля, че така ще бъде по-честно\", сподели испанският специалист. В друг знаков двубой от кръга с два гола на Хари Кейн и един на новото попълнение – Танги Ндомбеле, „Тотнъм“ стартира новия сезон с победа, надделявайки у дома над новака „Астън Вила“ с 3:1. „Шпорите” трябваше да стигат до пълен обрат на „Тотнъм Стейдиъм”, след като Джош МакГин бе дал аванс на „виланите” след едва девет минути игра. В останалите мачове „Ливърпул“ удари „Норич“ с 4:1, „Борнемут“ и „Шефийлд Юнайтед“ направиха 1;1, „Бърнли“ победи с 3:0 „Саутхемптън“, „Кристъл Палас“ и „Евертън“ не излъчиха победител за 0:0, а „Брайтън“ взе визитата си на „Уотфорд“ с 3:0.", "date": "2019.08.11", "title": "Гуардиола мъмри „Сити“ след 5:0 срещу „Уест Хем“ (ОБЗОР)"}
{"url": "https://www.monitor.bg:443/bg/a/view/skandal-sys-smyrtta-na-epstajn-172684", "text": "Финансистът Джефри Епстайн бе открит мъртъв в затвора, където излежаваше присъда за сексуални посегателства и експлоатация на непълнолетни. Той е бил поставен под наблюдение във федералния затвор в Ню Йорк, където бе държан, за да не направи опит за самоубийство, но то е било снето, което предизвика огромен скандал. Американският финансист бе открит мъртъв в килията си, като очевидно става въпрос за самоубийство. Засега не е ясно защо е било прекратено наблюдението на Епстайн. По-рано той получи наранявания по врата, като не е ясно дали си ги е причинил сам или е бил нападнат в затвора, отбелязва АП. Според телевизия Ей Би Си на 23 юли 66-годишният финансов магнат е направил опит да се обеси в килията си и е бил намерен да лежи почти в безсъзнание на пода. Главният прокурор и министър на правосъдието на САЩ Уилям Бар заяви, че е ужасен, след като научил за самоубийството на Епстайн. Смъртта на финансиста във федерален затвор \"повдига сериозни въпроси, на които трябва да бъде намерен отговор\", каза Бар в комюнике.  Той е наредил на генералния инспектор към министерството на правосъдието да започне разследване на случая.  ФБР също разследва кончината на Епстайн. На финансиста бяха повдигнати федерални обвинения в организиране на проституция и сексуална експлоатация на непълнолетни. Той пледира невинен.", "date": "2019.08.11", "title": "Скандал със смъртта на Епстайн"}
{"url": "https://www.monitor.bg:443/bg/a/view/karakachanov-do-kraja-na-godinata-shte-ima-dogovor-za-novi-korabi-snimki-172688", "text": "До края на годината трябва да имаме сключен договор за строежа на нови патрулни кораби за Военноморските сили (ВМС). Това обяви вицепремиерът и министър на отбраната Красимир Каракачанов във Варна, където се честват 140 години ВМС. Стойността на проекта е 820 млн. лв., а към изпълнението му проявяват интерес три фирми от България, Германия и Италия, уточни Каракачанов. За проекта за сухопътните войски той посочи, че вече са изпратени писма до 4-те фирми, които проявяват интерес. Очаква се те да представят своите оферти. По думите му, ако всичко се движи по план, проектът може да бъде финализиран до април догодина. Обсъжда се вариант Военноморските сили да получат възможност да придобият още минни ловци, втора ръка, допълни командирът на военния флот контраадмирал Кирил Михайлов. Според него това ще позволи на военните моряци продължително изпълнение на задачите им. Михайлов уточни, че обикновено във флота се поддържат три кораба от един клас, ВМС вече имат един - „Цибър“, затова имат нужда от още два минни ловци. „През последните няколко години се работи непрекъснато за подобряване на социалния статус на военнослужещите. Ще бъде направено всичко възможно да има и повишение на заплатите с 10% през 2020 година“, допълни военният министър. Каракачанов съобщи още, че новия Закон за доброволната военна служба вече е готов. С него ще се даде възможност, който има желание, да премине подготовка в рамките на 3,6 или 9 месеца, като през това време ще бъде защитен от евентуално уволнение. Предвижда се също преминалите през военна служба да имат предимство при постъпване на работа в полицията или структури, свързани със сигурността. Междувременно учение по повод годишнината на ВМС успя да изплаши плажуващите туристи във Варна. Зрелищните демонстрации започнаха с поздрав по вода на командира на военноморските сили. Четири бойни кораба бяха закотвени на рейд - миночистач, спасителен кораб, корветата „Решителни“ и фрегатата „Верни“. Дванайсет от корабите на флота преминаха в парад пред очите на плажуващите. Преди това военните показаха операция по задържане на плавателен съд с престъпници, заподозрени в нелегален трафик на оръжия. Те бяха обезвреди от специалните сили с изстрели и хеликоптер. Последва демонстрация на неотрализиране на терористи, които подготвят атентат. След това имаше сложни маневри, изпълнени в небето от хеликоптер „Пантер“.", "date": "2019.08.11", "title": "Каракачанов: До края на годината ще има договор за нови кораби (СНИМКИ)"}
{"url": "https://www.monitor.bg:443/bg/a/view/policijata-strelbata-v-oslo-e-teror-172686", "text": "Мъж стреля в джамия в рай норвежката столица Осло в събота. Това нападение се се разглежда като \"опит за терористично нападение\", предаде ДПА, като се позова на полицията. \"Разследването показа, че нападателят има десноекстремистки възгледи\", заяви полицейският представител Рюне Скьолд. По думите му заподозреният има антиимигрантски възгледи и изразил подкрепа за Видкун Квислинг - норвежкия политик, сътрудничил на окупационните германски сили.  Засега са му повдигнати обвинения в опит за убийство и убийство, но не и в тероризъм. При атаката срещу ислямския център \"Ан Нур\" леко пострада един човек. Няколко часа след нападението полицията откри трупа на млада жена, роднина на заподозрения, припомня Франс прес.  Норвежката министър-председателка Ерна Сулберг се срещна днес с членове на ислямския център, събрали се да отбележат празника Айд ал Адха. \"Станалото е нещо, което не бива да се случва в Норвегия. Норвегия трябва да бъде безопасно място\", каза Сулберг пред репортери.  Тялото на жена, роднина на мъжа бе открито в къща недалеч от мястото на последвалото нападение. \"Разглеждаме случилото се като възможно убийство. Мъртвата е свързана с мъжа, арестуван по-рано\", съобщи говорител на полицията. Двамата са имали роднински връзки. Мъжът е описан като \"млад бял мъж\". Той е задържан от богомолци след нападението в ислямския център Ан Нур в предградието на Осло Берум. По време на атаката в центъра са се намирали само трима души. Нападателят бил въоръжен с две приличащи на пушки огнестрелни оръжия и пистолет и носел каска, униформа и бронежилетка, каза директорът на джамията. Той бил обезвреден от богомолци преди идването на полицията. Изглежда, че той е бил обезвреден от 75-годишен вярващ. Извършителят живеел в околностите на Осло и е познат на органите на реда, но няма криминално минало. Първоначално полицията съобщи за един прострелян, но по-късно уточни, че пострадалият е получил леки травми и не е сигурно дали те са от огнестрелно оръжие. Няма информация за други нападатели. Преди нападението не са били отправяни заплахи срещу центъра.", "date": "2019.08.11", "title": "Полицията: Стрелбата в Осло е терор "}
{"url": "https://www.monitor.bg:443/bg/a/view/japonci-sprjaha-vlado-penev-za-selfi-v-norvegija-172685", "text": "Група туристи от Япония спряха българския ас Владо Пенев из уличките на норвежкото градче Флам в Норвегия с молба за селфи. Азиатците се оказали фенове на родната звезда, когото познали от епизодите на криминалната поредица „Под прикритие“, където актьорът влезе в костюма на комисар Попов. След като се изредили за снимка с Пенев, японските туристи признали, че са следили сериала с интерес, а след тяхна екскурзия до София са успели да видят любимеца си и на театралната сцена. Към момента работният график на актьора е натоварен със снимки в две продукции. Още наесен зрителят очаква да го види отново в престилката на проф. Цонев в най-успешния медицински сериал родно производство „Откраднат живот“. От няколко дни Пенев застава пред камерата и за пълнометражния филм „Рая на Данте“. В лентата той си партнира с младата надежда на българското кино Радина Боршош. Режисьор на заглавието е Димитър Радев.", "date": "2019.08.11", "title": "Японци спряха Владо Пенев за селфи в Норвегия"}
{"url": "https://www.monitor.bg:443/bg/a/view/konnicata-na-general-kolev-njama-zagubena-bitka-172597", "text": "Генерал Иван Колев е наричан Освободителя на Добруджа. Конната му дивизия има решаващ принос за победата в сраженията край Добрич на 5, 6 и 7 септември 1916 г., останали в историята като Добричката епопея. Тогава, без да дочака заповед от щаба на армията, генерал Колев повежда конницата си, извършва мълниеносен преход от няколко десетки километра, атакува във фланг завоевателите – руски, румънски и сръбски военни съединения, и ги разбива. Добрич е спасен! Генералът заслужено получава прозвището Спасителя на Добрич. Ден преди началото на сраженията, на 4 септември 1916 г., към дивизията на генерала се насочва цяла руска кавалерийска част, превъзхождаща двукратно българската. Пред строената българска конница ген. Колев изрича следните паметни думи, заради които името му и делата му тънат дълги години в забрава: „Кавалеристи, Бог ми е свидетел, че съм признателен на Русия, задето ни освободи. Но какво търсят сега казаците в нашата Добруджа? Ще ги бием и прогоним както всеки враг, който пречи за обединението на България!“ Ген. Колев е участвал в три войни: Сръбско-българската (1885 г.); Балканските войни (1912-1913 г.) и Първата световна война (1915-1918 г.). Роден е през 1863 г. в с. Бановка, на 25 км източно от средището на българите в Бесарабия – Болград. Завършва прочутата Болградска гимназия. Избухва Сръбско-българската война и той се записва като доброволец в Ученическия легион. През януари 1886 г. постъпва във Военното училище – завършва го с отличие и началниците му предлагат престижно разпределение в артилерията. Но той казва: „Ако не бъда зачислен в конницата, хич и няма да служа – ще се уволня.“ Така поручик Колев е изпратен в Трети конен полк. На 29 години успешно полага изпитите във Военната академия в Торино (Италия), която е сред най-престижните в Европа. Там се подготвяли генералщабни офицери с перспектива за висока кариера и годишно приемали само по 45 души. По време на Първата световна война ген. Колев командва Първа конна дивизия в състава на Трета армия и атаките на дивизията имат решаващо значение в освобождението на Тервел, Тутракан и Добрич. Конницата на ген. Колев няма загубена битка. Първата е на 2 септември 1916 г. при Куртбунар (днес гр. Тервел), а последната – на 3 януари 1917 г. при Мачин, на Дунава, Северна Добруджа. Ген. Иван Колев получава и новото си прозвище – Добруджанския герой. Непрекъснатите сражения водят до физическо и психическо изтощение на ген. Колев. Желязното му здраве е разклатено. През пролетта на 1917 г. той напуска Тулча. Изпратен е на лечение във Виена. Там на 29 юли го заварва смъртта. Ден преди това е произведен от цар Фердинанд в чин генерал-лейтенант и е награден с ордена „За храброст”. Тленните останки на ген. Колев са пренесени и погребани в София при военни и граждански почести. След 9 септември 1944 г. започва отричане и умишлено забравяне на името и делото на ген. Иван Колев заради това, че се сражава срещу руснаци, а най-вече за това, че си позволява и да ги побеждава. Сменени са имената на училища, читалища, улици, площади. Написаното за него се потулва. Одържавени и разпределени за други нужди са парите, събирани лев по лев от целия български народ, за построяване на негови паметници в Добрич и София. За щастие, в последните години името на добруджанския герой възкръсна и през септември 2016 година в град Добрич бе открит негов паметник.", "date": "2019.08.11", "title": "Конницата на генерал Колев няма загубена битка"}
{"url": "https://www.monitor.bg:443/bg/a/view/goljam-koncert-s-nagradi-za-izjaveni-voennoslujeshti-po-sluchaj-140-godinina-vms-172665", "text": "С тържественото събрание – концерт във Варна бе отбелязана 140-годишнината от създаването на Военноморските сили на Република България. По време на събитието във Фестивалния и конгресен център бяха наградени изявени военни и служители на ВМС. Официални приветствия отправиха министърът на отбраната Красимир Каракачанов, командирът на Военноморските сили контраадмирал Кирил Михайлов и вицеадмирал Емил Ефтимов, зам.-началник на отбраната. Сред гостите на събитието бяха зам.-началникът на отбраната, генерал-лейтенант Димитър Илиев, о.з. генерал Константин Попов - председател на парламентарната комисия по отбрана, висши военни от състава на въоръжените сили на САЩ, Румъния и Грузия Събитието бе уважено и от кмета на Варна Иван Портних. Тържеството продължи с концерт, изнесен от духовия оркестър на Военноморските сили. Преди това министърът на околната среда и водите Нено Димов участва в официалната церемония по дипломиране на студентите от випуск 2019 г. и награди отличника във Висшето военноморско училище (ВВМУ) „Никола Йонков Вапцаров“ във Варна- Диляна Димитрова от Балчик. „Авторитетът на ВВМУ е безспорен не само като място за подготовка на висококвалифицирани специалисти за военноморските ни сили и морската индустрия, но има и безценен принос за развитието на този сектор в България“, каза министър Димов. 339 студенти от Висшето военноморско училище „Никола Вапцаров“ получиха дипломите си. Осем са бакалавърските специалности, шест – магистърските.  Първенец от завършващите курсанти, които са 15 т. г., е Петър Генов, който днес получи на официална церемония на Морската гара във Варна ипломата си, заедно със своите колеги.", "date": "2019.08.11", "title": "Голям концерт с награди за изявени военнослужещи по случай 140 годинина ВМС"}
{"url": "https://www.monitor.bg:443/bg/a/view/dubaj-prez-pogleda-na-pavel-i-venci-venc-snimki-172656", "text": "Бетонна джунгла, олицетворение на лукса и инженерната мисъл – така накратко звучи първото впечатление на хитмейкърите Павел и Венци Венц от Дубай. Перлата на Арабския свят няма нужда от колоритно представяне пред туристите. През последните години Дубай си извоюва челно място сред най-посещаваните дестинации по света, като почти няма да срещнете представител на родния шоубизнес, който да не е опъвал краче по плажовете на града. След като разбрах, че самолетен билет в тази посока са си взели и изпълнителите на „Добър живот“, светкавично си представих един петдневен купон с почивки за по два часа на всеки 24 за презареждане на батериите. Уви, не. В края на месец май момчетата стегнаха куфарите за Дубай, след като техният приятел - режисьорът Димо Кралев, когото двамата описват като „млад авантюрист, обикалящ света, за да снима най-различни събития, хора и феномени“, споменава, че възнамерява да прекара следващите около 30 дни на екзотичната дестинация. „Ние пък имахме перфектната песен за заснемане там – получи се намига ни Павел. Вероятно вече се досещате – става дума за видеото към „Само да поискаш“. „Това е парче с особена атмосфера, носи онзи заряд на нощта, който те кара да се чувстваш като герой от „Бандата на Оушън“ и „Бързи и яростни“ в едно. Луксозната бутафория на Дубай се вписваше идеално с усещането за безсмъртие, което рано или късно изпитва всеки успешен мъж с една умерено меркантилна красавица до себе си“, обяснява на свой ред и Венци. Въпреки че видеото изглежда, сякаш по него са работили поне една бригада режисьори, асистент-режисьори, оператори, осветители, гримьори, стилисти, статисти и т.н., момчетата потеглят сами от софийското летище. къде могат да опънат снимачния сет за „Само да поискаш“. Признават обаче, че удрят джакпота, като стигат на терен, защото получават гръб от техни съмишленици – отново българи, чийто постоянен адрес е в Дубай. „Благодарение на тях успяхме да снимаме на много повече извънземни локации, отколкото бяхме планирали да включим във видеото“, откровени са изпълнителите. Позирането пред камерата пък се оказва единственият еквивалент на туристическата обиколка из забележителностите на Дубай, за които двамата имат време. „За мен хората правят мястото, не обратното. Намерете си поне един силен агент от вашата кръвна група и историята започва сама да се пише“, съветва ни Венци, който категорично Няма да го видите с тефтер в ръка да слага тик на всяка предварително набелязана забележителност, на която е успял да щракне селфи. „Обичам да се шляя без посока из местата, които ти показват живеца на града и духа на хората, влизам в първата църква, която видя, и търся малки ресторантчета, в които бабата е пекар, синът – управител, а внучето – майстор сладкар, да речем“, сподели пред „Монитор“ той. Признава обаче, че в Дубай не е попаднал на такова място, а това се дължи именно на сгъстения работен график за снимките на „Само да поискаш“. Самите локации, които двамата успяват да запечатат в музикалното видео, несъмнено заслужават нашето внимание. Основно защото шансът да ги видим на живо, независимо дали можем да си позволим екскурзия до Обединените арабски емирства или не, е доста малък. Пример за това е брегът на Palm Jumeirah, където хип-хоп звездите опъват снимачна площадка в продължение на два дни. Достъпът до това място по принцип е истинска мисия невъзможна, предвид, че на нея са позиционирани имоти на цяла плеяда от холивудски звезди. Ще споменем само няколко - Анджелина Джоли и Брад Пит, Ким Кардашиян, Робърт де Ниро и др., а изводът оставяме на вас. Цяла дружина планина повдига обаче и любимците на тийнейджърките го доказват именно със „Само да поискаш“. Рамо им удря техният приятел Константин Попчев, както и помощник-режисьорът Мартин Велков, чиято адресна регистрация от поне пет години е в Дубай. но ние успяхме да си издействаме разрешение“, горд е Павел. Духа на Дубай усещаме и благодарение на най-косматите „герои“ във видеото, сиреч - камилите. Работата по видеото с тях, изглежда, е минала по вода, като момчетата закачливо добавят, че животните са „много разбрани същества, които не се оплакват от условията и не искат хонорара си авансово“. Няма как да подминем и причината „Само да поискаш“ да ни ухае толкова силно на бензин в стил „Бързи и яростни“. Луксозните автомобили заемат ключово място в клипа, като успяват да спечелят и сърцата на певците, за които високият адреналин е най-сладкият опиат. Особено за Павел, който остава пленен от модела „Ламборгини“ – първата кола, на която се спира дуото за клипа. „Бяхме го наели предварително от Дубай за 24 часа. Минахме с него с 80 км повече от позволеното за деня и трябваше да доплащаме за удоволствието, но си заслужаваше. Тази кола е В един момент карахме с 285 км/ч“, все още се вълнува Николов, който заедно с дуетната си половинка намира все пак време да застане пред камерите и за испански инфлуенсъри. Запознават се на терен – едните търсят локации за музикалния си видеоклип, другите – за следващото си видео в Youtube. След като усещат, че се движат на една емоционална вълна, те светкавично взимат решението да се колаборират. Павел и Венци влизат с песен на уста в проекта на влогърите, испанците пък се присъединяват за снимките на „Само да поискаш“. „Това са интересни непознати пичаги и мацки, инфлуенсъри. Когато имаш „Ламборгини“ кабрио и срещнеш друг човек с такова, приказката винаги върви“, шегува се на свой ред Венци, доволен от избора на возило за клипа. Извън срещата с индивиди от „същата порода“, каквито се оказват испанските влогъри, Павел и Венци не успяват да си откраднат мигове за обиколка из нощните барове на Дубай. Първо, защото се възползват от красотата на огретия от светлини пейзаж за видеото, и, второ, защото купонджийският живот на града обикновено свършва в „почти академично време“ – само два часа след полунощ, когато по традиция у нас пък тепърва започва афтърпартито. „Предпочитам Европа за партита“, отсича Чанов, който отскоро е горд татко на малката Агуая. Макар да не го запечатват във видеоклипа си (и поради коренно противоположните послания), Павел и Венци стават свидетели и на друга традиция в мюсюлмански Дубай, а именно – празника Байрам. „В този един месец се пости и това, което ми направи впечатление, е, че завеси и декоративни стени, за да не се изкушават вярващите от миризми и менюта“, обяснява ни Павел. Той добавя, че макар да сме свикнали да свързваме Дубай с неизменния лукс, стандартът на терен варира според това къде се намираш. „Българите, с които се запознахме там, са щастливи. Счупват се от бачкане, но като дойде време да планират годишния си отпуск, не отиват на Халкидики или на Слънчев бряг на ол инклузив, а обикалят Адриатика на яхта или сменят континента за един месец, защото могат да си го позволят“, казва още той, като добавя с усмивка, че най-ценният съвет, който би дал на читателите ни, тръгнали да организират своето пътешествие до екзотичната дестинация, е... просто да не го правят. Не се шегувам, в момента температурата на въздуха е като в пещ и автобусните спирки с климатици не облекчават положението. Бяхме там в края на май и всички ни казваха, че сме уцелили невероятно хладно време за периода – разбирайте едни приятни 37 - 39 градуса през деня“, споделя опита си Николов. Други негативи според него са прахът, който се шири навред, както и забраната за консумация на алкохол на публични места. „Не ми допадна липсата на социализация между всички разностранни хора там, храната и огромните разстояния за изминаване“, включва се и Венци. Младият татко е успял да намери и плюсове на пътешествието си - магията на Дубай за него се крие в „достъпността, законите и жените“. Павел пък изтъква, че все още е останал пленен от светлините на нощния град, асфалта с осем платна в едната посока и „гледката на „Ламборгини“, „Макларън“, „Ферари“ и всички коли, които рядко ще видиш у нас заради липсата на пътища“. Седем години минаха, откакто Павел и Венци за първи път надушват, че са от една кръвна група, и започват да творят заедно. Днес те се готвят да издадат втория си албум - три години след като тийнейджърите започнаха да рецитират в такт Setaabrat, парчето, което изнесе първия им диск. Момчетата отказват да издадат детайли около сформирането на тавата си. Успяхме да измъкнем от тях обаче, че броят на парчетата ще варира между 15 и 18. Дори те все още не знаят точно кои песни ще поместят в албума. Причината – и досега продължават да добавят и да махат някои от заглавията. „Мислим, че това е количество, което рядко се доставя на публиката. Ще успеем да вкараме само ограничено количество от цялото море от продукция, която сме произвели“, намигват ни само те. Не издават и дали „Само да поискаш“ попада в шортлистата от максимум 18 парчета, макар че ние отсега прогнозираме, че ще е така. „Песента е вдъхновена от онази все по-рядко срещана нужда на мъжете, а именно - малко да поглезиш жената до себе си, да покажеш, че не случайно е с теб. Това е недвусмислен реверанс към силната и красива българка, която знае какво иска“, обобщават двамата.", "date": "2019.08.11", "title": "Дубай през погледа на Павел и Венци Венц (СНИМКИ)"}
{"url": "https://www.monitor.bg:443/bg/a/view/hora-i-pesni-kraj-garata-s-naj-visoka-nadmorska-visochina-na-balkanite-172666", "text": "Теснолинейката Септември- Добринище успя да извози стотици до най-високата гара на Балканите - Аврамово, въпреки, че понастоящем само един от четирите локомотива работи. „С хорá и песни край релсите тесни” започна днес край гарата с най-голяма надморска височина на Балканите втория Национален събор на народното творчество и приятелите на теснолинейката край жп гара Аврамово, община Якоруда. В 11:30 събора започна с дегустация на типични якорудски гозби, поднесени по стар народен обичай. Вечерта ще завърши с голям огън под звездите, въпреки жегата с чаша греяно вино за всеки и много народна музика от македонския край, като между 20:30 и 23:00 ч. организаторите очакват всички, които останат до късно, да се хванат отново на хорото. Сдружение \"За теснолинейката\" организира събитието със съдействието и подкрепата на ДП „Национална компания „Железопътна инфраструктура”, Община Велинград и Община Якоруда, като двете общини и тази година осигуряват  безвъзмездно терен, озвучаване и сцена за събора. Вчера БДЖ официално обеща, че теснолинейката Септември – Добринище е сред приоритетите на компанията, а възникналите в последния месец проблеми с поддръжката на железопътния състав, довели до отменяне на редица влакове, се решават. \"За осигуряване на услугата в дългосрочен план е извършено проучване и са установени контакти с производители на такъв тип локомотиви в Германия за оказване на технологична помощ, както и за нов подвижен състав за теснопътната линия Септември – Добринище. Обмисля се и вариант за закупуване на шинобуси и на специализирани мотриси.\", заявиха от БДЖ.", "date": "2019.08.11", "title": "Хора и песни край гарата с най-висока надморска височина на Балканите"}
{"url": "https://www.monitor.bg:443/bg/a/view/zapochva-kurban-bajram-za-musulmanite-172654", "text": "Мюсюлманите в България празнуват Курбан Байрам. Празникът започва днес и се отбелязва четири дни. Това е време за благотворителност и берекет, милосърдие и опрощение. Денят, предизвестяващ настъпването на Байрама, се нарича \"Арифе\". Тогава жените месят мекици, домашни погачи, приготвят халва и ги раздават на съседите си, на близки и приятели за душите на починалите. В първия празничен ден, както повелява традицията, мъжете отиват на джамия за тържествена молитва - байрам намаз. След молитвата вярващите целуват ръцете на по-възрастните и искат прошка от тях. Празникът е най-вълнуващ за децата, които по традиция се даряват с пари и лакомства. Основна традиция на Курбан Байрам е пренасянето на животни в жертва за здраве, успех и благополучие. Смисълът е да се раздава месо от курбана на нуждаещите се - сираците, самотните и болните, за да могат и тези хора да усетят празника. По думите му канонът повелява богатите да раздадат цялото месо. Тези с добри доходи раздават една трета от курбанското месо, с втората се гощават гости, близки и приятели, а третата остава за семейството. Хората с ограничени възможности и многолюдните семейства могат да оставят цялото месо за себе си.", "date": "2019.08.11", "title": "Започва Курбан Байрам за мюсюлманите"}
{"url": "https://www.monitor.bg:443/bg/a/view/boris-djonsyn-zatjaga-merkite-sreshtu-prestypnicite-172653", "text": "Британският премиер Борис Джонсън възнамерява да затегне присъдите за затвор за особено опасни престъпници. Това съобщи \"Сънди Телеграф\".   Шефът на британското правителство възнамерява да събере в резиденцията си на Даунинг стрийт 10 кръгла маса с участието на полицейски началници, представители на кралската прокуратура, бивши съдии, съдебни администрации и затвори. На тази вътрешна среща се очаква Джонсън да обещае да сложи край на практиката на страната за автоматично освобождаване на особено опасни престъпници, след като излежат половината от присъдата, за която са осъдени. Една от причините за тази инициатива, премиерът, според \"Сънди Телеграф\", беше разследване, проведено от тази публикация, което показва, че някои осъдени за престъпни престъпления в момента са освободени, дори след като са излежали само една пета от мандата си в затвора. Очаква се както Джонсън, така и министърът на правосъдието Робърт Бъкланд да изяснят на срещата, че искат да запазят практиката на условно лишаване от свобода за шест месеца (във Великобритания обикновено се прилага за осъдените на по-малко от две години), но при условие за повече активно включване на осъдени в общественополезен труд. Изданието съобщава също, че министърът на вътрешните работи Преит Пател ще обяви, че нови 8 хиляди полицаи в Англия и Уелс ще имат разширени правомощия за проверки на лица, които считат за подозрителни", "date": "2019.08.11", "title": "Борис Джонсън затяга мерките срещу престъпниците"}
{"url": "https://www.monitor.bg:443/bg/a/view/mijat-ulici-v-pet-rajona-v-sofija-172657", "text": "Улиците в пет района в София ще се мият от 12 август ,съобщиха от Столичната община. Цистерните ще влязат в „Красно село“, „Триадица“, „Възраждане“, „Оборище“ и „Средец“. Миенето ще се извърши поетапно до 3 септември. Временно ще се спира движението от 07,30 ч. до 16,30 ч. на улиците, които ще се мият, по предварително обявен график. В съответните дни, определени за миене, ще се закрива (частично или цялостно) участъци от зоните за платено паркиране „Синя“ и „Зелена“ зона или „Служебен абонамент“. Графиците за миенето на улиците могат се видят на сайта на Столичен инспекторат, информация може да се получи и в Оперативния център на инспектората. Шофьорите не трябва оставят автомобилите си на улиците, които ще се мият. На 12 август ще започне миене с автоцистерна в „Красно село“ на зоната от улици и булеварди от: бул. \"Генерал М. Д. Скобелев\" от бул. \"Прага\" до пл. \"Руски паметник\", ул. \"Св. Иван Рилски\" от бул. \"Генерал М. Д. Скобелев\" до бул. \"Христо Ботев\", ул. \"Люлин планина\" от бул. \"Генерал М. Д. Скобелев\" до ул. \"20-ти Април\", ул. \"Лайош Кошут\" от бул. \"Генерал М. Д. Скобелев\" до бул. \"Христо Ботев\", ул. \"20-ти Април\" от бул. \"Христо Ботев\" до бул. \"Македония\", ул. \"Ивайло\" от бул. \"Христо Ботев\" до бул. \"Македония\", бул. \"Христо Ботев\" от бул. \"Генерал М. Д. Скобелев\" до бул. \"Македония\", бул. \"Македония\" – нечетни номера от пл. \"Руски паметник\" до бул. \"Христо Ботев\"", "date": "2019.08.11", "title": "Мият улици в пет района в София"}
{"url": "https://www.monitor.bg:443/bg/a/view/majli-sajrys-se-razdeli-s-liam-hemsuyrt-172676", "text": "Осем месеца, след като се разходиха до олтара, холивудските звезди Майли Сайръс и Лиам Хемсуърт се разделиха. Те постоянно еволюират и се променят като партньори и индивидуални личности. Смятат, че е най-добре да се фокусират върху себе си и кариерите си. Те продължават да бъдат заедно отдадени родители на всичките си животни“, коментира говорител на Сайръс пред сп. People, като помоли феновете да уважат личното пространство на съпрузите. За това, че бракът им не върви, намекна първо изпълнителката на Mother's Daughter. В свое интервю тя уточни, че не се вижда в ролята на типичната домакиня, като все още се чувства привлечена и от жени. „Хората стават вегетарианци по здравословни причини. Но беконът е все още безумно вкусен и аз знам това“, каза тя пред сп. Elle. Самият Хемсуърт все още не е коментирал казуса, но наблюдателни фенове разконспирираха, че в последните си видеа в социалните мрежи той не носи брачната си халка. Въпреки това, според проверка на TMZ, нито той, нито екранната Хана Монтана са подали документи за развод.", "date": "2019.08.11", "title": "Майли Сайръс се раздели с Лиам Хемсуърт"}
{"url": "https://www.monitor.bg:443/bg/a/view/andrea-ne-e-gotova-za-nova-vryzka-172677", "text": "Поп-фолк певицата Андреа призна, че не се чувства готова да се понесе отново на крилете на любовта. Това изпълнителката на Vitamin направи чрез чат с последователите си онлайн, с което официално потвърди статута на връзката й с Кобрат Пулев. На въпрос на неин почитател дали мисли за следващо сериозно обвързване, тя отговори кратко и категорично „не“. През последните дни певицата отмаря на плажовете в Кипър. В последните седмици Андреа влезе в полезрението на медиите отново със свой статус в социалните мрежи, който понесе за първи път слуховете за краха в отношенията й с Кобрата. Оттогава боксьорът бе свързан от медиите с по-млада хубавица, докато Андреа странеше от вниманието по повода.", "date": "2019.08.11", "title": "Андреа не е готова за нова връзка"}
{"url": "https://www.monitor.bg:443/bg/a/view/izticha-srokyt-za-dobrovolno-kolene-na-prasetata-ot-lichnite-stopanstva-172655", "text": "Днес изтича срокът, в който стопаните от Южна България трябва доброволно да изколят прасетата в личните си стопанства. Тази мярка се налага, за да се спре разпространението на Африканска чума по свинете, съобщи БНТ. След изтичане на посочения срок се пристъпва към умъртвяване на животните от Областна дирекция по безопасност на храните. Ветеринарите и експертите на БАБХ припомнят, че добитото месо от животните отглеждани в тип \"заден двор\" може да се съхранява дълго само след топлинна обработка за минимум 30 минути на 70°С, достигнати във вътрешността на месото. Това се прави, тъй като вирусът е устойчив при изсушаване, осоляване, опушване, охлаждане и замразяване на месото. До 26 август кметовете на населени места и ветеринарните лекари трябва да са готови с протоколите за санитарното почистване и дезинфекцията на дворовете на домакинствата, които доброволно за унищожили прасетата си, за да започне изплащането на компенсацията от 300 лева на стопанство. Следващата година всеки, който иска да отглежда свине, без значение в какъв обем, трябва да бъде с мерки за биосигурност и регистриран въз основа на това.", "date": "2019.08.11", "title": "Изтича срокът за доброволно колене на прасетата от \"задния двор\" в Южна България"}
{"url": "https://www.monitor.bg:443/bg/a/view/balkanski-vojnik-ot-bitolsko-se-srajaval-za-tri-dyrjavi-172596", "text": "За султан, крал и цар воювал на няколко фронта мъж от битолското село Добрушево в Македония. Съдбата и географското положение изправили войника дори против собствения му брат, а след края на земните му дни, които продължили 88 години, внуци и правнуци му вдигнали паметник, в който като във войнишка книжка са изписани заслугите му за три армии по време на Балканските и Първата световна войни. Петко Лисковски се родил през 1882 година на територията на тогавашната Османска империя. Още през 1910 го записали за войник на султана, а през 1912 година го мобилизирали на фронта в Първата балканска война. Петко воювал като турски аскер, но Съюзническите сили победили и бил демобилизиран.  Когато избухнала Първата световна война, Добрушево вече било под сръбска власт и когато тръбата за сбор засвирила, дали на Петко сръбска униформа и го хвърлили да се бие срещу българите. В Добрушево и до днес разказват като легенда истинската история за това как и двамата се гледали през мерниците на пушките си. Когато разбрали, че са на един куршум разстояние, единият се подал от окопа и попитал \"Брате, дома дали сите се живи?\". Другият не си бил ходил и той хабер нямал от село, но за да утеши брат си, го надвикал: \"Сите са арни!\". Това трябва да е била последната им среща. За Петко войните и животът продължили, а брат му попаднал в австро-унгарски плен и починал някъде в пленнически лагер. Две години продължила службата на Петко за сръбския крал. През 1916 пак му сменили униформата. И не само униформата. Всеки път когато го мобилизирали, му сменяли и името - при турците бил Лисковски, при сърбите Лисковчич, а в българската войска го записали Лисков. До края на войната през 1918 Петко викал \"Ура!\" за българския цар. На паметника му са сложени четири снимки - с турски войнишки фес, с гръцки калпак и българска фуражка, а четвъртата - актуална преди да се спомине. Войникът с много господари доживял до преклонна възраст и се споминал в Югославия през 1970 година. В наши дни потомците му - внуци Христо, Кръсте и Мишко, и правнуците, които живеят в Швеция, решили да му направят паметник, който да помни за невероятната съдба на техния дядо. Но воинският път на Петко Лисковски не приключил нито с края на войните, нито със смъртта му. През 2017 година Петко за първи път На 99-ата годишнина от Деня на примирието, ознаменувал края на Първата световна война във френската община Коломбел в Долна Нормандия открили паметник в Градината на мира, като в него вписали имената войници от четири общини: Штанхайм - Германия, Коломбел - Франция, Корнака – Нигер, и Новаци - Македония с фамилиите на 33 македонци, участвали в пробива на Македонския фронт. Така в списъка попаднало и името на Петко Лисковски, а този път над фамилията му било изчукано и македонското знаме.", "date": "2019.08.11", "title": "Балкански войник от Битолско се сражавал за три държави"}
{"url": "https://www.monitor.bg:443/bg/a/view/nad-60-ginat-dokato-iztochvat-cisterna-v-tanzanija-172650", "text": "Най-малко 62 души са загинали, когато в Източна Танзания, избухна цистерна с гориво, съобщиха местните власти. Цистерната се преобърнала при инцидент в град Морогоро, на около 180 километра западно от голямото търговско пристанище Дар ес Салам. Хората се опитвали да си наточат бензин от повредената цистерна, когато тя избухнала, посочиха очевидци. Регионална болница в Морогоро съобщи, че е приела за лечение 68 души, ранени при взрива, включително и едно дете. Президентът Джон Магуфули изказа съболезнования на семействата на жертвите. Според информация на очевидци на инцидента камионът се е преобърнал, докато шофьорът се опитвал да избегне удар с моторист.", "date": "2019.08.11", "title": "Над 60 гинат, докато източват цистерна в Танзания"}
{"url": "https://www.monitor.bg:443/bg/a/view/borisov-uchastva-v-otkrivaneto-na-izlojba-za-inovativni-tehnologii-172652", "text": "Българската страна има интерес да инвестира в Туркменистан в редица сфери, заяви министър-председателят Бойко Борисов, който присъства на откриването на Международната каспийската изложба за иновативни технологии в Туркменбаши.  Навлизат български компании, има вече подписани договори, мисля, че ще има и други, защото действително има гаранции за техния бизнес, изтъкна премиерът Борисов. Българският министър-председател акцентира върху сферата на строителството, където компании преговарят за сключването на сделки за безизкопни технологии. Голям интерес има в машиностроенето към нас, добави още Борисов. Междуправителствената Българо-туркменска комисия за икономическо сътрудничество ще заседава за четвърти път днес в националния курорт на Туркменистан на брега на Каспийско море. Съпредседател от българска страна е министърът на регионалното развитие Петя Аврамова. Очаква се в детайли да се обсъдят възможности за активизиране на сътрудничеството с четвъртата в света по залежи на природен газ и нефт държава, стратегически износител на енергийните ресурси. След това в широк формат ще разговарят двете правителствени делегации. Ще бъдат подписани и двустранни документи. Един от тях е в сферата на транспортното сътрудничество. В българската делегация са включени още министрите на енергетиката, на транспорта и на икономиката. Българска бизнес делегация също е в курорта, за да представи възможностите за инвестиции у нас и конкурентните предимства на страната ни в рамките на кръгла маса и двустранни бизнес срещи.", "date": "2019.08.11", "title": "Борисов участва в откриването на изложба за иновативни технологии"}
{"url": "https://www.monitor.bg:443/bg/a/view/padna-pokrivyt-na-stadiona-az-alkmar-172651", "text": "Покривът на стадиона на холандския клуб \"АЗ Алкмар\" се срина на централните трибуни, съобщи АП. Инцидентът е станал на 10 август. Отбелязва се, че по време на срива никой не е пострадал. На 15 август \"АЗ Алкмар\" ще проведе двубой от третия квалификационен кръг на Лига Европа срещу украинския Мариупол. Остава неизвестно къде ще се срещнат отборите. Стадионът е открит през 2006 г. През 2016 г. на покрива бяха монтирани соларни панели.", "date": "2019.08.11", "title": "Падна покривът на стадиона АЗ Алкмар "}
{"url": "https://www.monitor.bg:443/bg/a/view/sobstvenicite-na-uolmart-naj-bogati-v-sveta-172649", "text": "Блумбърг поставя на първо място американското семейство Уолтън, което притежава веригата супермаркети Walmart. Агенцията оценява богатството им на 190,5 милиарда долара. През последната година семейство Уолтън са спечелили 39 милиарда долара. Второто място отиде при семейство Марс, което контролира едноименната компания, известна най-вече със своите шоколадови десерти. От началото на годината Марс са станали по-богати с 37 милиарда долара, а общото им състояние достигна 126,5 милиарда долара.  Трети в класацията са братята Чарлз и Дейвид Коки, които ръководят нефтохимическата корпорация Koch Industries. Богатството им през последната година се е увеличило с 26 милиарда долара и сега възлиза на 124,5 милиарда. Четвъртата позиция отиде при кралската династия Ал Сауд от Саудитска Арабия, която има 100 милиарда долара. Пето място заемат братята Ален и Джерард Вертхаймерс, които притежават парфюмната къща Chanel. Богатството им се оценява на 57,6 милиарда долара. Шестата позиция е за семейство Дюма, което притежава модната къща Hermes и има 53,1 милиарда долара. На седмото място са три белгийски династии - Ван Дам, Спулберх и Де Мевиус - контролиращи пивоварната компания Anheuser-Busch InBev и притежаващи 52,9 милиарда долара. Осмото място заемат германските семейства Берингер и фон Баумбах, собственици на фармацевтичната група Boehringer Ingelheim и на 51,9 милиарда долара. Амбани са девети, контролирайки индийската индустриална група Reliance Industries с 50,4 милиарда долара. В първата десетка са и американците Каргил и Макмилан, които притежават хранителната компания Cargill и имат 42,9 милиарда долара. За една година общото състояние на 25-те най-богати семейства в света е нараснало с 24% и според експертите на Блумбърг възлиза на 1,4 трилиона долара.", "date": "2019.08.11", "title": "Собствениците на Уолмарт - най-богати в света"}
{"url": "https://www.monitor.bg:443/bg/a/view/slynchevo-i-goreshto-172647", "text": "Днес ще бъде слънчево и горещо, съобщават от НИМХ за „Фокус“. Ще духа слаб, в Източна България - до умерен вятър от изток-югоизток. Максималните температури ще са между 32° и 37°. По Черноморието преди обяд ще има разкъсана облачност, но бързо ще намалее до слънчево време. Ще духа слаб до умерен вятър от изток-североизток. Максимални температури по крайбрежието между 27° и 30°. Температурата на морската вода е 26-27°. Вълнението на морето ще е 2-3 бала. В планините ще е слънчево. Ще духа слаб до умерен вятър от изток-североизток. Максимална температура на височина 1200 метра – около 27°, на 2000 метра – около 20°.", "date": "2019.08.11", "title": "Слънчево и горещо"}
