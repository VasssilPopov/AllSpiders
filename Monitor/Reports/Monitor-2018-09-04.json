{"url": "https://www.monitor.bg:443/bg/a/view/vas-sprja-iziskvaneto-za-fabrichno-nova-onkoaparatura-v-bolnicite-143490", "text": "ВАС спря изискването за фабрично нова онкоапаратура в болниците и диспансерите. Петчленният му състав спря действието на §3, ал. 2 от Преходните и заключителни разпоредби на Наредба № 2 от 5.02.2018 г. за условията и реда за осигуряване защита на лицата при медицинско облъчване. Това съобщи управителят на Центъра за защита правата в здравеопазването д-р Стойчо Кацаров. Това важи докато съдът излезе с конкретно решение по казуса, уточни той. Според текст от наредбата не се допуска въвеждането в експлоатация на апаратура за лъчелечение, която не е фабрично нова, и нуклеарномедицински уредби за образна диагностика, компютър-томографи и ангиографи, които не са фабрично нови или фабрично обновени. „Фабрично нова апаратура“ се дефинира като апаратура, неинсталирана (немонтирана) и неупотребявана в периода от производството й до доставката й на крайния потребител, като този период не надвишава две календарни години. Пределно ясно е, че леачебните заведения не могат да обновяват твърде често апаратурата, същевременно времевите луфтове докато тя бъде подменяна ще наруши интересите на пациентите, коментира за „Монитор“ д-р Кацаров.  ", "date": "2018.09.04", "title": "ВАС спря изискването за фабрично нова онкоапаратура в болниците "}
{"url": "https://www.monitor.bg:443/bg/a/view/borisov-da-obedinim-usilijata-si-v-borbata-sreshtu-terorizma-obzor-143503", "text": "„Необходимо е да обединим усилията си в областта на противодействието и пропагандирането на тероризма. България като страна-членка на НАТО и ЕС и като външна граница на Съюза, полага неимоверни усилия да противодейства на разпространението на радикални идеи“. Това заяви министър-председателят Бойко Борисов по време на 18-тата годишна Световна конференция на Международния институт по контратероризъм в гр. Херцлия Питуах в Израел. Премиерът Борисов подчерта, че не само специални, но и успешни се оказват мерките на страната ни за спиране на придвижването на членове на терористични организации към Европа. Българският министър-председател заяви, че по времето на българското председателство на Съвета на ЕС са набелязани конкретни практически мерки за противодействие на чуждестранните бойци. „В контекста на географското положение и европейската перспектива на страните от Западните Балкани, мерките ще имат положително влияние и върху страните от региона“, каза още министър-председателят. Той припомни, че докладът на експертната група към Европейската комисия по радикализация, публикуван на 18 май 2018 г., предвижда мерки за подобряване на сътрудничеството между различните институции, както и бърз и ефективен обмен на информация. „Подобряването на цялостното ниво на сигурност в Европейския съюз ще рефлектира положително и върху съседните райони като Западните Балкани и Близкия Изток“, каза още Борисов. Той посочи, че българското европредседателство придаде особена важност на задълбочаването на регионалното сътрудничество и припомни, че всички държави-членки се обявиха категорично за засилване на партньорството със страните от Западните Балкани, определени като стратегически партньор в областта на сигурността. „Ако ние успеем да овладеем опасностите и да реагираме по един резултатен начин ще ограничим достъпа на терористи до ЕС, а това ще се отрази и в по-широк геополитически план“, допълни още премиерът. Службите за разузнаване и сигурност на България и Израел са постигнали изключителен синхрон в сътрудничеството помежду си, изтъкна Борисов. „Нещо повече, според оценките на ръководителите на българските служби професионалните контакти с техните израелски колеги са на стратегическо ниво“, посочи Борисов. Той припомни, че израелският и българският народ заедно преживяха атентата в Бургас през лятото на 2012 г. „Това трагично събитие доведе извеждане на преден план на необходимостта от допълнително укрепване на капацитета и координацията между институциите и от засилване на взаимодействието с всички международни партньори и особено с Израел“, каза още премиерът. Той допълни, че всяка страна е длъжна да следи обществените процеси, за да знае как най-точно и навреме да противодейства на всеки опит за навлизане на деструктивни фактори и идеи. България показва модел за етническа толерантност. За това как може християните и мюсюлманите, а и другите религии да живеят добре. Може да постигнем това и на Балканите“, каза Борисов. „Заради многовековното робство в страните от Западните Балкани има много насложени исторически мъки, събития и варварства“, коментира още той. По думите на премиера трябва да съумеем да убедим приятелите и сънародниците си, че няма религия, която да подклажда да убиваш невинни хора. „Когато Западните Балкани са в „задния двор“, бързо стават жертва на войни, етнически прочиствания и връщащи се бойци от войни“, посочи премиерът и допълни: „От барутен погреб Балканите могат да станат добро място за живеене“, заяви Бойко Борисов. Той об„ясни, че по темата за тероризма сме изправени пред нови и непознати предизвикателства, което изисква нови политики и приоритети в международните отношения. Борисов обясни още, че войната трябва да се води за умовете на хората, тъй като със сила не става. В рамките на визитата си в Израел Борисов трябва да се срещне утре с роднини на загиналите в атентата в Сарафово. Предвидени са и разговори с израелския му колега Бенямин Нетаняху, както и участие в тържествена церемония по откриването на паметника, посветен на приноса на страната ни в спасяването на българските евреи от холокоста, в Тел Авив. Такъв паметник близнак ще има и в София. За визитата си в Израел премиерът летя със самолет MD 82. Причината българската делегация да не пътува с правителствения „Еърбъс“ е, че машината минава през процедура по удължаване на ресурса й.", "date": "2018.09.04", "title": "Борисов: Да обединим усилията си в борбата срещу тероризма (ОБЗОР)"}
{"url": "https://www.monitor.bg:443/bg/a/view/zarazenijat-sys-zapadnonilska-treska-pytuval-do-istanbul-143494", "text": "Заразеният със западнонилска треска пловдивчанин е пътувал до Истанбул в началото на август. От 2 до 5 август той е бил на частна екскурзия в Турция и с приятели са се разхождали край Босфора, но не е имал спомени да е бил ухапан от комари. Това е разказал на близките си мъжът, който е на 55 години и е от пловдивското село Труд. Човекът се почувствал зле 2 дни след като се върнал от екскурзията в Турция. Принципно той не боледувал и бил здрав, но когато се прибрал, имал гадене и болки в корема. Започнал да повръща. Получил и стомашно разстройство. Първоначално бил приет във Втора клиника по хирургия на УМБАЛ „Свети Георги“ – Пловдив заради съмнения за кървави изпражнения, съобщиха от здравното заведение. Тези съмнения не се потвърдили и на втория ден от престоя си в клиниката пациентът вдигнал висока температура и получил световъртеж. Затова бил консултиран с невролог и инфекционист, които го насочили за изследване за паненцефалит – възпаление на сивото и бялото вещество в мозъка. На 9 август бил преместен в Клиниката по инфекциозни болести на УМБАЛ „Свети Георги“. През първите два дни от престоя му там състоянието му се влошило и станало прекоматозно и изпаднал в сопор. Това означава, че бил унесен, не можело да бъде събуден или това ставало много трудно. Лекарите му направили три изследвания със скенер и едно с ядрено-магнитен резонанс, който показал, че пациентът наистина е с паненцефалит. Междувременно били взети две проби, които били изпратени за изследване в национална референтна лаборатория. Така на 3 септември се доказало, че заболяването на 55-годишния мъж е западнонилска треска. В момента състоянието на пациента е подобрено, той вече е контактен и адекватен. Все още има лека пареза на десния крак, но се очаква да премине. Провежда се рехабилитация и прогнозите на лекарите от Клиниката по инфекциозни болести са, че през следващата седмица мъжът ще бъде изписан, бяха категорични от УМБАЛ „Св. Георги”.", "date": "2018.09.04", "title": "Заразеният със западнонилска треска пътувал до Истанбул"}
{"url": "https://www.monitor.bg:443/bg/a/view/syprugata-na-robi-uiljams-mu-zabrani-socialnite-mreji-143480", "text": "Британската суперзвезда Роби Уилямс получи забрана от съпругата си – актрисата Айда Фийлд, да използва социалните мрежи. Причината – според нея те подтикват към депресия. Самият певец е изпаднал в подобно състояние, след като прочел отрицателните отзиви от потребители за своето тегло. По думите на Фийлд, Роби оставал като шашардисан, след като се натъкнел на коментарите на хейтърите. Голямо количество хапливи забележки Уилямс получил по време на участието си в британския „Х Фактор\", в който изпълнителят на Party Like A Russianи съпругата му бяха съдии. Критиките излизаха в мрежата по време на ефир, като директно бяха огласявани от водещите на шоу програмата.", "date": "2018.09.04", "title": "Съпругата на Роби Уилямс му забрани социалните мрежи"}
{"url": "https://www.monitor.bg:443/bg/a/view/tejka-katastrofa-sled-chelen-udar-na-pytja-ruse-silistra-vze-jertva-143501", "text": "Тежка катастрофа след челен удар между два леки автомобила на пътя Русе – Силистра тази нощ взе жертва. Мъж е починал на място, а други двама души са откарани в русенската болница. Инцидентът е станал към 20,40 часа в участъка между разклона за село Сандрово и град Сливо поле, съобщиха преминаващи в района. След зверския удар едната кола се е възпламенила. Сигналът е подаден на тел. 112 в 20,42 часа. Изпратени са линейки, екипи на пожарната и на полицията. Пътят в района е затворен, а движението става по алтернативен маршрут. Предстои изясняване на причините за инцидента.", "date": "2018.09.04", "title": "Тежка катастрофа след  челен удар на пътя Русе – Силистра взе жертва"}
{"url": "https://www.monitor.bg:443/bg/a/view/pipnaha-s-podkup-slujitel-na-migracija-143500", "text": "В момент на получаване на подкуп от български гражданин с двойно гражданство е задържан служител на групата \"Миграция\" в областната дирекция на МВР-Кърджали, съобщиха от ведомството за БТА. Операцията е проведена от служители на дирекцията \"Вътрешна сигурност\" в МВР под ръководството на Окръжната прокуратура. Образувано е следствено дело по чл. 302, във връзка с чл. 301, от Наказателния кодекс под наблюдението на прокурор от Окръжната прокуратура.  Продължават процесуално-следствените действия.", "date": "2018.09.04", "title": "Пипнаха с подкуп служител на „Миграция“"}
{"url": "https://www.monitor.bg:443/bg/a/view/domashnite-praseta-v-rusensko-pod-noja-i-vyv-frizera-143484", "text": "Домашните прасета в Русенско, отглеждани в стопанства тип „заден двор“, да бъдат заклани като превантивна мярка срещу африканската чума по свинете. Такъв призив бе отправен на днешното извънредно заседание на областната епизоотична комисия, на което присъстваха представители на общините в областта. Кметовете трябва до дни да са готови с определянето на места, на които да се загробват евтаназираните животни при евентуална поява на болестта, и да изпратят писма за това до Басейнова дирекция и Регионалната инспекция по околната среда и водите, каза областният управител на Русе Галин Григоров. По данни от кметове в пет общини в Русенска област се отглеждат около 1000 прасета в стопанства тип „заден двор“. Бройката им със сигурност е доста по-висока, тъй като не бяха съобщени данни за общините Две могили и Русе. В три свинекомплекса на територията на областта се отглеждат около 130 000 свине. В Сливо поле вече са започнали да колят прасетата си. От 67 свине там вече са останали 40. От края на юли на Граничния контролно-пропускателен пункт работи дезинфекционната инсталация за влизащи в страната автомобили, съобщи директорът на Областната дирекция по безопасност на храните в Русе д-р Георги Дяков. От началото на забраната за внасяне на свинско месо са унищожени около 300 килограма продукти. Взета е една проба от тях, която се е оказала отрицателна. Очакват се рузултатите от втора проба. В съседния на Русе румънски окръг Гюргево е обявен червен код за опасност от поява на африканската чума, което означава, че в близки окръзи има регистрирани огнища, припомни Галин Григоров. В Гюргево обаче засега няма ,установени случаи на вируса.", "date": "2018.09.04", "title": "Домашните прасета в Русенско  под ножа и във фризера"}
{"url": "https://www.monitor.bg:443/bg/a/view/apolonija-nagradi-hudojnika-gredi-assa-143482", "text": "Световноизвестният български живописец Греди Асса бе удостоен с почетния приз „Аполон Токсофорос“ по време на 34-ото издание на Празниците на изкуствата „Аполония“ в Созопол, които продължават до 8 септември. С над 80 самостоятелни изложби в цял свят талантливият художник е един от най-големите вдъхновители в българското съвременно изкуство. Греди Асса е 20-ият почетен носител на специалния приз, който се връчва за изключителен принос в развитието на българската култура и представянето й зад граница. По традиция наградата бе връчен от Маргарита Димитрова, изпълнителен директор на Фондация „Аполония“. Тази година в рамките на форума се представят над 70 културни събития, а гвоздей в програмата ще бъде закриващият концерт на фестивала, когато легендите от ФСБ, участващи за пръв път на „Аполония“, ще отпразнуват своя 40-годишен юбилей на сцената.  ", "date": "2018.09.04", "title": "„Аполония“ награди художника Греди Асса"}
{"url": "https://www.monitor.bg:443/bg/a/view/zemedelci-ukrili-120-mln-lv-dohodi-ot-subsidii-143497", "text": "Близо 50 000 земеделски производители са укрили субсидии на обща стойност 120 млн. лв., като не са платили данъците си върху тази сума. Това съобщиха от Националната агенция за приходите (НАП) вчера . Разминаването е хванато след получаването на данните от Държавен фонд „Земеделие“ за изплатените през миналата година субсидии. Проверка на „Мониитор“ показа, че през миналата година на фермерите са изплатени близо 1,1 млрд. лева само за земеделска земя. Освен че голяма част от тези земеделци не са подали данъчни декларации и не са платили данъци и осигуровки върху тях, има и значителен брой хора, които са подали данъчни декларации, но в тях са Най-голям брой отклонения са засечени в Кърджали, Хасково и Благоевград, сочи анализът на данъчните. Още през тази седмица НАП започва информационна кампания към всички земеделски производители, които са допуснали неточности в данъчните си документи. Според закона те имат право да подадат коригираща декларация за доходите до 1 октомври 2018 г. Освен с писма по електронната поща гражданите ще бъдат уведомени и по телефона. Предстоят срещи с кметовете на общини, в които са открити най-много пропуски, а офисите на НАП също имат готовност да дадат информация. Консултация по въпроса може да се получи и на телефона на Информационния център на НАП 0700 18 700. Заедно с уведомленията за корекции земеделците която подробно обяснява данъчните и осигурителните им ангажименти към бюджета. Националната агенция по приходите обменя данни с много институции и в резултат от това разполага с информация за доходи, които подлежат на облагане. В момента приходната агенция изпълнява програма за подобряване данъчната дисциплина  на земеделските производители, припомниха от НАП.", "date": "2018.09.04", "title": "Земеделци укрили 120 млн. лв. доходи от субсидии"}
{"url": "https://www.monitor.bg:443/bg/a/view/svaljat-s-edna-chetvyrt-cenata-na-pasavanite-143498", "text": "Издаването на временен български паспорт в чужбина поевтинява с ¼. Това предвижда Постановление за изменение на нормативни актове на Министерския съвет, което бе прието от правителството. По предложение на вицепремиера и министър на външните работи Екатерина Захариева са предвидени и други облекчения както в цените, така и в административната тежест за издаване на документи в чужбина, съобщиха от Министерския съвет. До намаляването на цената за издаване на пасаван се стига чрез Така вместо да броим по 67 евро за временен български паспорт в чужбина, сега ще плащаме по 50 евро. В момента при приемане и обработване на заявление за издаване на лични документи дипломатическите и консулските представителства на България в чужбина събират такса за всеки документ. Също така се заплаща и 1 евро за формуляр-заявление. С решението на Министерския съвет обаче тази такса, както и компонентната, събирана от името на МРВ в размер на 16 евро, отпадат. Променена ще бъде и таксата за издаване на свидетелство за съдимост зад граница. Досега за услугата се заплаща 20 евро по Тарифа № 3, които се събират от консулско обслужване в системата на Министерството на външните работи. Отделно отпада възможността гражданите да заплащат дължимите такси по Тарифа № 3 с държавни таксови марки. От 19 юли миналата година стана възможно и плащането на такси за заверки и легализации в страната по Тарифа №3 и с дебитни и кредитни карти. Друга промяна, която ще бъде въведена, е отпадането на такса за издирване в чужбина на физически лица, събирана от външното ведомство.", "date": "2018.09.04", "title": "Свалят с една четвърт цената на пасаваните"}
{"url": "https://www.monitor.bg:443/bg/a/view/ema-preduprejdava-preparat-za-rak-na-prostatata-uvrejda-kostite-143492", "text": "Лекарство за лечение на рак на простатата може да увреди костите, ако преди прилагането му пациентът е получавал фрактури или страда от остеопороза. Това става ясно от изявление на Комитета за оценка на риска при проследяване на лекарствената безопасност към Европейската агенция по лекарствата (ЕМА), което е публикувано на е-страницата на Изпълнителната агенция по лекарствата. Медикаментът, който е с нетърговско наименование радиев 223 Ra дихлорид, се препоръчва да бъде с ограничена употребата и да се прилага само когато онколозите нямат друг вариант за пациента, като задължително изследват преди и след терапията здравината на костите му. По разпореждане на ЕМА фармацевтичната компания, която го предлага на пазара, трябва да проведе проучване, за да се установят конкретно механизмите за риска от получаване на чупливи кости, дори от евентуална по-ранна смърт. Лекарството е разрешено за употреба в Европейския съюз през 2013 година.", "date": "2018.09.04", "title": "ЕМА предупреждава: Препарат за рак на простатата уврежда костите"}
{"url": "https://www.monitor.bg:443/bg/a/view/chenetata-na-mladite-pensioneri-veche-s-namalenie-143491", "text": "Ченетата на младите пенсионери от този месец вече са с намаление. Те ще плащат само изработката им, като прегледът при стоматолог, взимане на мярка, поставяне и корекция ще е безплатно. За тях ще плаща Националната здравноосигурителна каса, съобщиха от БЗС. Това се отнася само за плаковите протези и за хората между 65–69-годишна възраст. Те наброяват 483 000 души, като от тях 20 % са обеззъбени. На практика те ще плащат само изработването на протезата, която според материала варира от 50 до 80 лева. До тази придобивка за пенсионерите у нас се е стигнало след продължителни преговори между съсловната организация и НЗОК. Тя залегна в новия Национален рамков договор. Зъболекарският съюз ще преговаря от догодина възрастовата група на хората, които имат нужда от цели протези, да се разшири от 2019 година. В бюджета на НЗОК за дентална помощ за тази година се отпускат още 1 млн. лева, като общата сума, с която касата ще закупи дентални дейности в полза на здравноосигурените, е 157 млн. лева. С тези средства НЗОК ще стартира програмата за зъбно протезиране, като заплати на денталните лекари дейностите, необходими за подготовка на пациентите за изработване и поставяне на зъбни протези.", "date": "2018.09.04", "title": "Ченетата на младите пенсионери вече с намаление "}
{"url": "https://www.monitor.bg:443/bg/a/view/gruevski-se-syglasil-na-imeto-severna-makedonija-oshte-prez-2008-g-143486", "text": "„Уикилийкс” публикува американска грама, която показва, че бившият македонския премиер Никола Груевски се е съгласил на името Република Северна Македония още през 2008-ма година. Секретният документ представя доклад от тогавашния американски посланик Джилиан Милованович, изготвен след разговори с Груевски и тогавашния президент Бранко Цървенковски. От него става ясно, че Груевски се е съгласил и дори е включил в програмата си провеждане на референдум. Опозиционната партията на бившия премиер ВМРО-ДПМНЕ е против промяна на името на Македония, очаква се в началото на другата седмица да обяви позицията си за предстоящия на 30 септември референдум. В Атина след публикуването на грамата опозиционната Нова Демокрация повтори заканата си да гласува против ратификация на подписания между Атина и Скопие договор за смяна на името.", "date": "2018.09.04", "title": "Груевски се съгласил на името „Северна Македония“ още през 2008 г."}
{"url": "https://www.monitor.bg:443/bg/a/view/selena-gomes-se-vyrna-v-bylgarija-video-143487", "text": "Поп звездата Селена Гомес посети България за втори път. Визитата на 26-годишната певица се състоя миналата седмица, като пребиваването на красавицата се пазеше в тайна. Чаровната брюнетка посети София по покана на международната неправителствена организация А21, която се бори с трафика на хора. Бившата муза на Джъстин Бийър е останала в столицата само за няколко часа, за да се запознае с дейността на организацията. В социалните мрежи се появиха снимки на звездата с български фенове. Във видео, публикувано в Туитър, се вижда и как Гомес се среща с деца и дарява всяко поотделно с прегръдка. Припомняме, че през 2012 г. Селена се разписа с участие в третия римейк на филма „Бягството“, чийто снимачен сет бе разпънат у нас. В екшъна тя си партнира с Итън Хоук и Джон Войт. Тогава певицата публикува в социалните мрежи снимка на любимия си ресторант край НДК и кадър на българските фенове, които в продължение на седмица спяха пред хотела й в близост до Народния театър и бягаха от час, за да я зърнат.", "date": "2018.09.04", "title": "Селена Гомес се върна в България (ВИДЕО)"}
{"url": "https://www.monitor.bg:443/bg/a/view/darija-simeonova-gushna-sin-143489", "text": "Актрисата Дария Симеонова роди първата си рожба. Звездата от медицинската драма „Откраднат живот“ стана майка на момченце. Бебето е проплакало на 30 август. Младата майка засега пази в тайна името на наследника си. вълнува се тя. Симеонова съобщи за бременността си в края на май в Дома на киното, където екипът на сериала и фенове гледаха заедно финала на последния сезон. През март пък чаровната Дария издаде, че се е сгодила още на Коледа. Съдбоносния въпрос любимият й Антон отправил по време на десетдневна екскурзия до Вануату и Нова Зеландия. Антон, който е мениджър на образователен сайт, я завел на екзотичен плаж на 24 декември, където написал върху сивия пясък „Ще се омъжиш ли за мен?” и паднал на коляно. Симеонова отначало се уплашила от голямата крачка, но бързо извикала радостно „да“.", "date": "2018.09.04", "title": "Дария Симеонова гушна син"}
{"url": "https://www.monitor.bg:443/bg/a/view/discipyt-udari-tejko-loko-sf-143467", "text": "„Локомотив“ (Сф) отнесе много тежката санкция от 4 мача без публика заради изцепките на феновете си след мача с „Царско село“. Случаят беше отложен с една седмица за запознаване по-подробно на членовете на Дисциплинарната комисия с казуса. Освен това заради хвърлени предмети клубът ще плати и 750 лева глоба. Треньорът на „железничарите“ Ангел Колев също е наказан за един мач и глоба в размер на 500 лева.", "date": "2018.09.04", "title": "Дисципът удари тежко „Локо“ (Сф)"}
{"url": "https://www.monitor.bg:443/bg/a/view/bankomatite-v-rusija-pylni-s-falshifikati-143483", "text": "Американската компания Ен Си Ар (NCR), която произвежда банкомати в Русия, съобщи за масовото пускане на фалшиви банкноти от 5000 рубли от редица руски банкомати. Проблемът не засяга всички банкомати, а само тези, които са оборудвани със стари устройства за проверка на банкнотите. Много банки временно прекратиха приема на банкноти от 5000 рубли.", "date": "2018.09.04", "title": "Банкоматите в Русия пълни с фалшификати"}
{"url": "https://www.monitor.bg:443/bg/a/view/gledat-v-lesoto-i-brunej-macha-na-bg-nacionalite-143472", "text": "Сериозен и изненадващ интерес предизвика мачът на България срещу Словения от новия турнир Лига на нациите. Момчетата на Петър Хубчев стартират надпреварата с гостуване в Любляна на 6 септември от 21:45 ч, а 3 дни след това приемат на „Васил Левски“ Норвегия. Безспорно най-сериозната телевизия, която е взела правата за мача, е американският гигант ESPN+, който ще предава двубоя зад Океана. Мачовете на България са единствените от трета дивизия на турнира, които ще бъдат предавани в САЩ. Двубоят ни със Словения ще бъде предаван в общo 27 страни по целия свят, а в списъка са интересни и екзотични държави от Централна Америка, Карибския Басейн, Африка и Югоизточна Азия. Сред най-любопитните са Лесото, Бруней, Гватемала и Барбадос. Националите летят в сряда на обяд за Словения, а вечерта ще направят и официалната си тренировка на стадион \"Стожице\". Те получиха и допълнителен финансов стимул за успех в Любляна, след като стана ясно, че един от основните спонсори на националния отбор обяви извънредни премии и за мачовете от Лига на нациите, а не само за квалификационните двубои за Евро 2020. Мачът в Словения обаче ще бъде изключително труден за България, закани се селекционерът на домакините Томаж Кавчич, за когото тази среща ще бъде дебют начело на националния отбор. Спецът обяви, че целта пред тима му е първото място в групата, а това минава през победа срещу „лъвовете“. „Не мога да гарантирам, че ще спечелим срещу България, но аз лично съм убеден в силата на отбора, сподели Кавчич. - Мисля, че можем да спечелим срещу всички в групата. България не е слаб съперник, но е далеч от най-силните си времена“, допълни треньорът на Словения.", "date": "2018.09.04", "title": "Гледат в Лесото и Бруней мача на БГ националите"}
{"url": "https://www.monitor.bg:443/bg/a/view/futbolist-s-rekordna-globa-v-anglija-143465", "text": "Полузащитникът на „Саутхемптън“ Марио Лемина бе глобен за нарушение на правилата за движение, съобщава The Sun. Колата му е шофирана с три пъти по-висока скорост от установената граница. Лемина заяви, че не знае кой е карал колата в този момент - неговият брат или братовчед може да бил е зад волана. На французина бе наложена глоба от 96 000 лири - най-високата в историята на Великобритания за превишена скорост. Тази сума е равна на заплатата му за три седмици.", "date": "2018.09.04", "title": "Футболист с рекордна глоба в Англия"}
{"url": "https://www.monitor.bg:443/bg/a/view/konstantinov-ne-mi-haresva-kak-zapochvame-143477", "text": "Селекционерът на волейболните ни национали Пламен Константинов коментира видяното от първата контрола с Египет, спечелена от отбора ни с 3:0 (18, 24, 19) и 25:19 в допълнителния гейм. \"Резултатът е положителен, успяхме да спечелим и 4-те гейма, каза той пред bgvolleyball.com. - Не ми харесва обаче как започваме. Започваме малко опипващо противника, вместо да натиснем газта още в самото начало. Срещу отбори от малко по-висока класа ще ни е сложно, ако изпуснем инициативата. В крайна сметка трябва да стартираме като домакини, дори ако трябва да се възползваме от първоначалния ентусиазъм, домакинство, зала, публика, която е на наша страна. Мисля, че в общи линии някои неща се напасват. До последно ще държим тези момчета, които са тук. До последния възможен ден, защото всичко може да се случи и трябва да имаме по една резерва на всеки пост. Имаме данни за всички отбори. Куба винаги са малко загадка.” Мачовете с Египет са част от подготовката на двата тима за световното първенство, което започва тази неделя във Варна и Русе. Междувременно стана ясно, че картотекираният на мястото на Боян Йорданов Велизар Чернокожев не тренира с отбора, а се готви в Добрич с тима на \"Добруджа 07\". От щаба на тима ни му казали да е готов, ако се появи нужда да играе. А за поста нападател на диагонал с разпределителя се конкурирали Николай Учиков, Данаил Милушев и Мирослав Градинаров.", "date": "2018.09.04", "title": "Константинов: Не ми харесва как започваме"}
{"url": "https://www.monitor.bg:443/bg/a/view/volvo-v60-e-novoto-sykrovishte-na-sofija-143469", "text": "Емблематичното шведско комби Volvo V60 е вече в България. Новият модел блесна в двора на Националния исторически музей. Официалният вносител на марката у нас „Мото-Пфое” представи ексклузивно автомобила след световната му премиера на автосалона в Женева. Изцяло новото Volvo V60 съчетава красив дизайн и модерни технологии с функционалност и ежедневна практичност, специално създадени да откликнат на всички потребности на  съвременния живот. Новото Volvo V60 идва със системата за свързаност Volvo on Call като част от стандартното оборудване на модела. Тя дава възможност за връзка на автомобила с телефон 112 и СБА и освен това позволява на водача да управлява редица функции през смартфона си, като да стартира двигателя и да включи отоплението, още преди да излезе от вкъщи. За първи път Volvo представя новия си модел от серията 60 с каросерията комби. С този нетрадиционен подход шведската марка подчертава за пореден път стабилните си позиции на производител на луксозни комбита, които съчетават добрия дизайн с ежедневната практичност. Марката припомня традициите на марката в създаването на семейни комбита и набляга на многофункционалния дизайн на новото Volvo V60, специално създадено да отговори на потребностите в съвременния семеен живот. Новото Volvo V60 задава нов стандарт в класа на средноразмерните премиум комби автомобили, с луксозен интериор, свързаност, модерни системи за безопасност и технологии за подпомагане на водача. Дължината му е 4761 мм, а междуосието е 2872 мм, което го прави малко по-голямо от модела ХС60. Комбито предлага просторен и луксозен интериор за петима пътници, а стандартно огромният багажник е с обем от 529 литра, като със сгънати задни седалки капацитетът нараства до 841 литра, а в същата конфигурация до тавана събира 1364 литра. Мултимедийната система Sensus е напълно съвместима с Apple CarPlay, Android Auto и 4G, осигурявайки свързаност на водача през цялото време. Контролът се осъществява чрез интуитивен дисплей с 9-инчов сензорен екран, който съчетава функциите на автомобила, навигацията, услугите за свързаност и приложенията за забавление. Новото Volvo V60 ще се предлага с богата гама двигатели, сред които и две опции за задвижване чрез Plug-in Hybrid технология – новият двигател T6 Twin Engine AWD с комбинирана мощност 340 к.с. и T8 Twin Engine AWD с 390 к.с. Бензиновите мотори са Т5 с мощност 225 к.с. и Т6 с 275 к.с. За тези, които изминават голям годишен пробег, са удачни дизеловите мотори D3 със 135 к.с. и D4 със 165 к.с. Те са съчетани с 6-степенна механична скоростна кутия, а за бензиновите мотори със задвижване на четирите колела AWD стандартна е 8-степенната автоматична трансмисия. Новото Volvo V60 се предлага с богат набор от стандартни системи за безопасността на пътниците, включително авангардни функции в помощ на водача, които го превръщат в един от най-сигурните автомобили на пътя. Комбито е оборудвано със система за безопасност City Safety с автоматично прилагане на спирачките, която засича пешеходци, велосипедисти и големи животни, и активира автоматично спиране, за да избегне сблъсъка или да го смекчи, ако е неизбежен. Системата Pilot Assist подпомага завиването, ускорението и спирането при скорост до 130 км/ч.", "date": "2018.09.04", "title": "Volvo V60 е новото съкровище на София"}
{"url": "https://www.monitor.bg:443/bg/a/view/maskirani-antimafioti-otcepiha-centyra-na-burgas-143488", "text": "Тежковъоръжени антимафиоти от ГДБОП отцепиха центъра на Бургас. Спецакцията стартира късно след обяд в района на Бургаския свободен университет. На мястото се изсипаха дузина спецполицаи с бронежилетки и маски на главите, които завардиха широк периметър. На служителите от съседните търговски обекти е било разпоредено да не напускат магазините си, докато тече акцията. Според очевидци няколко лица са били задържани. От МВР само потвърдиха че тече спецакция, но отказаха подробности. Според непотвърдена информация, акцията е срещу разпространението на дрога. ", "date": "2018.09.04", "title": "Маскирани антимафиоти отцепиха центъра на Бургас"}
{"url": "https://www.monitor.bg:443/bg/a/view/festival-na-keramikata-v-galerija-rajko-aleksiev-143478", "text": "Фестивал на съвременната българска керамика може да се види в столичната галерия „Райко Алексиев“ на ул. „Раковски“ 125 до 28 септември. В неговото второ издание участват над 40 творци от различни възрасти с произведения, създадени през последните три години. Изложбата показва нови тенденции и технологии в древното изкуство на керамиката, които го превръщат в модерно изящно изкуство. На форума гостуват автори живописци и скулптори, които работят и с керамика. Специално участие има известният Спартак Дерменджиев. Със самостоятелна експозиция се представя Силвия Чанева, която е носител на голямата награда от първото издание на фестивала през 2017 г. По време на събитието ще бъде отбелязана 100-годишнината от рождението на керамичката Йова Раевска с участие на нейни творби и филм за нея.  ", "date": "2018.09.04", "title": "Фестивал на керамиката в галерия „Райко Алексиев“"}
{"url": "https://www.monitor.bg:443/bg/a/view/pastor-smuti-pogrebenieto-na-areta-franklin-143475", "text": "Членовете на семейството на Арета Франклин са възмутени от словото на пастора, произнесено на погребението й и го определиха като „обидно и с липса на вкус“, предава Ройтерс. Преподобният Джаспър Уилямс, пастор в Салемската баптистка църква в Атланта, изнесъл 50-минутно слово на социална тематика, като почти не е говорил за епохалното дело на кралицата на соул музиката. Той дори е заявил, че Според него, чернокожите трябва да започнат повече взаимно да се уважават и да спрат да се избиват едни други. Близките на Франклин смятат, че свещеникът използвал траурната церемония като „платформа за промоция на своите негативни възгледи“, като с повечето от тях родствениците на певицата не били съгласни. Припомняме, че 8-часовата погребална церемония на Арета Франклин се състоя миналия петък в Детройт, като в нея взеха участие видни политици и представители на шоубизнеса.", "date": "2018.09.04", "title": "Пастор смути погребението на Арета Франклин"}
{"url": "https://www.monitor.bg:443/bg/a/view/koleda-posred-ljato-zaradi-afrikanskata-chuma-po-svinete-obzor-143493", "text": "Коледа посред лято. Така нарекоха масово колене на прасета, стопани. От Българската агенция по безопасност на храните съветват да се заколят животните преди да е тръгнала заразата. Това е и една от превантивните мерки, за да не се стигне до масово разпространяване на болестта. Най-масирано колят и прибират месото във фризери стопаните от населените места в близост до границата с Румъния, тъй като там има над 600 огнища на болестта. Заболяването африканска чума по свинете вече достигна до съседния на Русе румънски окръг Гюргево. Затова властите в Русе призоваха стопаните да колят животните, които отглеждат, за да се пресекат възможностите чумата да премине през Дунав мост със заразено месо или фуражи. Сериозно влошена е епизоотичната обстановка в съседния на Русе окръг Гюргево, където е обявен червен код. Вече съществуват огнища на заболяването африканска чума по свинете. Въпреки, че до момента в Бургаско не са открити никакви симптоми на заболяването, ветеринарните власти ще действат превантивно. Комисията разпореди на всички кметовете и кметските наместници в срок до 14-ти септември да актуализират списъците на собствениците и броя на отглежданите свине по места, както и да предоставят копия от същите на официалните ветеринарни лекари по съответните общини. Друга превантивна мярка е забраната да се хранят свинете с кухненски отпадъци и отпадъци от депа. Засилва се и контролът по извършване на дезинфекция на транспортните средства влизащи в страната, както и контрола за внос на неразрешени хранителни продукти. Първите проби взети за африканска чума по свинете в провадийското село Бозвелийско, където имаше съмнение за второ огнище, са отрицателни, съобщи областният управител на Варненска област Стоян Пасев. Предстои взимането на втори проби за потвърждаване на отрицателните резултати, тъй като има по-дълъг инкубационен период. Това вероятно ще стане на 10 или 11 септември. Засега остават всички мерки за ограничение на заразата. Забранен е ловът на животни в 10-километровата зона с изключение на птиците. Жители на с. Тутраканци, където бяха евтаназирани всички свине, са съобщили, че 50 прасета са били изклани точно в деня, в който са се очаквали пробите за африканска чума в селото. Сега месото е във фризерите на хората. Тепърва ще се решава какво ще се прави с това месо. Най-вероятно ще бъде унищожено.", "date": "2018.09.04", "title": "Коледа посред лято заради африканската чума по свинете (ОБЗОР)"}
{"url": "https://www.monitor.bg:443/bg/a/view/ispanka-praznuva-s-uspeh-nad-sharapova-143479", "text": "Испанката Карла Суарес-Наваро отпразнува 30-я си рожден ден с победа с 6:4, 6:3 срещу Мария Шарапова и се класира на четвъртфиналите на US Open. Рускинята, която спечели титлата в Ню Йорк през 2006 г. допусна цели 38 непредизвикани грешки и спечели по-малко от половината разигравания на първи сервис. Тя направи и осем двойни грешки. \"Не се възползвах от шансовете си. Имам предвид по-късите топки в моето поле. Колебаех се при излизанията на мрежата, а когато тръгнех да атакувам, правех непредизвикани грешки. Допуснах особено много неточности на форхенд\", обясни Шарапова след мача. В другите мачове от четвъртия кръг Наоми Осака (Яп) победи Арина Сабаленка (Блрс) с 6:3, 2:6, 6:4, а Лесия Цуренко (Укр) елиминира Маркета Вондрушова (Чех) с 6:7(3), 7:5, 6:2.", "date": "2018.09.04", "title": "Испанка празнува с успех над Шарапова"}
{"url": "https://www.monitor.bg:443/bg/a/view/film-s-hameleona-kejt-blanshet-na-kino-v-parka-143481", "text": "Филмът „Манифест“ на Юлиан Розефелд с Кейт Бланшет в дузина роли е специален акцент в програмата „Кино в парка“ край Военната академия „Г. С. Раковски“. В третото издание на „Кино в парка“ са още нашумели заглавия: „Квадратът“ на Рубен Йостлунд, „Проектът Флорида“ на Шон Бейкър, зрителският фаворит – провокацията на Франсоа Озон „Другият любовник“, и най-новият игрален филм на Вим Вендерс – „Потапяне“, с Алисия Викандер и Джеймс Макавой. Билетите са по 8 лв. (при предварителна продажба или при пакет „Трима на кино“) и по 10 лв. на място, час преди прожекцията. „Кино в парка“ е инициатива на „София филм фест“ и се осъществява в партньорство със Столичната община и Военната академия.", "date": "2018.09.04", "title": "Филм с хамелеона Кейт Бланшет на „Кино в парка“"}
{"url": "https://www.monitor.bg:443/bg/a/view/novini-na-vseki-chas-po-kanal-3-143485", "text": "Новини на всеки час, директно излъчване на най-важните събития от обществения живот на страната и засилено присъствие на публицистични предавания. Това предвижда програмната схема на Канал 3, която от новия сезон става информационна телевизия. \"Зрителите сами изискаха тази промяна с доверието, което гласуват на новините на Канал 3 в последните години. Анализът на зрителския интерес категорично ни показа, че най-високите рейтинги на телевизията, освен по време на новинарските ни емисии, са и когато Канал 3 излъчва директно важни или извънредни събития. Всичко това отново и отново потвърждаваше, че зрителите избират телевизията ни основно, за да се информират и да споделят мнение на откритите ни телефонни линии. Така решението да станем информационната телевизия на България дойде съвсем естествено и аргументирано\", коментира управителят на телевизията Ива Стоянова. В новата си програма Канал 3 залага на двучасов новинарски блок от петък до понеделник от 18:00 ч. и централна емисия \"Новини\" през уикенда в 19:00 ч. В делничния ефир остават предаванията \"Денят на живо\" и \"Спорт в обектива\". На мястото на семейното \"Всеки следобед\" стартира новото токшоу \"Социална мрежа\", а репортерското риалити на Димитър Патарински – \"Патарински live\" ще е с нов начален час - 17:15 ч. В почивните дни акценти в програмата на Канал 3 и през новия сезон ще бъдат още \"Офанзива\" с Любо Огнянов, \"Беновска пита\" и \"Интервю\" с Наделина Анева. Иван Звездев ще остане лице на Канал 3, но с нови документални рубрики, посветени не само на българската кухня, но и на родните обичаи и традиции.", "date": "2018.09.04", "title": "Новини на всеки час по Канал 3"}
{"url": "https://www.monitor.bg:443/bg/a/view/snejina-petrova-stava-medeja-pod-rejisurata-na-desi-shpatova-143466", "text": "Експресивната Снежина Петрова ще се превъплъти в Медея, която след измяната на своя любим Язон погубва двете си деца и новата му съпруга в безсмъртната едноименна трагедия на Еврипид. Спектакълът под режисурата на Деси Шпатова е част от официалната програма на „Пловдив – европейска столица на културата 2019“ и ще има своята премиера на 29 юни догодина в автентичната среда на Античния театър в града. В мегапроекта наред със Снежина Петрова участва цяло съзвездие изтъкнати български актьори начело с – царя на Коринт, Валентин Ганев като бездетния цар на Атина – Егей, и Станка Калчева като Дойката. Младият Дамян Тенев (притежател на 2 номинации за награда „Икар“ - актьорска и за режисьорски дебют) ще влезе в образа на неверния Язон. Първоначалната идея бе да го изиграе Владо Карамазов, но тъй като асът на Народния театър е зает със снимки в сериала „Откраднат живот“ и с други професионални начинания, не успя да се включи в проекта. „Медея“ ще получи и солидна международна представителност в лицето на актрисата от Дойчес театър Алмут Цилхер-Гочев (съпруга на големия български режисьор Димитър Гочев, живял и творил десетилетия в родината на Гьоте) и други нейни германски колеги. Специално за постановката корифеят на класическите езици Георги Гочев е направил нов превод на трагедията от старогръцки. В него се усеща ритъмът на древния стих, който дори сам по себе си предизвиква емоция, разкри за „Монитор“ Снежина Петрова. В спектакъла, като голям античен хор, на сцената ще излязат и възпитаниците на Снежина Петрова и Легал Арт Център – в Града на тепетата: ромска, арменска, еврейска. Те вече са работили по метода на психодрамата над мита за Медея, залегнал в основата на творбата, за да могат да свикнат да реагират в конфликтните ситуации, възникващи в семействата им, както и да преодолеят бариерите си към „тежката“ литература, откривайки в нея игрови елементи. „Те се учат да живеят на сцената“, казва Снежина. Изложба с техните илюстрации по темата през пролетта ще гостува в Софийската градска художествена галерия. Композитор на спектакъла „Медея“ е Асен Аврамов, а в представлението музиканти ще свирят на живо. Сценограф е германката Катрин Брак, работила и в емблематичния спектакъл на Димитър Гочев по Чеховия „Иванов“ в берлинския театър „Фолксбюне“ със Самуел Финци в главната роля. Костюмите, за които все още не се знае дали ще са „в епоха“ или стилизирани, ще бъдат дело на художника Юлиян Табаков. В проекта „Медея“, в частта му за приобщаване на нови публики и малцинствени групи към изкуството, участва и кураторът от СГХГ Пламен Петров. Екипът на режисьора Десислава Шпатова ще търси опции след пловдивската премиера спектакълът да бъде показан в София.  ", "date": "2018.09.04", "title": "Снежина Петрова става Медея под режисурата на Деси Шпатова"}
{"url": "https://www.monitor.bg:443/bg/a/view/cvetanov-ot-ns-ako-bydat-vneseni-glasuvame-ostavkite-143463", "text": "Ако оставките на тримата министри бъдат внесени от премиера, ГЕРБ ще ги подкрепи. Това коментира лидерът на ГЕРБ в парламента Цветан Цветанов в кулоарите на НС. Той отново напомни, че в понеделник ще има нов коалиционен съвет, където те ще бъдат обсъдени. „Ще водим разговори и когато има политическо решение ще ви информираме”, увери той. Цветанов отрече, че от ГЕРБ дават заден относно оставките. обясни Цветанов в отговор на въпрос може ли да се повтори ситуацията с Бисер Петков и Теменужка Петкова, които подадоха оставки пред премиера, но така и не бяха разписани от него и внесени в НС. По думите му ако се каже, че оставките ще бъдат внесени, това ще е нарушение на чл. 6 от коалиционното споразумение, който изисква първо съгласуване между партньорите. „В момента сме като едно цяло. Въпреки че сме 4 партии, трябва да сме единни, обясни  Цветанов и уточни, че на миналия коалиционен съвет Цветанов припомни, че когато тримата министри са били избирани , всеки от тях е получил парламентарна подкрепа.  „В политиката има моменти, когато трябва да се носи отговорност, но това не обезличава свършеното от тях до момента”, увери Цветанов. Той коментира и решението на БСП да остави само 20 червени депутати в залата. „Разбирам вътрешните противоречия и несъобразяване с политическите решения на Нинова, но това означава неспазване на политическата дисциплина”, каза той и изтъкна, че в момента от БСП са 35 , а не 20 души. Според него „За популизма на БСП за ходенето сред хората мога да кажа, че от 11 г. се занимавам с политика и няма ден, в който да не съм сред хората”, заяви Цветанов и намекна, че явно БСП имат проблем с комуникацията с хората и сега искат да наваксат отсъствието си  Накрая той заяви, че ГЕРБ се подготвят много сериозно за предстоящите европейски избори, защото те ще определят посоката на Европа. Той напомни, че вече е ясен един от кандидатите на ЕНП за шеф на ЕК - Манфред Вебер, който Цветанов определи като „добър кандидат”. Искаме  прогнозируемост и устойчивост и да сме част от стабилна Европа, заключи Цветанов. Темата с оставките коментираха патриотите и БСП. Искрен Веселинов, който е и зам-шеф на групата на ОП, даде да се разбере, че те са против отстраняването на  регионалния министър Николай Нанков. По думите му и реализацията на водния цикъл. „Скептичен съм, че тази оставка ще помогне да се реши какъвто и да е проблем”, смята още Веселинов и обясни, че тези рокади във властта са прибързани преди да са ясни още причините за катастрофата край Своге. Според БСП пък две или три оставки няма да променят нищо. заяви зам.-шефът на ПГ на БСП Драгомир Стойнев. Той поясни, че няма да се учуди, ако ГЕРБ дадат заден относно оставките и те така и не бъдат гласувани. По думите му държавата я няма, а противоречията между ГЕРБ и ОП си остават, а това се доказвало от последните промени в закона за здравето, с които се предвиждаше да отпадне пълната забрана за пушене в заведенията. Те бяха внесени от хората на Валери Симеонов, но днес бяха отхвърлени от НС на първо четене. В ГЕРБ има проблем. Борисов иска оставки, Цветанов не ги дава, коментира още той. ", "date": "2018.09.04", "title": "Цветанов от НС: Ако бъдат внесени, гласуваме оставките"}
{"url": "https://www.monitor.bg:443/bg/a/view/pylnata-zabrana-za-pushene-v-zavedenijata-ostava-143471", "text": "Пълната забрана за пушене в заведенията остава. Това решиха депутатите като отхвърлиха на първо четене поправките в Закона за здравето, внесени от патриотите от НФСБ на вицепремиерът Валери Симеонов. Предложението за либерализирането на режима бе подкрепено само с 25 гласа \"за\", 69 от депутатите гласуваха против, а други 45 депутати пък се въздържаха. С поправките се предлагаше да заведенията, дискотеките, хотелите и други да имат т.нар. обособени зони за пушене. Условието беше зоните да не заемат повече от 50% от търговските площи. Наред с това се предвиждаше и двоен скок на санкциите при нарушения. Още с внасянето на закона, от ГЕРБ заявиха, че няма да го подкрепят. Шефката на здравната комисия Даниела Дариткова поясни, че неспазването на забраната за тютюнопушене не е  мотив за законови поправки. Според нея това просто показвало, че контролът трябва да бъде засилен.", "date": "2018.09.04", "title": "Пълната забрана за пушене в заведенията остава"}
{"url": "https://www.monitor.bg:443/bg/a/view/karamazov-e-lekar-s-otneti-prava-sklonen-da-se-bie-v-otkradnat-jivot-143462", "text": "Да потърси първа помощ за колабирал човек, секунди след като му е забил повалящо кроше в уличен бой – в тази амбивалентна роля ще видим Владо Карамазов в дебютния му епизод на шестия сезон на „Откраднат живот“. Стиковката му с продуцента Евтим Милошев и за този проект сякаш бе по-скоро въпрос на „кога“, а не на „дали“. Двамата са работили заедно по „Сървайвър“, „Дървото на живота“ и по предстоящата кримка „Дяволското гърло“. Героят на Карамазов в „Откраднат живот“ е мъж, загубил правото да вижда сина си и да практикува медицина. Той ще трябва да се пребори с вътрешните си демони в „Анатомията на гнева“, под какъвто надслов ще премине новия сезон. Премиерата е на 11 септември по Нова тв, а по традиция част от феновете ще могат да гледат първи епизод заедно с актьорите на същата дата в Дом на киното в София. Абсолютна емоционална дисекция на доцент Банков (в ролята Юлиан Вергов) ще разплаче домакините от малкия екран. Освен със сюжетна нишка, която хваща за гърлото още в първите няколко минути, епизодът се отличава с красиви кадри от Германия, с малко диалог, служещ на принципа, че думите са излишни там, където чувствата настъпват. Банков напуска България, за да се върне при събудилата се от кома съпруга Ева. В ролята виждаме актрисата Ана Пападопулу, която се справя феноменално с поставената й задача, въпреки отново снижените до минимум реплики и инфарктно краткото време, за което трябва да се подготви за нея. обясни пред медии продуцентът Милошев. Вергов, който разочарова феновете пред малкия екран с отсъствието си от петия сезон на продукцията, бе категоричен, че завръщането му не е „скимване“. обясни Вергов. Сред идеите, върху които екипът на „Откраднат живот“ работи в момента пък е построяването на нова болница. „Сградата, която се превърна в МБАЛ „Свети Кирил“ от 2015 г. насам е експлоатирана максимално от гледна точка на начини на заснемане. Имаме желанието да се разширим от тази гледна точка и нека кажем, че новата болница сега се строи“, издава още Милошев.", "date": "2018.09.04", "title": "Карамазов е лекар с отнети права, склонен да се бие в \"Откраднат живот\""}
{"url": "https://www.monitor.bg:443/bg/a/view/osydiha-mourinio-za-ukrivane-na-danyci-143461", "text": "Мениджърът на „Манчестър Юнайтед“ Жозе Моуриньо получи присъда от една година условно за укриване на данъци в Испания. Известният футболен специалист е приел решението на съда и няма да го обжалва, обявиха адвокатите му. Моуриньо беше разследван по обвинение, че е укрил 3,3 милиона евро данъци от приходи върху имиджовите си права за 2011 и 2012 г., когато беше начело на „Реал“ (Мадрид). Срещу него имаше две дела, като той се е признал за виновен и сключил сделка с прокуратурата за две 6-месечни присъди. Така освен всичко 55-годишният португалец ще плати на испанската хазна 1,98 милиона евро глоба. Моуриньо е поредното голямо име, което сключва подобна сделка с прокуратурата и съда. Преди него условни присъди получиха Лионел Меси, Кристиано Роналдо и др.", "date": "2018.09.04", "title": "Осъдиха Моуриньо за укриване на данъци"}
{"url": "https://www.monitor.bg:443/bg/a/view/mesi-otpisa-real-lopetegi-mu-otgovori-143460", "text": "Сериозни престрелки прехвърчаха по оста Мадрид-Барселона, след като двата тима стартираха ударно в първенството и делят първото място с по 9 точки. Звездата на каталунците Лео Меси пръв атакува съперника, че е много по-слаб след продажбата на Кристиано Роналдо. Според Меси „Реал“ няма шанс да спечели отново Шампионската лига, а фаворит за трофея е новият тим на португалеца - „Ювентус“. Думите на аржентинеца предизвикаха гневен отговор от треньора на мадридския колос Хулен Лопетеги. \"Нека никой не се съмнява в моя отбор и моите футболисти. Няма да реагирам на думите на тези, които не познават играчите на “Реал” и техния потенциал. Когато дойдох, Кристиано ясно показа желанието си да напусне. Уважих решението му, но не мисля, че сме по-слаби“, заяви Лопетеги, който добави, че не съжалява за решението си да поеме „Реал“, което доведе до уволнението му от националния отбор на Испания. В същото време стана ясно, че „Реал“ ще срещне мексиканския „Гуадалахара“ или шампиона на Азия на полуфиналите на Световното клубно първенство по футбол, реши тегленият жребий в щабквартирата на ФИФА. „Реал” и шампионът на Южна Америка пропускат четвъртфиналната фаза на турнира, който ще се проведе в ОАЕ през декември. В нея шампионът на Океания “Тийм Уелингтън” среща първенеца на страната домакин “Ал Аин” в предварителния кръг, като победителят ще играе с бъдещия шампион на Африка във втората фаза.", "date": "2018.09.04", "title": "Меси отписа „Реал“, Лопетеги му отговори"}
{"url": "https://www.monitor.bg:443/bg/a/view/bylgarska-koprodukcija-na-kinofesta-vyv-venecija-143474", "text": "Копродукция с участието на „Чучков Брадърс“ имаше своята световна премиера на кинофестивала във Венеция, на която от българска страна присъстваха Борислав Чучков и операторът Крум Родригес. „Премиерата на „Анонс“ мина супер успешно, при пълна зала, а оценката на международната критиката FIPRESCI е най-високата от всички филми до този момент. Искам специално да благодаря на Националния филмов център, които подкрепиха този проект“, сподели Борко Чучков. От турска страна продуценти са Filmotto. „Анонс“ е комедия, разказваща за група войници, които на 22 май 1963 година се обединяват, за да превземат сградата на Националното радио в Истанбул с намерението да обявят държавен преврат. Но докато стигнат до радиостанцията те се сблъскват с личности и събития, които ги поставят в непредвидими житейски ситуации. Към края на нощта героите са „победени от радиостанцията“. Цивилният живот, в който са въвлечени през въпросната нощ, неговото богатството и сложност, ги смазва с невидима и непреодолима мощ. Това е третият пълнометражен филм на режисьора Махмут Фазил Коскун след успешните Wrong Rosary (2009) и Yozgat Blues (2013). Във Венеция анонс е в състезателната програма „Хоризонти“ (Orizzonti). За филма вече има рецензии в Hollywood Reporter, Variety и Screen Daily. И трите издания обърнаха внимание на брилянтната работа на оператора Крум Родригес. От българска страна по продукцията е работил и голям технически екип, както и звукорежисьорът Борис Траянов и гримьорът Валентин Вълов Филмът ще се срещне и с българската публика през 2019 година.  ", "date": "2018.09.04", "title": "Българска копродукция на кинофеста във Венеция"}
{"url": "https://www.monitor.bg:443/bg/a/view/kim-kardashijan-otreche-afera-s-drejk-143452", "text": "Риалити сензацията Ким Кардашиян заяви, че не е имала любовна афера с рапъра Дрейк. До необходимостта от подобна защита се стигна след множество спекулации, че именно 37-годишната звезда е Кики от тоталния хит на канадеца - In My Feeling. Подобна теория заля социалните мрежи, като водещият довод е, че семейството и приятелита на чаровната брюнетка често я наричат галено Кики. Един фен дори си направи труда да направи карта на квартала в Калифорния, в който Ким живее със съпруга си – рапърът и продуцент Кание Уест, според която Дрейк им е съсед. Част от текста на песента загатва, че главната героиня е от квартала на изпълнителя на Scorpion. ние просто не слушаме добре“, категоричен е един от най-върлите конспиратори по темата. „Никога не се е случвало. Край на историята“, се включи в дискусията самата Ким.", "date": "2018.09.04", "title": "Ким Кардашиян отрече афера с Дрейк"}
{"url": "https://www.monitor.bg:443/bg/a/view/otmeniha-koncerta-na-pityr-setera-143468", "text": "Самостоятелният концерт на бившия фронтмен на емблематичната група Chicago – Питър Сетера беше отменен поради „непредвидени обстоятелства“, съобщиха организаторите от „Кий Ивентс“. Шоуто трябваше да се състои на 9 ноември в зала 1 на НДК и нова дата не се предвижда. Всички закупени билети могат да бъдат върнати, а сумите по тях възстановени от 5и септември до 9 декември в партньорската мрежа на „Ивентим“. Сумата ще може да бъде възстановена в конкретния обект, от който е взет билетът. Билетите, закупени онлайн и платени с карта, могат да бъдат изпратени или занесени лично в централния офис на ул. 6-и септември 58 в София, като в рамките на 7 работни дни всеки клиент ще получи обратно пълната сума.", "date": "2018.09.04", "title": "Отмениха концерта на Питър Сетера"}
{"url": "https://www.monitor.bg:443/bg/a/view/zlostornici-iztochiha-cjal-jazovir-tonove-riba-izmrjaha-143464", "text": "Язовир “Прогрес”, намиращ между селата  Горски извор, Добрич и Ябълково в община Димитровград е бил източен до дъно, потвърдиха от Изпълнителната агенция „Рибарство и аквакултури“ (ИАРА). В контролната служба получили сигнал за случая преди няколко дни. Неизвестни засега злосторници са отворили спускателя на водоема. Заловен е и нарушител с голямо количество умряла риба, на който е бил съставен акт за неправомерен транспорт без разрешително. Автомобилът е бил задържан в РПУ- Харманли. Тонове дребна риба са минали живи през преливника и са отплували в реката. Десетки тонове шаран, амур и сом обаче са останали на сухо и са измрели след незаконното изпускане. Мъртвата риба е загробена на места, посочени от БАБХ. Язовирът е без арендатор. Договорът на предишния арендатор беше прекратен заради неплатени вноски, обясниха от кметството в Димитровград.", "date": "2018.09.04", "title": "Злосторници източиха цял язовир, тонове риба измряха"}
{"url": "https://www.monitor.bg:443/bg/a/view/desetki-mirjani-se-pokloniha-pred-chudotvornoto-kopie-na-svetogorskata-bogorodichna-ikona-143453", "text": "Десетки миряни посрещнаха чудотворното копие на Светогорската Богородична икона „Скоропуслушница” в Кюстендил. Светинята беше докарана от столицата, като в транспортирането й са участвали украински свещеници, както и божи служители от Кюстендилско. Пристигането на иконата в областния град беше съпроводено от камбанен звън, а в двора на катедралния храм „Свето Успение Богородично” я очакваха десетки жители и гости на Кюстендил. „Тя ще остане при нас до неделя /9-ти септември/. За никой не е тайна и чудотворната й сила. Не случайно носи името „Скоропослушница“, тъй като се отзовава бързо на молитвите на хората. Помогнала е на много миряни да се излекуват от тежки болести, надявам се да помогне и на кюстендилци“, коментира архиерейският наместник на Кюстендилска духовна околия, отец Генадий Генадиев. Чудотворната икона „Скоропуслушница” е в България от 3-ти март, като преди това е била в Русенска и Варненска епархии, уточни отец Владимир, който е неотлъчно до иконата от пристигането й в нашата страна. „Дошли сме да се помоли за здраве. Оставихме и дар на иконата“, каза на излизане през сълзи на очи кюстендилка. Не бяха малко и хората, които искаха да се докоснат до светинята, за да излекуват най-близките си. „Не зная дали ще ми повярвате, но в момента, в който видях иконата от очите ми бликнаха сълзи. Наистина тя носи някакво чудо, дано да помогне на внучето ми да оздравее“, твърди друга възрастна жена, която се редеше на опашка, за да се поклони пред чудотворното копие. Иконата е зографисана в Света гора на Атон през 1893 година в манастир Свети Пантелеймон и е осветена в Дохиарската обител, където още през 10 век се е прочул оригинала на чудотворната икона „Скоропослушница“. До 1915 година иконата е била на Атон в светатата обител, а през 1915 г. братята от манастира \"Св. Пантелеймон\" подарили иконата на новопостроения храм  \"Св. Александър Невски\" в град Ананиев, Украйна.", "date": "2018.09.04", "title": "Десетки миряни се поклониха пред чудотворното копие на Светогорската Богородична икона"}
{"url": "https://www.monitor.bg:443/bg/a/view/avtomobilen-gigant-ot-indija-s-debut-na-panaira-v-plovdiv-143449", "text": "Автомобилен гигант от Индия за първи път ще покаже свое производство в Пловдив. Дебютът в България ще е по време на Есенния технически панаир. Индийците ще покажат два модела автомобили - компактният SUV KUV 100 и седемместният XUV 500, които предлагат на достъпна цена лукс, удобства и качество, характерни за леки коли от по-висок клас, съобщиха от фирмата дистрибутор. Практичният и компактен  KUV 100 се отличава с интересен дизайн и икономичен двигател, като е много маневрен в града. XUV 500 съчетава изключителен лукс и комфортна возия, постигната с подобрените окачване и шумоизолация. Дилъри на автомобили и автобуси на световни производители ще  участват в изложението, което започва на 24 септември. То има атрактивна визия, пресъздаваща градската среда с улици, маркировка и пътни знаци.  30 модела ще бъдат на разположение на желаещите да ги пробват в тест драйв зоната. Посетители на „Ауто сити Пловдив” в рамките на Есенния технически панаир ще могат да видят нови модели автомобили малко след световните им премиери на автосалона в Женева. Една от колите е френско производство и е подходяща за каране в най-трудни условия и терени, тъй като са добавени функции за контрол на сцеплението и за помощ при наклон. В хечбека на друга световна компания има внедрени технологии за сигурност от последно поколение, предпазващи от напускане на пътя, спад на налягането в гумите, от внезапно потегляне назад при наклонен терен, от поднасяне на хлъзгав път или предотвратява загубата на контрол над возилото от водача. Китайска марка коли също акцентира върху новите технологии в оборудването и интуитивните прибори за улесняване на шофирането при високо ниво на безопасност. Премиера в Пловдив ще направи всъдеход, който има три режима на шофиране: стандартен, икономичен и спортен плюс много други функции в помощ на водача. Един от гостите на  изложението и Международния технически панаир ще има възможност да спечели наградата, осигурена от организаторите – лека кола по избор измежду седем  предложения  в анкетната карта, която всеки ще получи с входния си билет.", "date": "2018.09.04", "title": "Автомобилен гигант от Индия с дебют на Панаира в Пловдив"}
{"url": "https://www.monitor.bg:443/bg/a/view/udariha-kontrabanden-kanal-za-cigari-ot-ukrajna-kym-slynchev-brjag-143451", "text": "Контрабанден канал за цигари от Украйна удариха бургаски полицаи и митничари. Нелегалните папироси са били транспортирани с с пътнически автобус, пътуващ от украинския град Лвов до Слънчев бряг. Униформените открили във возилото над 700 стека цигари без акцизен бандерол. Стоката била скрита в специално пригодени тайници, изработени във вътрешността на въздухоотводната система на автобуса. Автобусът е бил управляван от 50-годишен украински гражданин, който преминал границата през ГКПП – Дуранкулак в около 3.00 ч. на 1-ви септември. Превозното средство е било проследено до служебен паркинг в Слънчев бряг, където шофьорът го оставил на следващия ден сутринта. \"При извършената щателна проверка от служители от сектор \"Икономическа полиция\" при ОДМВР - Бургас и служители от бургаската митница са открити 140 400 къса цигари или 702 стека, всички без акцизен бандерол в или 702 стека. Водачът на автобуса – И.К. е задържан със заповед за полицейско задържане за 24 часа, като по случая е образувано досъдебно производство\", съобщиха от пресцентъра на бургаската полиция.  Това е вторият подобен случай за последния месец. В края на юли при спецакция отново бяха открити контрабандни папироси в друг украински автобус, управляван от 54 годишния украински гражданин Б.М. Возилото също бе оборудвано с тайници, в които ченгетата откриха 20 000 къса цигари без акцизен бандерол. Разследването по този случай още не е приключило. ", "date": "2018.09.04", "title": "Удариха контрабанден канал за цигари от Украйна към Слънчев бряг"}
{"url": "https://www.monitor.bg:443/bg/a/view/deca-kradat-tabeli-na-ulici-prodavat-gi-v-neta-143455", "text": "Нова мода в Монтанско се забелязва последните месеци, съобщиха потърпевши. Периодично и в Монтана и в Чипровци изчезват метални табели на улиците и номера на къщите. Изненадващо някои от тях се появяват в различни безплатни сайтове за продажба, и колекционери на тебели ги купуват. Най-често продавачите са деца, информират от полицията. Първият заловен продавач на табели се оказа 16 годишен младеж от Монтана. С.Ц е бил задържан от полицията в Монтана,съобщават днес в официални си бюлетин ОДМВР-Монтана. При проведени бързи оперативно-издирвателни мероприятия служители на Участък Чипровци са установили крадецът на 44 метални табели - 16-годишният С.Ц. младеж от Монтана.  Всичките табели са откраднати от Чипровци. Някои от тях са вече били продадени от момчето. Останалите, броят на окито не се уточнява са върнати на община Чипровци,съобщават от полицията. Табелите са изчезнали в дните от 15 до 30 юли , уточняват полицаите. Изчезналите 44 адресни табели от различни улици на територията на град Чипровци, са собственост на община Чипровци. Стойността на нанесената щета е в процес на изясняване. По случая е образувана преписка по чл. 194, ал. 1 от НК в РУ Монтана. Материалите по случая предстои да бъдат докладвани в Районна прокуратура Монтана.    ", "date": "2018.09.04", "title": "Деца крадат табели на улици, продават ги в нета"}
{"url": "https://www.monitor.bg:443/bg/a/view/djip-na-avtotyrgovec-plamna-kato-fakla-143456", "text": "Джип на автотърговец от Враца пламна като факла и от него останаха само куп обгорели ламарини. Мерцедесът бил оставен пред блок на булевард „Втори юни“, а от мощния пожар фасадата на сградата е опушена до четвъртия етаж. Сигнал за огнената вендета е получен към 4.30 часа във вторник от обитател на съседна кооперация. Огнеборците пристигнали бързо, тъй като пожарната е наблизо, но не успели да спасят много от джипа.  Официална информация за полежа от МВР се очаква в сряда. Тогава ще стане ясно дали пироманът е засечен от видеокамерата, монтирана на блока.  Според статистиката на областната дирекция на полицията, това е 117 палеж на автомобили в региона през последните пет години. Разкритите обаче са само осем. Пироманите са били съдени и са получили наказания, които за това престъпление са до пет години лишаване от свобода. ", "date": "2018.09.04", "title": "Джип на автотърговец пламна като факла"}
{"url": "https://www.monitor.bg:443/bg/a/view/sydyt-shte-reshava-kazusa-silistar-143457", "text": "Административните магистрати в Бургас ще решат съдбата на \"Силистар\". Решението на Общински съвет Царево по казуса с ПУП-а отива в съда, след като областният управител на Бургас Вълчо Чолаков го оспори като незаконосъобразно. Решението на Чолаков да води съдебно дело е взето след щателна проверка, извършена от юридическия отдел на областната администрация и след като се е запознал със становищата на МРРБ, РИОСВ-Бургас и Окръжна прокуратура- Бургас. Мнението на Чолаков, който по професия е адвокат, е че решението, гласувано с мнозинство от местния парламент в Царево е незаконосъобразно. \"Само един ден след като Протоколът от заседанието постъпи в Областна администрация Бургас юристите извършиха проверка на всички обстоятелства. Разрешението за изработване на проект на план за застрояване за поземлен имот в местността „Силистар“ е дадено без да са спазени законовите процедури. В конкретния случай имотът попада в границите на природен парк „Странджа“. При това обстоятелство е било необходимото проектът за устройствен план да бъде съгласуван с Министерство на околната среда и водите. Липсата на такова становище представлява съществено нарушение на Закона за устройство на територията (ЗУТ)\", съобщиха от пресцентъра на бургаската областна администрация. В заповедта си областният управител дава и допълнителни аргументи за незаконосъобразност. За да се осигури необходимата инфраструктура за безплатен достъп до разположения в близост морски плаж е необходимо изработването на парцеларен план за неурбазинизираните територии или регулационен план в урбанизирана такава. В случая решението на Общински съвет Царево е за изработване на подробен устройствен план, който в същността си представлява план за застрояване за частен имот. От областната администрация уточниха, че контролът, който се осъществява върху решенията на общинските съвети не е инцидентен, а е част от основните контролни функции на институцията.", "date": "2018.09.04", "title": "Съдът ще решава казуса \"Силистар\""}
{"url": "https://www.monitor.bg:443/bg/a/view/pozdravjavat-prezidenta-na-indija-na-hindi-i-sanskrit-v-su-143459", "text": "Индийският президент Рам Натх Ковинд ще бъде приветстван на хинди, български език, санскрит и английски език от студенти от специалност „Индология“. Това ще се случи преди началото на лекцията, която държавния глава на Индия ще изнесе в Аулата на Софийския университет „Св. Климент Охридски“. Събитието ще се проведе утре (5 септември) в 15.30 часа, като темата е „Образованието като инструмент на промяна и общ просперитет“. Президентът на Република Индия е на държавно посещение у нас по покана на президента на Републиката Румен Радев. Преди лекцията държавният глава на Индия ще посети изложбата „Санскрит: Споделеното наследство“, чийто автор в деканът на Центъра по индология, Бхаратия Видя Бхаван, Делхи, проф. д-р Шашибала. Индийският президент ще разгледа и книги, издадени от Софийския университет и Клуб „Приятели на Индия“. Двете експозиции са подредени в централното фоайе на Ректората.", "date": "2018.09.04", "title": "Поздравяват президента на Индия на хинди и санскрит в СУ"}
{"url": "https://www.monitor.bg:443/bg/a/view/po-3-bona-globa-za-prevozvach-bez-kolani-v-avtobusite-mu-143458", "text": "Превозвачите ги грози глоба от 3000 лева, ако допуснат извършването на превози на пътници с автобус без да е оборудване с обезопасителни колани. Същата глоба ще бъде налагана и при липсата на видеорегистратор. Тези промени са вкарани в измененията на Закона за пътищата от депутатите Станислав Иванов и Александър Ненков. Днес депутатите не успяха да ги разгледат в Комисията за регионално развитие заради многото други точки, които ги предшестваха. Първоначалната идея беше коланите да минат през комисията днес, за да бъдат гласувани утре спешно в пленарна зала.  Изискването за колани няма да се прилага при изпълнение на специализиран превоз по маршрути с еднопосочна дължина до 30 км, когато маршрутът не включва движение по републиканската пътна мрежа. Глоба от 500 лв. ще се налага на водач, който управлява моторно превозно средство по което не е оборудвано с колани и видеорегистратор. При неспазване на изискванията за съхранение на записите от записващото устройство ще се налага санкция 1500 лева на превозвачите. Депутатите са вкарали в закона и определение що е то видеорегистратор. Това е „техническо устройство, което позволява да се заснеме пътнотранспортната обстановка пред превозното средство и водача по време на движение.“ Поне 7000 автобуса трябва да преминат през оборудване с колани, показва сметката на ИА „Автомобилна администрация“. Повечето машини с регистрация преди 2006 г.", "date": "2018.09.04", "title": "По 3 бона глоба за превозвач без колани в автобусите му  "}
{"url": "https://www.monitor.bg:443/bg/a/view/pravitelstvoto-otpusna-blizo-200-hiljadi-za-daroviti-deca-143440", "text": "Правителството отпуска 194 940 лева за изплащане на стипендии на деца с изявени дарби през 2018 година. Това съобщиха от пресцентъра на Министерски съвет. За 148 стипендии през 2018 г. на деца от 35 общински училища се предоставят 149 040 лева. С 44 900 лева се изплащат стипендии на ученици в държавни училища, както и за три деца в частни училища. Предложеният проект няма да доведе до пряко и/или косвено въздействие върху държавния бюджет, тъй като необходимите средства са в рамките на разчетените за тази дейност в централния бюджет за 2018 година.", "date": "2018.09.04", "title": "Правителството отпусна близо 200 хиляди за даровити деца"}
{"url": "https://www.monitor.bg:443/bg/a/view/varna-stava-munhen-za-10-dni-143448", "text": "В продължение на 10 дни Варна ще се превърне в столицата на Бавария и ще пренесе една от най-пенливите немски традиции на българска земя – Октобърфест. Между 28 септември и 7 октомври ще се лее немска бира - 500 вида – от обикновена наливна до такава с няколко вековна история зад гърба си. Атмосферата ще допълва немски хип хоп от група Down Low, която стана култова с хита си от 90-те „Johnny B”. За доброто настроение ще се гиржат и българските музиканти от „Бараби Блус Бенд“ заедно с Буги Барабата, Лео и Играта, Петя Алекса, Севи, Стоян Роянов (Я-я) от La Migra. Водещ през десетте дни на събитието ще бъде Монти, от бившата група Ice Cream, който в момента прави успешни дуети с Петя Алекса. Октобърфест ще се случи за втора поредна година в парка „Аспарухово“. В деня на откриването звездите от „Отбора на сърцето“ ще изиграят мач с местен варненски отбор. В редовете на звездния отбор ще са Монти, Лео, Играта, Спенс, Дани Златков и Панайот от „Биг Брадър“. Организаторите са предвидили спортна арена, на която ще се провеждат различни игри с публиката и където на всеки кръгъл час ще се раздават награди. Разбира се, такова мащабно събитие не може да мине без хапване и пийване. В над 30 павилиона посетителите ще могат да замезват както с български традиционни ястия, така и с чужди вкусотии – немски вурстчета, американски стекове и дори японски кулинарни изкушения.. Хмеленият еликсир ще трябва да задоволи жаждата на около 45 000 човека, които се очакват да минат през десетте дни на фестивала.", "date": "2018.09.04", "title": "Варна става Мюнхен за 10 дни"}
{"url": "https://www.monitor.bg:443/bg/a/view/stanislav-ot-fermata-se-ojeni-snimki-143441", "text": "Един от най-чаровните играчи в последния сезон на риалити формата „Фермата“ - Станислав Ласкин, се разходи до олтара. 30-годишният самоковец каза заветното „да“ на любимата си - Теодора. Сватбената церемония се проведе в двореца „Царска Бистрица“ около Боровец. За щастливото събитие стана ясно от кадри на младоженците в профила на Станислав в Инстаграм. лаконичен бе мъжът, който ще остане в телевизионната история с изрази от типа „Не ме цели с камико“. Красивата булка заложи на класическа дълга бяла рокля, а снимките показват, че в разгара на празненството е добавила престилка и пафти от народна носия. Ласкин пък мина под венчилото в стилен черен костюм.", "date": "2018.09.04", "title": "Станислав от „Фермата“ се ожени (СНИМКИ)"}
{"url": "https://www.monitor.bg:443/bg/a/view/amerikanka-shte-spasjava-sportnata-ni-gimnastika-143454", "text": "17-годишната Лени Медсън може да се окаже спасителен вариант за женската ни спортна гимнастика, която не е постигала големи успехи на световни и европейски първенства от времето на Боряна Стоянова и Диана Дудева. Тя има двойно – американско и българско гражданство, и сама е изразила желание да се състезава за родината на своята майка. Новината съобщи президентът на федерацията ни Красимир Дунев. Лени е родена в Германия, където през 2001 г. баща й бил на военна служба. Още от 6-годишна се състезава в шампиона на САЩ при мажоретките, а със спортна гимнастика се занимава от 2014 г. Тогава тя става и първата девойка, поканена да тренира в националния център на САЩ в Хюстън без да има какъвто и да е състезателен опит. В момента Медсън тренира в центъра на легендарния Бела Кароли с китайска наставничка, която е работила с националките на САЩ. „Гледали сме изпълнения на Лени само на видео. Очакваме я на 10 октомври в залата на „Раковски“ заедно с нейната треньорка“, обясни Дунев. Медсън ще се конкурира с останалите 5 български момичета, които се готвят за предстоящото световно първенство за мъже и жени в Доха в края на октомври. Интересен факт е, че една от тях – Йоана Янкова, живее и тренира в Англия при своите родители Антон Балев (бивш гимнастик) и Даниела Балева (бивша акробатка). Останалите претендентки са Памела Георгиева и Грета Банишка, които участваха на европейското в Глозгоу, както и Елизабет Василева и Десислава Тодорова. „Ще изпратим само двама мъже и една жена в Доха“, обяви още Дунев. При мъжете фаворити засега са 7-ият на прескок от Глазгоу Димитър Димитров и трениращият в САЩ Йордан Александров, който също ще пристигне на 10 октомври в София. Конкуренция им правят Димитър Бърдарски, Светослав Ангелов и братята Христос и Исус Маринови. Голямата ни надежда при младежите Дейвид Хъдълстноун няма да може да възстанови разкъсания мускул на ръката си, а се оказа, че голяма трагедия е сполетяла друг от младите ни гимнастици – Мартин Мишев, на европейското в Глазгоу. „Такова чудо видях за пръв път в кариерата си, призна националният треньор Милко Танкушев. - Мартин се съсухри изведнъж, свали 4 кг, отпадна много и го спрях от тренировка. Заведохме го при доктора на състезанието и се оказа, че има ниво на захарта в кръвта 24 при норма 5-7. Откриха му диабет, тип 1, веднага го приеха в болницата и го сложиха на системи. Лекарите му дадоха инсулин и му обясниха как да се наблюдава и сега, слава Богу, вече е добре и е в залата“, разказа още Танкушев.", "date": "2018.09.04", "title": " Американка ще спасява спортната ни гимнастика"}
{"url": "https://www.monitor.bg:443/bg/a/view/borisov-kacna-v-tel-aviv-143439", "text": "Премиерът Бойко Борисов пристигна в Тел Авив. Оттам той ще отпътува за Херцлия, където ще вземе участие в конференция на Международния институт по контратероризъм. Утре министър-председателят ще проведе среща с израелския си колега Бенямин Нетаняху в Йерусалим. Борисов ще участва в откриването на паметник символ на подвига на българите за спасяването на евреите през Втората световна война.", "date": "2018.09.04", "title": "Борисов кацна в Тел Авив"}
{"url": "https://www.monitor.bg:443/bg/a/view/fabricio-parizi-i-belonoga-pak-obedinjavat-sili-143450", "text": "След невероятния успех на първото им съвместно парче „Sunbeams”, което месеци наред оглавяваше класацията на „Профон“, диджей Фабрицио Паризи и ангелогласната солистка на „Мистерията на българските гласове“ Гергана Димитрова, която се подвизава под псевдонима Белонога в соловата си кариера, са готови с ново предизвикателство. Песента ще се казва Aurora и този път отборът, който стои зад нея се разширява с един от най-талантливите музиканти у нас – Тони Рикев - WahTony. Вече е факт трейлърът към парчето, който цели да засили напрежението и очакването на поредния хит. От краткото видео се вижда, че двамата продуценти – Фабирицио и Рикев, са в компанията на красиво, загадъчно момиче, а камерата отвежда към фантастична природна гледка, в зората на новия ден, под звука на магическия глас на Белонога. „Aurora“ ще „изгрее“ в средата на септември, като песента ще даде символично начало на лейбъла HybridSoundRecords- колаборация между Фабрицио Паризи и Антони Рикев a.k.a. WahTony. Режисьор на видеото е Мартин Петров от OneMoreFrame Studio, които стоят зад цялостната концепция на клипа.", "date": "2018.09.04", "title": "Фабрицио Паризи и Белонога пак обединяват сили"}
{"url": "https://www.monitor.bg:443/bg/a/view/gotvjat-protest-pred-syda-v-pazardjik-zaradi-parichnata-garancija-na-nadziratelja-143443", "text": "Приятели, близки и съученици на блъснатия смъртоносно 16-годишен Станислав Стоянов от пазарджишкото село Ивайло готвят в сряда от 14 ч. протест пред местната Съдебна палата заради решението на окръжните магистрати да пуснат срещу парична гаранция от 10 000 лв. 46-годишният Георги Доков. Бившият надзирател от затвора в града, в пияно състояние с 1,58 промила алкохол в кръвта, удари с „Опел Астра“-та си тинейджъра на пътя между селата Ивайло и Сарая и момчето издъхна в линейката от получената черепно-мозъчна травма. В понеделник Окръжният съд в Пазарджик определи мярка за неотклонение  „ парична гаранция“ от 10 000 лв. на виновника за смъртта на детето и това бе посрещнато с неодобрение от обществеността в областния град. Близките на загиналия Станислав, който е бил единствено дете в семейството, поискаха доживотен затвор за Доков, а непознати потребители в социалната мрежа настояват да получи справедливо и заслужено наказание за отнетия човешки живот. „Искаме справедливост за всички негови приятели, роднини, родителите му и за НЕГО! Никой не заслужава да умре по-този начин! Отговорният за случилото се, ще си получи това, което заслужава. Нека не допускаме този човек да излиза на свобода, защото не се знае утре, коя ще бъде следващата му жертва!“ – призовават организаторите, като канят всички съпричастни към случилото се да подкрепят протеста им. Според колеги на уволнения вече надзирател Доков се пропил, след като преди 6-7 години по-големият му брат Атанас се самоубил. Двамата работели в тюрмата и били едни от основателите на синдикалната организация там. „Нещо оттогава се пречупи у Георги и той започна системно да пие. Качвал се е в нетрезво състояние и да шофира.  Не му беше за първи път-дори е правил леки катастрофи, шофирайки пиян и после съжаляваше за случилото се“. Бившите колеги на Георги Доков недоумяват как може да не му вземат книжката по-рано, та да не се стига до трагедии и за едното, и за другото семейства.  ", "date": "2018.09.04", "title": "Готвят протест пред съда в Пазарджик заради паричната гаранция на надзирателя"}
{"url": "https://www.monitor.bg:443/bg/a/view/izkypaha-pametnika-na-syedinenieto-s-jasmin-za-6-septemvri-143444", "text": "Паметникът на Съединението в Пловдив замириса на жасмин. С 15 литра от този шампоан и с 3 тона вода във вторник служители на общинската фирма „Чистота” с пароструйка окъпаха емблематичния паметник два дни преди 6 септември – деня на Съединението и празник на Пловдив. На измиването на паметника присъства лично шефът на общинската фирма „Чистота” Иван Стоянов, който почерпи с бонбони за рождения си ден и призова пловдивчани да не мърсят обществените места, парковете и зоните за развлечение в града. Като пример за това, че общинските служители налагат солени глоби на нарушителите, Стоянов разказа как е бил глобен родител заради хвърлен от непълнолетния му син фас. Случката станала този понеделник в квартал „Капана”. Иван Стоянов с очите си видял две момчета, които пиели бира и пушели цигари. Едното от хлапетата имало неблагоразумието да хвърли фаса си в краката на шефа на фирма „Чистота”. „Бяхме там с екип от служители, защото беше много замърсено и надраскано. Попаднахме на две момчета - едното пушеше, другото пиеше бира. След като едното си хвърли фаса на земята, повикахме Общинска полиция”, разказа Стоянов. Оказало се, че момчето-нарушител е едва на 14 години. Полицаите извикали баща му, а от „Чистота” глобили родителя с фиш в размер на 50 лв. При проверката се разбрало, че другото момче, което пиело бира, все още е малолетно и няма навършени 14 години. Неговите родители също били уведомени от полицията. Все по-често се налагат глоби за хвърлени фасове, като за дисциплиниращ ефект глобата за нарушителите е в максималния размер за фиш - 50 лв. Имало и 3-4 случая на глобени шофьори, които са били засечени от мобилните екипи на комуналното предприятие, как хвърлят фасове през прозореца. 10 от автомобилите на мобилните екипи били оборудвани с видеорегистратори, чрез които се документират подобни нарушения. След като се установи нарушението, от „Чистота” пращат писмо на Общинска полиция, а оттам съдействат за откриване на нарушителите, на които се съставят актове. За три месеца служителите на „Чистота” са съставили над 70 фиша и акта за различни нарушения, свързани с наредбата по управление на отпадъците. Най-често глобите са били в размер на по 50 лв. за изхвърляне на отпадъци на нерегламентирани места.", "date": "2018.09.04", "title": "Изкъпаха Паметника на Съединението с жасмин за 6 септември"}
{"url": "https://www.monitor.bg:443/bg/a/view/s-ricarski-dvuboi-posreshtat-syedinenieto-v-chirpan-143446", "text": "Средновековен форум „Наше минало“ ще се проведе на 6 септември от  в двора на Историческия музей – Чирпан, в него са предвидени възстановки на рицарски двубои, забавления, игри и демонстрации.Средновековен форум „Наше минало“ ще се проведе на 6 септември от  в двора на Историческия музей – Чирпан, в него са предвидени възстановки на рицарски двубои, забавления, игри и демонстрации. Средновековен форум „Наше минало“ ще се проведе на 6 септември от  в двора на Историческия музей – Чирпан, в него са предвидени възстановки на рицарски двубои, забавления, игри и демонстрации.Гвоздей на програмата е средновековен фестивал в който участие ще вземат представители на различни групи, практикуващи реакарнация от София, Пловдив и Асеновград както и  майстори в изработката на кожени изделия, бижутери, монети, плетене на ризници. Ще бъде представено въоръжението на траките и римските легионери. На същата дата в галерия „Георги Данчов – Зографина“ ще отвори вратите си изложба с 42 творби на 17 автори, която е посветена на починалия преди броени дни Никола Манев. Сред картините са и три платна Манев, едното е пристигнало от Париж в Чирпан денонощие преди вестта за кончината му, коментира уредникът на културния институт, художникът Владимир Кондарев.", "date": "2018.09.04", "title": "С рицарски двубои посрещат Съединението в Чирпан"}
{"url": "https://www.monitor.bg:443/bg/a/view/vtora-tundjanska-otbeljaza-ubilej-na-antichna-ulica-143445", "text": "20-годишнина от създаването си на 1 септември 1998 година отбеляза съставът на Втора тунджанска механизирана бригада, водосвет за здраве върху гранитните плочи на античния Декуманус максимус в центъра на Стара Загора отслужи митрополит Киприан. 20-годишнина от създаването си на 1 септември 1998 година отбеляза съставът на Втора тунджанска механизирана бригада, водосвет за здраве върху гранитните плочи на античния Декуманус максимус в центъра на Стара Загора отслужи митрополит Киприан.Бригадата е наследник на славната Тунджанска дивизия, сформирана през далечната 1903 година с Указ на цар Фердинанд.От създаването си до момента бригадата е участвала в различни мисии на НАТО в Ирак, Афганистан, Косово, Босна и Херцеговина  с 32 контингента с общ състав от 1092 военнослужещи, отбеляза командирът бригаден генерал Костадин Кузмов.По думите му повечето от рейнджърите имат зад гърба си по 3 ,4 и 5 участия в мисии.В изпълнение на ангажиментите си към гражданското общество командването поддържа в постоянна готовност 17 формирования за оказване на помощ на населението при бедствия.Войници, офицери и сержанти от бригадата са участвали при ликвидиране на последици от наводнения, снеговалявания и пожари върху половината от територията на страната през последните месеци. Почти ежедневно специалисти – сапьори вземат участие в ликвидиране на намерени невзривени в населени места боеприпаси. Двама кадрови войници колабираха в строя от слънчевите лъчи минути преди да бъдат поздравени, наложи се намесата на санитари, които ги изведоха на сянка.И двамата припаднали часове преди юбилея били наряд, споделиха запознати с воинското ежедневие.", "date": "2018.09.04", "title": "Втора тунджанска отбеляза юбилей на антична улица"}
{"url": "https://www.monitor.bg:443/bg/a/view/gerb-se-objavi-za-pylen-mandat-bsp-poiska-ostavki-samo-20-cherveni-ostavat-v-ns-143447", "text": "ГЕРБ се обяви диалог и пълен управленски мандат, БСП тръгва на тур из народа, като само 20 червени депутати ще останат в пленарна зала, а ДПС поиска реанимиране на държавността. Тези заявки дадоха основните партии в НС при началото на новата есенна сесия на парламента. В декларация от името на ГЕРБ шефът на парламентарната група Цветан Цветанов обяви, че заявяват волята си да следват законодателните приоритети на управленската програма на ГЕРБ и ОП за пълния й четиригодишен мандат. „Наясно сме, че колкото по-дълго управляваме, толкова повече отговорности поемаме. Но също така знаем, че именно заради постоянството ни да изпълняваме обещаното и да приемаме нови предизвикателства, продължаваме да получаваме обществено доверие и подкрепа.”, каза Цветанов. В началото той обърна внимание на опозицията, която постоянно се опитвала да подценява постигнатото от държавата, а левицата само произвеждала внушения и политическият тон на говорене отдавна е преминал границите. каза той. Цветанов изтъкна и законодателните приоритети на ГЕРБ през новия сезон – от продължаване на реформата в съдебната система, бюджета за 2019 г, Закона за обеществените поръчки, с които се предвижда система за е-търгове, закона за киберсигурността, работещ бюджет на НЗОК до поправки в закона за лекарствата, с които да се регулира търговията с медикаменти и ограничи дефицита на лекарства, както и  изменения в този за енергетиката. „Ще внесем проект за развитие на здравноосигурителния модел и ще настояваме за широк дебат”, каза Цветанов. Поправките в енергийният закон пък ще регламентират развитието на мрежа за зарядни станции за електромобили. Сред другите приоритети са образованието, закона за гората с увреждания, който трябва да бъде внесен през октомври, а този за социалните услуги до края на 2018-та. Цветанов обясни, че законотворчеството на управляващите няма да е заложник на политически игри, а ГЕРБ не се притеснява от обезличаване, като търси консенсус по важни теми. Именно в тази връзка той призова за съгласие и диалог по важните теми и културни дебати. Докато ГЕРБ изброяваше постиженията си, то лидерът на БСП Корнелия Нинова призова за оставка на правителството, разпускане на НС и предсрочни  избори. По думите й правителството е в криза, а управляващото мнозинство е настабилно. Според нея ще бъдем свидетели на битка между Борисов и Цветанов.  Даде заявка, че има алтернатива на управлението и поиска промяна на модела. Именно затова БСП смята да напусне парламента, като в злата ще останат само 20 души от депутатите, които ще отстояват позициите на БСП.  Останалите излизат и отиват при хората. обясни соцлидерката. Според Нинова това мнозинство е изчерпано, а „корупцията и кражбите”, както и „този модел на обвързаност на пари и власт” пречили за развитието на България. Тя напомни за срива в Търговския регистър, близо 250 000 българи , който изгоряха със застраховките си заради фалита на \"Олимпик\", както и за катастрофата край Своге. По думите й държавните институции са блокирани, а управляващите вместо решения се хванали за гушите. ДПС на свой ред пък призова за реанимация на държавността, което обаче не било по –силите само на една партия. Именни затова според лидерът на ДПС Мустафа Карадайъ трябва диалог между всички сили. Според него има колапс на държавността, която  ерозирала, а  доверието на гражданите падало главоломно. По думите му ГЕРБ има последен шанс да поеме политическа отговорност за неадекватната си политика. Карадайъ отново напомни тезата на ДПС, че Той призова за край на войната между институциите., иначе краят на държавността ставал неизбежен. В заключение Карадайъ поиска ясна програма за управление и дълбоки реформи, а всяко политическо решение да се взема на експертно. В тази връзка според него трябва да се поставят и реалистични цели. В последствие патриотът Борис Ячев от НФСБ определи като технически проблем липсата на декларация. Той обясни, че имат приоритети, но не било задължително те да се обявяват в залата, а можело и в кулоарите. По думите му не стои като въорос оставката на Сидеров като шеф на ПГ. Такава от НФСБ не била искана, а просто промяна в начина на управление на групата на патриотите в НС.  Имаме приоритети, групата е стабилна, лаконичен бе зам.-шефът й от НФСБ Валентин Касабов. Липсаата на Сидеров обаче веднага бе причина за спекулации, че тази демонстрация е в резултат на напрежението между самите патриоти. Лидерът на „Воля” Веселин Марешки пък заподозря, че вече тече кампанията за предстоящите избори, а някой политици вече са отворили торбата с фалшиви обещания. Той призова за повече прагматизъм. Марешки дори обеща, че ако спечелят повече мнозинство при следващи избори, ще отменят решението на НС, с които се дават пари за модернизация на армията, а вместо това ще разпределят парите за пенсии, здраве и други.", "date": "2018.09.04", "title": "ГЕРБ се обяви за пълен мандат,  БСП поиска оставки, само 20 червени остават в НС"}
{"url": "https://www.monitor.bg:443/bg/a/view/tom-odel-shte-ni-pee-za-lubov-na-15-fevruari-143438", "text": "Английската сензация Том Одел ще пристигне у нас за първия си концерт на 15 февруари 2019 г. 27-годишният изпълнител и автор на песни ще провери акустиката на зала 1 на НДК с новия си албум „Jubilee Road“, който предстои да излезе през октомври. Според критиците на Острова Одел е сред най-перспективните и успешни изпълнители на английската инди-поп сцена. Излизането на дебютния му краткосвирещ албум „Songs from Another Love“ през 2012г., му носи невероятен успех и първата BRIT награда, в категорията „Избор на музикалната критика“. Това не е единственото признание за музиканта - през 2014г. печели престижната награда „Ivor Novello“ за най-добър автор на песни. Първият дългосвирещ проект на певеца, озаглавен „Long Way Down“, излиза през 2013, и продава над 1 милион копия по целия свят. Албумът достига първо място в класацията във Великобритания. През 2016 г. Том Одел създава актуалния си проект „Wrong Crowd” съвместно с Джим Абис, името за Arctic Monkeys, Kasabian и Адел. Първият сингъл “If You Wanna Love Somebody” от предстоящия албум “Jubilee Road” вече събра над 1,6 милиона гледания в YouTube само за няколко седмици. Организаторите от София Мюзик Ентърпрайсиз пускат билетите в продажба от този петък – 7 септември на цени между 40 и 80 лв.", "date": "2018.09.04", "title": "Том Одел ще ни пее за любов на 15 февруари"}
{"url": "https://www.monitor.bg:443/bg/a/view/marija-omryzna-mi-da-byda-sypruga-143442", "text": "Фолк певицата Мария, която отново е в отбора на свободните жени, след развода си с бизнесмена Християн Гущеров разказа за неволите си като самотен родител и новият човек в живота й. В интервю за списание „LoveStyle“ миньончето призна, че няма никакъв диалог с бившия си съпруг, който наскоро се врече във вярност на плеймейтката Светлана Василева. „Колкото аз да имам желание, това зависи от двамата“, заяви изпълнителката на „Чувал ли си за такива“. Тя призна, че и с бащата на Марая трудно е намерила общ език. Разбира се, това е тяхно право. Никакви претенции не съм имала. Даже и автомобилът, който ми беше подарък, докато бях съпруга на Христиан, той си го взе. Да не говорим за други материални облаги! Не мога да нарека това поведение отговорно и коректно“, с горчивина призна Мария. Тя е преминала през труден период в живота, който обаче е преборила „без чужда намеса“, само благодарение на „силния ми характер“. „Бях се предала в последните шест месеца. Имах чувството, че никога няма да мога да се спася от състоянието, в което бях изпаднала“, разкри певицата и отбеляза, че е претърпяла както вътрешна така и външна метаморфоза. След тази промяна е успяла да намери и нов спътник в живота, но той не живее в Англия както се спряга в публичното пространство. Имала е отношения с такъв мъж, но ги е прекратила и сега се радва на любов без препятствията на раязстоянието. Още не живеят заедно, защото й е интересно да са само гаджета. „Омръзна ми да бъда съпруга!”, заяви Мария.", "date": "2018.09.04", "title": "Мария: Омръзна ми да бъда съпруга!"}
{"url": "https://www.monitor.bg:443/bg/a/view/ustrojstvo-prevryshta-elektricheskata-instalacija-v-internet-mreja-143426", "text": "Освен многото странни и впечатляващи джаджи на изложението IFA 2018, най-полезните устройства изглеждат съвсем просто, като Devolo Magic. Мощното Powerline мрежово устройство достига ново ниво от 2.400 Mbps, което дава възможност за използване на супер бърз интернет, у дома. Powerline устройството се включва директно във рутера, така използвайки кабелите за електричество, предоставя мрежа във всяка стая, което е идеално, ако рутерът не предоставя Wi-Fi достъп навсякъде. Всеки щепсел може да осигури и Wi-Fi, за свързване на всички устройства. Devolo Magic е най-новото Powerline устройство. Вероятно, потребителите няма да получат скорост от 2.400 Mbps в реалния свят, но е ново постижение, двойно на предишни модели контакти. Разбира се, не може да се предажа 4K Netflix видео из дома, колкото по-широка честотна лента, толкова по-добре. Щепселите Magic са подходящи, ако Powerline мрежата отговаря на интернет конфигурацията използван от потребителя. Devolo не съобщава за цена или дата, но е известно, че щепсели ще се предлагат във версия с висока скорост (2.400 Mbps) и базова версия (1.200 Mbps).", "date": "2018.09.04", "title": "Устройство превръща електрическата инсталация в интернет мрежа "}
{"url": "https://www.monitor.bg:443/bg/a/view/kabinetyt-predlaga-prof-d-r-chavdar-slavov-za-orden-stara-planina-143429", "text": "Правителството предлага на президента да издаде указ за награждаване на професор д-р Чавдар Крумов Славов с орден „Стара планина“ за големите му заслуги за развитие на медицинската наукаи практика у нас и за съществените му постижения в областта на урологията, съобщи правителствената пресслужба. Професор д-р Чавдар Славов е доктор на медицинските науки и е един от най-изтъкнатите уролози в България. Въвежда в урологичната практика над 10 диагностични и над 15 оперативни методики, разработва 320 научни труда, 16 монографии и учебници, 13 рационализации и изобретения.   Проф. д-р Славов споделя натрупания огромен опит като клиницист и изследовател и чрез своята преподавателска дейност. Съществени са заслугите му за развитието на урологията в България, за подготовката на високо специализирани медицински кадри, оптимизирането на организацията и мениджмънта и здравеопазването.   Удостояван е многократно с почетни звания и награди като например „Лекар, на когото българите вярват“, Награда за принос в областта на хирургическите науки на името на Проф. Параскев Стоянов, Грамота „Благородно сърце“ и др.", "date": "2018.09.04", "title": "Кабинетът предлага проф. д-р Чавдар Славов за орден „Стара планина“"}
{"url": "https://www.monitor.bg:443/bg/a/view/amerikanec-otslabna-dvojno-s-hamburgeri-i-pica-143433", "text": "Американецът Антъни Браун е отслабнал с 88 килограма за две години и продължава да яде фаст фуд. Жителят на Ривърсайд, Калифорния споделя, че започнал да се стреми да отслабне, след като кантарът показал 170 килограма и се счупил. Тогава 34-годишният програмист се подложил на диета от овесени ядки, пилешко филе и зеленчуци. Обаче месец по-късно осъзнал, че скоро няма да може да издържи и решил да се върне към бързото хранене, но в същото време се ограничил до две хиляди калории на ден и включил в диетата богата на протеини храна. \"Някои хора се нуждаят от две хиляди калории, за да запазят теглото си в норма, но аз тежах толкова много, че с тази диета свалях по килограм на седмица\", обяснява той. Преди да се подложи на диета Браун изяждал три бургера и две картофени кюфтета за закуска, хапвал по няколко пакета чипс и сладкиши в комбинацията с девет или десет консерви безалкохолно. Обядът представлявал хамбургер, пържени картофи, а вечерята - голяма пица. Малко по-късно Браун започнал да ходи да тренира във фитнеса пет пъти седмично, така че кожата му да не увисва. Като при това времето за тренировки не надвишавало час дневно. Американецът твърди, че се е отървал от болките в гърба, а също така усеща прилив на енергия и добро самочувствие. Освен това той е най-щастлив, че приятелите му са престанали да го наричат \"големия човек\".", "date": "2018.09.04", "title": "Американец отслабна двойно с хамбургери и пица"}
{"url": "https://www.monitor.bg:443/bg/a/view/zarazenijat-sys-zapadnonilska-treska-pytuval-do-istanbul-143432", "text": "Заразеният със западнонилска треска пловдивчанин е пътувал до Истанбул в началото на август. От 2 до 5-ти август той е бил на частна екскурзия в Турция и с приятели са се разхождали край Босфора, но не е имал спомени да е бил ухапан от комари. Това е разказал мъжът, който е на 55 години и е от пловдивското село Труд, на близките си. Човекът се почувствал зле 2 дни, след като се върнал от екскурзията в Турция. Принципно той не боледувал и бил здрав, но когато се прибрал, имал гадене и болки в корема. Започнал да повръща. Получил и стомашно разстройство. Първоначално бил приет във Втора клиника по хирургия на УМБАЛ „Свети Георги“ – Пловдив заради съмнения за кървави изпражнения, съобщиха от здравното заведение. Тези съмнения не се потвърдили и на втория ден от престоя си в клиниката пациентът вдигнал висока температура и получил световъртеж. Затова бил консултиран с невролог и инфекционист, които го насочили за изследване за паненцефалит – възпаление на сивото и бялото вещество в мозъка. На 9 август бил преместен в Клиниката по инфекциозни болести на УМБАЛ „Свети Георги“. През първите два дни от престоя му там състоянието му се влошило и станало прекоматозно и изпаднал в сопор. Това означава, че бил унесен, не можело да бъде събуден или това ставало много трудно. Лекарите му направили три изследвания със скенер и едно с ядрено-магнитен резонанс, който показал, че пациентът наистина е с паненцефалит. Междувременно били взети две проби, които били изпратени за изследване в национална референтна лаборатория. Така на 3 септември се доказало, че заболяването на 55-годишния мъж е западнонилска треска. В момента състоянието на пациента е подобрено, той вече е контактен и адекватен. Все още има лека пареза на десния крак, но се очаква да премине. Провежда се рехабилитация и прогнозите на лекарите от Клиниката по инфекциозни болести са, че през следващата седмица мъжът ще бъде изписан, бяха категорични от УМБАЛ „Св. Георги”.  ", "date": "2018.09.04", "title": "Заразеният със западнонилска треска пътувал до Истанбул"}
{"url": "https://www.monitor.bg:443/bg/a/view/nikolina-chakyrdykova-uvereno-prepolovjava-edin-vek-143430", "text": "Днес самобитната и неповторима певица Николина Чакърдъкова навлиза в 50-годишнината си. Тя има голяма заслуга мелодиите на автентичния  български фолклор от Македония  да се носят из целия свят над 3 десетилетия.    Потомка на бежанци от Беломорието, още 16-годишна тя вече е солистка в „Неврокопския ансамбъл за народни песни и танци“ - гр.Гоце Делчев. През 1987 година проф. Кирил Стефанов я поканва и се включва в Държавния ансамбъл за народни песни и танци „Пирин“- Благоевград. Завръща се в Гоце Делчев и през 1995 година излиза първият й самостоятелен албум „Чакай ме батьо Ванчо“. През 2000 година, Николина Чакърдъкова  представя спектакъла „Любов и мъка от Македония“. Впечатлява публиката с атрактивното съчетание на красивия си глас с хореографските постановки, и с ефектните декори и великолепни костюми на танцьорите от ансамбъла.През 2001 година представя нов спектакъл „Пуста младост“, с който препълва Зала 1 на НДК, а през 2002 година представя още по-великолепния спектакъл „Българска сватба“.   Волята й помага да преодолее сериозни здравословни проблеми и певицата се завръща на сцената през 2013 година с блестящия си спектакъл „Най-голямото богатство..“, с който отново пълни Зала 1 на НДК три вечери подред.. Декорът e копие на фасадата на историческия музей в Гоце Делчев. Картините на сцената се променят всеки път в зависимост от песните, музиката и танците, и благодарение на технологията 3D-мапинг.    В България, Европа и на още доста други места по света Николина Чакърдъкова е изнесла над 2000 спектакъла! Снимки: Авторът    ", "date": "2018.09.04", "title": "Николина Чакърдъкова уверено преполовявa един век"}
{"url": "https://www.monitor.bg:443/bg/a/view/smetnaha-cenata-na-nedvijimite-imoti-na-zemjata-143436", "text": "Съвкупната стойност на всички недвижими имоти в света е стигнала рекордните 280,6 трилиона долара. Това означава, че този показател се е увеличил с 6% за година, твърди консултинговата компания Savills. В момента всички жилища по света струват 220,6 трилиона долара, а фирмените недвижими имоти струват 33,3 трилиона. Общата стойност на селскостопанските и горските постройки е 27,1 трилиона долара.", "date": "2018.09.04", "title": "Сметнаха цената на недвижимите имоти на Земята"}
{"url": "https://www.monitor.bg:443/bg/a/view/piramidata-na-talanta-se-obyrna-143434", "text": "Със сигурност българската футболна школа е дала на света невероятни играчи. Тези, които обаче се помнят навсякъде са великите ни нападатели и халфове, които успяваха да спечелят сърцата на феновете в Испания, Португалия, Германия, Англия, Италия... Именникът с легендите е прекалено дълъг, но ехото от бума, който направиха Стоичков, Балъков, Пенев, Костадинов... заглъхва с всеки изминал ден. Димитър Бербатов е друго явление, за което отдавна говорим в минало време, както и за Мартин, Стилиян, Мариян Христов, Милен Петков... Около Валери Божинов продължава да се шуми, но поводът за това в никакъв случай не са головете и асистенциите му на терена. Фактът, че убедителният номер едно сред действащите ни футболисти продължава да е Ивелин Попов, може да се посочи само като едно важно изключение, което потвърждава правилото. Каквито навремето бяха Джеки, Трифон и Хубчев, които достойно пък защитаваха и гилдията на родните бранители по европейските терени. Цялостната липса на класа в националния отбор е ярко отражение на това, че пирамидата на футболния талант у нас е обърната. За Петър Хубчев е много по-лесно да избере футболистите, с които да подреди защитата, отколкото да намери онези артисти, които пълнят стадионите. Липсата на звезди естествено носи и позитиви, защото засилва отборният дух, върху който треньорският щаб в представителния ни тим не спира да акцентира. Нека отчетем, че преди старта на Лига на нациите конкуренцията в защита е една отлична основа, върху която да се гради в търсене на по-добри резултати през новия цикъл. Най-важната част от него ще бъдат същинските квалификации за Евро 2020, до които и обиграването на състава трябва да е на много по-добро ниво. В настоящия момент, дори след контузията на Антон Недялков, Петър Хубчев разполага с достатъчно изпълнители, с които да пази нулата отзад срещу противници от нашата черга, каквито несъмнено са Словения, Норвегия и Кипър. Ако в тази компания повторим, представянето си от домакинските мачове с Холандия и Швеция в пресявките са Мондиала в Русия, спокойно може да завършим на първо място в групата. И това трябва да е ясно поставена цел пред целия щаб. Анализирайки качествата на повиканите бранители и опитът в различните системи на игра, в които играят по клубовете си, се вижда, че селекционерът разполага с добра възможност за вариативност. Той има добри изпълнители както в центъра, така и за фланговете. Формата на Горанов, когото Хубчев отлично познава още от времето, в което бяха заедно в Берое, задължава капитанът на Левски да получи титулярно място в състава и на България. Особено, след като доказан изпълнител като Антон Недялков в крайна сметка няма да е на разположение. От другата страна Страхил Попов, който е сред най-постоянните под ръководството на Хубчев. Благоевградчанинът е и отлична опция за схема с трима защитници, при която той да уплътнява целият десен фланг. Иван Бандаловски, който дойде на сбора по спешност, също свикна да играе в подобна формация под ръководството на Александър Томаш. Бандата е по-подходящ за краен защитник при положение, че тактиката ни се базира на по-здрава игра в отбрана и търсене на контраатаки. Някой едва ли очаква нещо друго особено за първия двубой, в който гостуваме на Словения. За центъра на отбраната Бодуров изглежда като приоритетен избор, защото в ЦСКА определено върна формата си от преди излизането в чужбина. Васил Божиков досега бе налаган и има предимството на по-големия опит, който натрупа. Божидар Чорбаджийски обаче изглежда като напълно равностойна алтернатива и само спецификите на противниковите нападатели вероятно ще предрешават избора. Като разглеждаме в детайли защитата, трябва да обърнем внимание и на халфовете, които ще играят по-близо до нея. Факт е, че при Петър Хубчев почти не виждаме изпълнители, които не са дисциплинирани и не изпълняват задачите си, когато топката е в противника. Ако се предпочете система с подредба в ромб в средата на терена, безспорно най-подходящият за позицията пред защитниците е Кристиян Малинов. Другата опция е Александър Цветков, който предлага по-солидно физическо присъствие, но за сметка на пъргавината, с която агресивният халф на ЦСКА разполага. Най-дефанзивният вариант е с трима централни защитници и халф пред тях. Тя обаче би била полезна за гостуванията, в които на първо място трябва да не допускаме попадения и със спокойствие в отбрана да се възползваме от шансовете си и да си тръгнем с максимума. Мачът в Словения е добра възможност да изпробваме подобен вариант, след като от нашия щаб отчетоха, че домакините ни превъзхождат като индивидуалности. Плюс на най-дефанзивната постройка е и по-голямата свобода, която тя може да предложи на най-креативните ни състезатели към момента – Ивелин Попов, Тодор Неделев и Кирил Десподов.", "date": "2018.09.04", "title": "Пирамидата на таланта се обърна"}
{"url": "https://www.monitor.bg:443/bg/a/view/zapochna-novata-sesija-na-parlamenta-143435", "text": "Новата парламентарна сесия стартира днес с извънредно заседание, за което депутатите се събраха след лятната си ваканция. Те станаха прави, докато в залата звучаха химновете на България и ЕС. След като 162-ма народни избраници се регистрираха в залата, парламентарният звънец за новата 5-та сесия на 44-тото НС удари председателят му Цвета Караянчева. По традиция парламентарно представените сили излизат с декларации, за да представят посланията и приоритетите си през новия политически сезон.", "date": "2018.09.04", "title": "Започна новата сесия на парламента"}
{"url": "https://www.monitor.bg:443/bg/a/view/voenen-trik-ubiva-bezsynieto-za-dve-minuti-143437", "text": "Прийом, използван от военните, ни позволява да преборим безсънието и да заспим само за две минути. Първо трябва да се отпуснат мускулите на лицето, включително езикът, челюстите и очите. Раменете трябва да се спуснат във възможно най-ниското положение. Трябва да се вдиша дълбоко, да се отпусне гръдният кош и да се отпуснат краката, като се започне от бедрата и се приключи с прасците. След като сме отпуснали цялото си тяло за десет секунди, трябва да изчистим съзнанието си от всякакви мисли. Можем да си представим, че лежим в кану на гладко езеро със синьо небе над главата ни. Трябва да си повтаряме думите \"не мисля, не мисля, не мисля\" в продължение на 10 секунди.", "date": "2018.09.04", "title": "Военен трик убива безсънието за две минути"}
{"url": "https://www.monitor.bg:443/bg/a/view/kyde-spirat-vodata-v-sofija-na-5-septemvri-143416", "text": "На 5 септември, сряда, във връзка с подмяна на сградно водопроводно отклонение на ул. „Незабравка“, с. Горни Богров , се налага спиране на водоподаването от 10:00  до 18:00 часа на клиентите на „Софийска вода”, живеещи в района на: ул. „Стефан Караджа“, ул. „Александър Стамболийски“, ул. „Здравец“, ул. „Морава“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стефан Караджа“ срещу 115 ОУ. На 5 септември, сряда, във връзка с подмяна на сградно водопроводно отклонение на ул. „Цар Борис III“, с. Казичене , се налага спиране на водоподаването от 09:00  до 16:00 часа на клиентите на „Софийска вода”, живеещи в района на: ул. „Троянов път“, ул. „Кръстю Пастухов“, ул. „Цар Борис III“, ул. „Прогрес“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Прогрес“ ъгъла с ул. „Цар Борис III“. На 5 септември, сряда, във връзка с подмяна на сградно водопроводно отклонение на ул. „Есперанто“, гр. Банкя , се налага спиране на водоподаването от 10:00  до 16:30 часа на клиентите на „Софийска вода”, живеещи в района на: ул. „Есперанто“ от ул. „Царибродска“ до ул. „Восток 2“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Есперанто“ ъгъла с ул. „Царибродска“. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . “Софийска вода” АД предварително се извинява на своите клиенти за причинените временни неудобства!", "date": "2018.09.04", "title": "Къде спират водата в София на 5 септември?"}
{"url": "https://www.monitor.bg:443/bg/a/view/objaviha-kolko-e-finansovijat-minus-za-levski-143431", "text": "\"Левски\" е със загуба от 860 хиляди лева за 2017 година. Това съобщи изпълнителният директор на клуба Красимир Иванов по време на проведеното по-рано през деня Общо събрание. Заседанието събра голяма част от по-крупните акционери, както и по-малките такива. Сред присъстващите бяха собственикът Спас Русев, шефът на детско-юношеската школа Даниел Боримиров, маркетинговият директор Тодор Минев, както и бившият финансов шеф Константин Баждеков. На събранието бе и синът на Спас Русев – Евгени, който е част от Надзорния съвет на клуба. Очакваше се да настъпят промени именно в този ръководен орган на тима, но Кирил Ивков е оттеглил оставката си. Красимир Иванов декларира пред присъстващите, че за 2017 година дружеството има приходи от над 10 милиона лева, но загубите са повече. По този начин минусът в сметките възлиза на 860 хиляди. Противоречия възникнаха по времре на обсъждането на точката от дневния ред, касаеща освобождаването от отговорност на Управителния и Надзовния съвет за 2017 година. Собственикът на \"Левски\" Спас Русев призна, че престоят на Делио Роси е бил неуспешен от гледна точка на резултати. Назначаването на специалиста е било лично негово предложение, но заради характера си Роси не е влязъл в контакт с футболистите си. На въпрос, дали кредитите за строежа на сектора на стадион „Георги Аспарухов” се обслужват, Спас Русев отговори положително.", "date": "2018.09.04", "title": "Обявиха колко е финансовият минус за \"Левски\""}
{"url": "https://www.monitor.bg:443/bg/a/view/syzdadoha-nov-janr-za-vyzhvala-na-putin-i-udyrjane-na-padashtata-mu-populjarnost-televizionna-ikonopis-143422", "text": "Ново руско телевизионно предаване за работата и отдиха на Владимир Путин съчетава съветския пропаганден стил с ориенталски славословия, отбелязва \"Ведомости\" под заглавието \"Един захарен Кремъл\". Редакцията коментира вчерашната програма \"Москва. Кремъл. Путин\" с участие на президентския прессекретар Дмитрий Песков, излъчена от руската държавна телевизия \"Россия 1\". Работната седмица на Путин \"бе обсъдена с подробности и комплименти\" и \"илюстрирана с кадри от паркетната хроника: ето го Путин как общува с жителите на Омск, ето как разговаря с деца в Сочи, ето го как събира гъби в Саяните (планини в Южен Сибир), ето го как със собствените си ръце коригира пенсионната реформа\" в Русия, разказва вестникът. Предаването предизвика иронични коментари в социалните мрежи заради тази гърмяща смес от съветска пропагандна стилистика и ориенталски славословия в чест на мъдрия управник, който работи толкова много и ефективно, толкова се вслушва в нуждите на обикновените хора, почива си толкова скромно и същевременно демонстрира чудесна физическа форма, пише изданието. Новото предаване се очаква да стане седмично с излъчване всяка неделя. Целта е да се компенсира спадът в рейтинга на Путин сред аудиторията на държавните телевизии заради обявеното вдигане на пенсионната възраст в Русия, посочва политологът Николай Петров. Миналата седмица президентът заяви в специално телевизионно обръщение, че ще бъдат смекчени някои от най-неприятните моменти в предстоящите промени. Това обаче може да не е достатъчно и \"се налага по-честичко да показват на телевизионните зрители един добър цар, милеещ за нуждите на дребните хорица\", добавя експертът. Острите отзиви в социалните мрежи едва ли вълнуват авторите на идеята, тъй като предаването е адресирано към зрители на държавните телевизии, които вярват на пропагандата, смята \"Ведомости\". И допуска, че каналът \"Россия 1\" също може да си вдигне рейтинга с такава продукция. Според опозиционната руска телевизия \"Дожд\" водещият новата програма Владимир Соловьов, известен с прокремълските си позиции, е създал нов жанр - телевизионна иконопис. Журналистите от \"Дожд\" наричат предаването \"Житие в пряк ефир\", информира Би Би Си. Онлайн изданието Би Еф Ем цитира говорителя на Кремъл Дмитрий Песков, нарекъл в предаването Путин \"много човечен човек\". Соловьов напомнил, че поетът Владимир Маяковски описва като \"най-човечния човек\" съветския вожд Владимир Ленин, но Песков отвърнал: \"В случая говоря конкретно за Путин, за моя началник. Затова имам пълно право да го кажа тук\". Предаването е най-вече опит да се изгладят негативите около пенсионната реформа в Русия; появата му сочи наличието на проблеми във вътрешната политика, смята наблюдателят Григорий Добромелов. Хората в Русия \"няма да хукнат сега да обичат реформата заради действията на кремълските пропагандисти\", но властта \"по принцип може\" да ги накара да не свързват реформата и последиците й със самия Путин. За целта Кремъл \"трябва да насърчи очовечаването на образа на Путин, сиреч да добави багри в този образ\", обяснява аналитикът Абас Галямов.", "date": "2018.09.04", "title": "Създадоха нов жанр за възхвала на Путин и удържане на падащата му популярност – „телевизионна иконопис”"}
{"url": "https://www.monitor.bg:443/bg/a/view/borisov-zaminava-na-poseshtenie-v-izrael-143420", "text": "На двудневно работно посещение в Израел заминава премиерът Бойко Борисов днес. Това е втората му визита за тази година. От 12 до 14 юни той бе в Израел за среща с министър-председателя Бенямин Нетаняху и президента Реувен Ривлин. На 5 септември Борисов ще има нова среща с Натаняху, а днес ще участва в годишната конференция на Международния институт по контратероризъм, която започна вчера в Херцлия. В края на двудневното си посещение премиерът ще участва в откриването на паметник символ на подвига на българите за спасяването на евреите през Втората световна война.   Откриването е в годината, когато се отбелязва 75-годишнината от спасяването на българските евреи.", "date": "2018.09.04", "title": "Борисов заминава на посещение в Израел"}
{"url": "https://www.monitor.bg:443/bg/a/view/putin-vleze-v-rialiti-shou-143425", "text": "„Москва. Кремъл. Путин“ – под този лозунг стартира нов телевизионен проект, който ежеседмично ще дава подробен отчет за работата на руския президент Владимир Путин. Предаването стартира на 2 септември, като ще се излъчва всяка неделя вечер от тв канала „Русия“ и ще е с продължителност от 1 час. Водещ на проекта е журналистът Владимир Соловьов. В първото издание на „Москва, Кремъл. Путин“ авторите на проекта разказаха, че през изминалата седмица държавният глава е посетил Кемерово, Новосибирск, Омск, Сочи и Москва. Основните акценти на предаването бяха работната визита на Путин в Сибир, обявеното от него смекчаване на пенсионната реформа и гостуването му в образователния център „Сириус“ в Сочи. Соловьов посвети в програмата си ефирно време и на почивката на президента в република Тува, където той отмаря в компанията на министъра на отбраната Сергей Шойгу и на директора на Федералната служба за сигурност /ФСС/ Александър Бортников.", "date": "2018.09.04", "title": "Путин „влезе“ в риалити шоу "}
{"url": "https://www.monitor.bg:443/bg/a/view/kemnic-lekuva-nacizma-s-rok-143424", "text": "Най-малко 65 000 души присъстваха на концерт в Кемниц срещу расизма снощи, предаде ДПА. През последната седмица източният германски град стана сцена на вълнения и протести на крайната десница след убийството на 26 август на местен жител, за което бяха задържани иракчанин и сириец. Непроверени слухове във връзка с престъплението, включително опроверганото твърдение, че убитият мъж е защитавал германска жена от нападателите, предизвикаха гнева на част от хората в Кемниц. Кулминацията на протестите, организирани в града от крайната десница, бе митинг с участието на 8000 души в събота. Контрадемонстрация същия ден събра около 3000 човека. Настроенията срещу мигрантите и чужденците в Германия се засилиха след решението на канцлера Ангела Меркел да отвори границите на страната за над 1 милион мигранти през 2015 г. Безплатният концерт на открито се проведе под мотото \"Ние сме повече\". В него участваха популярни германски рок банди катоToten Hosen, Kraftklub и Feine Sahne Fischfilet. \"Ние не сме наивни. Не се заблуждаваме с илюзията, че с този концерт ще спасим света. Понякога обаче е важно да покажем, че не сте сами\", каза преди събитието фронтменът на Kraftklub Феликс Брумер. Концертът започна с минута мълчание в памет на убития 35-годишен мъж. Полицията не е регистрирала инциденти през първите часове от събитието. Представители на властите в Кемниц забраниха на местния клон на антиислямското движение ПЕГИДА да разположи свои \"постове\" в района. Крайнодясната група \"Про Кемниц\", която също организира протести в града след убийството, също получи забрана да проведе демонстрация на друго място. Двамата заподозрени за убийството са били разпитани вчера. \"Те отговориха на въпросите\", каза говорителка на прокуратурата пред ДПА. Тя отбеляза, че причината за избухналия между двамата и жертвата спор остава неясна, като уточни, че само може да бъде изключена хипотезата за тормоз и ксенофобия. Двамата заподозрени са в предварителния арест. Самоотбраната бе изключена като мотив в заповедта за арест. В нея пише, че те са наръгали много пъти с нож жертвата си без оправдана причина. Междувременно словесните престрелки между германски политици във връзка със случая продължиха и вчера. Говорителят на правителството Щефен Зайберт каза, че като се изключи оправданата тревога и шока от убийството, \"тези шествия на крайнодесни екстремисти, готови да упражняват насилие, и неонацисти нямат нищо общо със скръбта по някого или със загрижеността за даден град или общност\". Йорг Мойтен - един от съпредседателите на антиимигрантската партия \"Алтернатива за Германия\" (АзГ), която е сред организаторите на протестите - защити проявите на крайната десница в Кемниц. В същото време той разграничи АзГ от една \"много малка част от демонстрантите, извършващи актове на насилие срещу невинни хора с предполагаем мигрантски произход\". Мойтен допусна, че някои от участниците в протестите, отправяли хитлеристкия поздрав, може да са били внедрени саботьори. Германският президент Франк-Валтер Щайнмайер пък стана обект на критики, след като сподели във Фейсбук линк към концерта. Причина за това са крайнолевите убеждения на част от участвалите групи и по-специално на Feine Sahne Fischfilet. Тази банда някога е била под наблюдение от страна на германското контраразузнаване заради подозрения, че нейните членове изповядват екстремистки леви възгледи, посочва ДПА. Щайнмайер по-конкретно бе разкритикуван от Анегрет Крамп-Каренбауер, генералния секретар на Християндемократическия съюз (ХДС) на канцлера Ангела Меркел. Мобилизацията срещу имигрантите обаче увеличава популярността на крайната десница в Германия, отбелязва Франс прес. Според последните проучвания на общественото мнение АзГ вече е на трето място сред партиите с 16 процента - само с един пункт след социалдемократите, по-малкия партньор в управляващата коалиция начело с канцлера християндемократ Ангела Меркел.", "date": "2018.09.04", "title": "Кемниц лекува нацизма с рок"}
{"url": "https://www.monitor.bg:443/bg/a/view/konstantinov-ochakvame-pylna-zala-momchetata-shte-dadat-maksimuma-ot-sebe-si-143423", "text": "Селекционерът на мъжкия национален отбор на България по волейбол Пламен Константинов заяви, че очаква пълна зала във Варна, а неговите момчета ще дадат максимума от себе си. „За сега всичко върви нормално. Подготвяме се в последните 25 дни във Варна. Условията ни са отлични. Подготвката върви нормално. Най-важното е момчетата да са здрави и това най-много ни притеснява преди едно такова първенство“, сподели Константинов в интервю за предаването „Здравей България“ по NOVA. „В интересна истината групата ни е интересна. Най-титулуваният отбор в групата ни е настоящият отбор на Полша. Не трябва да се обръша по-малко внимание на отбора на Иран. Миналата седмица спечелиха и азиатските игри. Това е най-силният азиатски отбор. Финландия е първият ни противник. Другият отбор е Куба, който е стара школа и вади страхотни таланти. За всички аутсайдер е отборът на Пуерто Рика“, добави той. „На такъв форум винаги може да има изненади. Това са 24-те най-силни отбори в света. Конкуренцията е много голяма и слабите отбори все повече се приближават до силните. Ако подцениш един отбор, винаги може да загубиш“, продължи селекционерът. „При всички положения едни такива изкуствени скандали не се отразяват добре на отбора. По-добре е момчетата да се концентрират върху спортната си форма, отколкото да четат по медиите кой от какво се е оплакал и кой кого напсувал.“ „Взаимоотношенията са по-остри, езикът е по-различен в спорта, но и при нас някои от правилата са армейски. Не искам да коментираме темата. Разбирам, че това е по-интересното понякога“, допълни той. „Тези, които са тук са достатъчно мотивирани. Един такъв форум сам по себе си мотивира. Най-хубавото за един спортист е пълната зала. Аз лично очаквам пълна зала и подкрепа от феновете. Сигурен съм, че момчетата ще дадат максимума от себе си“, каза още Пламен Константинов.", "date": "2018.09.04", "title": "Константинов: Очакваме пълна зала, момчетата ще дадат максимума от себе си"}
{"url": "https://www.monitor.bg:443/bg/a/view/puskat-pod-garancija-shofiora-na-katastrofiralija-avtobus-kraj-svoge-143427", "text": "Апелативният съд в София наложи мярка за неотклонение парична гаранция от 2000 лв. на Григор Григоров - шофьора на катастрофиралия автобус край Своге. Миналата седмица окръжният съд наложи \"домашен арест\" на Григоров, но горната инстанция е преценила, че тази мярка е тежка. Решението на апелативния съд е окончателно. Григоров остава без книжка и със забрана да напуска страната. Според съда шофьорът на автобуса не е с висока степен на обществена опасност, за да се приеме, че ще се укрие или извърши ново престъпление. Поради това, както и заради здравословното състояние на Григоров и данните, които са по делото, съдът прецени, че мярката му трябва да бъде парична гаранция. Тя трябва да бъде внесена до седем дни. Автобус се преобърна в дере на 25 август край Своге. Жертвите на пътния инцидент са 17 човека, а пострадали остават за лечение в столични болници. Разследването на трагедията бе поето от Националната следствена служба. Прокуратурата привлече като обвиняем шофьора на автобуса Григор Григоров за причиняване на смърт и телесни повреди на пътниците по непредпазливост. Освен за действията на шофьора разследването се води и в още две посоки - към фирмата превозвач и към състоянието на пътя. Междувременно миналата седмица трагедията доведе и до оставките на трима министри - на регионалното развитие Николай Нанков, на транспорта Ивайло Московски и на вътрешните работи Валентин Радев. Премиерът Бойко Борисов поиска те да напуснат постовете си заради трагедията. Оттеглянето на членове на кабинета пък завихри политическите страсти.  Вицепремиерът Валери Симеонов обяви, че партията му остава в коалицията, но с условие. След продължило близо 4 часа заседание на коалиционния съвет в понеделник стана ясно, че коалицията е стабилна.  Очаква се следващата седмица да се обсъжда въпросът с министерските оставки.", "date": "2018.09.04", "title": "Пускат под гаранция шофьора на катастрофиралия автобус край Своге"}
{"url": "https://www.monitor.bg:443/bg/a/view/bylgarite-shte-vadjat-po-evtino-i-lesno-vremenni-pasporti-i-svidetelstva-za-sydimost-v-chujbina-143428", "text": "  Таксата за издаване на временен български паспорт в чужбина се намалява с една четвърт, а досегът на гражданите с бюрокрацията ще бъде облекчен.  Това предвижда Постановление за изменение на нормативни актове на Министерския съвет, което прие правителството. Промените са по предложение на вицепремиера и министър на външните работи Екатерина Захариева, съобщиха от пресслужбата на Министерския съвет.   До намалението се стига чрез премахването на две такси на обща стойност 17 евро. Временните български паспорти, и здавани в чужбина, ще струват 50 евро вместо досегашните 67 евро. Мерките са част от усилията на правителството за облекчаване на административната тежест. До момента при приемане и обработване на заявления за издаване на българските лични документи дипломатическите и консулските представителства на България в чужбина събират такси за всеки отделен документ включително за получаване на формуляр заявление в размер на 1 евро. Сега тази такса, както и компонентата, събирана от името на МВР - 16 евро, отпадат.   Друг текст в постановлението предвижда намаляване на таксата за издаване на свидетелство за съдимост при подадено в чужбина заявление. Досега за услугата се заплащаха 20 евро по Тарифа № 3 за таксите, които се събират за консулско обслужване в системата на Министерството на външните работи. Тази такса се намалява на 10 евро - наполовина. Гражданите вече няма да заплащат дължимите такси по Тарифа № 3 с държавни таксови марки.   Отпада и събирането на такси чрез Министерството на външните работи или дипломатическите или консулски представителства на България относно съдействие за издирване в чужбина на физическо лице.", "date": "2018.09.04", "title": "Българите ще вадят по-евтино и лесно временни паспорти и свидетелства за съдимост в чужбина"}
{"url": "https://www.monitor.bg:443/bg/a/view/karina-angelieva-e-novijat-zam-ministyr-na-obrazovanieto-143421", "text": "Със заповед на министър-председателя Бойко Борисов за заместник-министър на образованието и науката е назначена Карина Ангелиева.  Тя заема мястото на проф. Иван Димов, който ще продължи да подпомага работата на екипа на МОН като съветник, съобщи правителствената пресслужба. До момента Карина Ангелиева е работила като съветник към Постоянното представителство на България в ЕС, отговарящ за европейските политики в областта на образованието и научните изследвания. Била е главен директор на \"Структурни фондове и международни образователни програми\" към Министерството на образованието и науката и директор на Съвместния иновационен център към Българската академия на науките. Завършила е магистърски степени по европейска интеграция и съвременна история от Софийския университет \"Св. Климент Охридски\".", "date": "2018.09.04", "title": "Карина Ангелиева e новият зам.-министър на образованието"}
{"url": "https://www.monitor.bg:443/bg/a/view/trymp-predupredi-sirija-iran-i-rusija-da-ne-zapochvat-ofanziva-sreshtu-buntovnicite-v-idlib-143419", "text": "Президентът на САЩ Доналд Тръмп предупреди Сирия, Иран и Русия да не започват безразсъдно нападение в контролираната от бунтовниците сирийска провинция Идлиб, защото то може да доведе до смъртта на стотици хиляди, пише френският в. \"Монд\". На 31 август държавният секретар на САЩ Майк Помпейо предупреди, че Вашингтон ще смята всяка офанзива на правителствените сили за ескалация на един вече опасен конфликт. Освен това той заяви, че САЩ ще отговорят на всяко нападение с химическо оръжие, извършено от силите на Дамаск, припомня в. \"Монд\". Сирийският режим трупа от седмици свои сили в северозападния район, недалеч от границата с Турция. Дамаск и Москва се готвят за атака, като особено важна цел ще бъдат джихадистите от \"Хаят Тахрир аш Шам\", група, в която доминират бойците от бившия сирийски клон на Ал Каида. Турция, която подкрепя някои бунтовнически групи, също разположи свои сили в региона. Нейната цел е да избегне нападение, което би довело до нов поток от бежанци към нейна територия. В петък в Техеран ще се състои среща на високо равнище на президентите на Русия, Иран и Турция, посветена предимно на ситуацията в Сирия, отбелязва в. \"Монд\". До три милиона души в региона се готвят за предстоящо нападение от руските сили, които предчувстват победата, пише британският в. \"Гардиън\". В петък руският флот извърши маневри в намиращото се наблизо Средиземно море. Други страни също заеха позиции - турската армия изпрати брониран конвой навътре в територията на Сирия, в южната част на страната се мобилизираха подкрепяни от Иран паравоенни формирования, а сирийската армия беше поставена в състояние на повишена готовност. Северната провинция Идлиб и околните райони са последният голям анклав, който все още не е под контрола на режима на Башар Асад след седем години на гражданска война. В началото на посещението си в Дамаск вчера иранският външен министър Джавад Зариф заяви, че терористите трябва да бъдат прогонени от сирийската провинция Идлиб, а тя да се върне под контрола на правителството, отбелязва в. \"Вашингтон таймс\" и посочва, че според мнозина тази битка ще бъде развръзката на седемгодишната гражданска война. Иран и Русия осигуриха жизненоважна военна подкрепа на правителството на Асад по време на войната, но не е ясно каква роля ще играе Техеран в Сирия в дългосрочен план. Външните министри на Иран и Сирия обсъдиха \"западния натиск\", визирайки санкциите срещу Техеран и призивите за ограничаването на ролята му в Сирия. Израел е особено притеснен от засилването на иранското присъствие на сирийска територия и заплаши да предотврати струпването на проирански сили в близост до границата си със страната, подчертава в. \"Вашингтон таймс\". Москва и Дамаск също са казвали, че западни страни се готвят за нанасяне на удари срещу Сирия преди офанзивата в Идлиб. Според тях подобни заплахи целят да попречат на усилията на Дамаск да възстанови контрола над територията си.", "date": "2018.09.04", "title": "Тръмп предупреди Сирия, Иран и Русия да не започват офанзива срещу бунтовниците в Идлиб"}
{"url": "https://www.monitor.bg:443/bg/a/view/dyshterjata-na-sindi-kroford-pravi-bijuta-143396", "text": "Дъщерята на Синди Крофорд – супермоделът Кая Гербер, може да се похвали с ново амплоа. 16-годишната красавица, която е едно от най-актуалните имена в модната индустрия, се зае с проектиране на бижута. Чаровната брюнетка лансира съвместна колекция с дизайнера и фотограф Карл Лагерфелд. Линията носи името \"Карл х Кая\", а бижутата в нея са с кристали Сваровски, покритие от родий и първокачествено черно кадифе. Дизайнът е вдъхновен от любовта на Карл Лагерфелд към архитектурата. Това не е първият съвместен професионален проект на наследницата на Крофорд и Лагерфелд. Младата манекенка участва в рекламите на есенната колекция на дизайнера и се е разписвала с участие в две дефилета на бранда \"Шанел\", за когото работи Карл.", "date": "2018.09.04", "title": "Дъщерята на Синди Крофорд прави бижута"}
{"url": "https://www.monitor.bg:443/bg/a/view/anastasija-stojcheva-nimh-s-otstranjavaneto-na-direktora-ni-ban-blokira-rabotata-na-instituta-143390", "text": "Ще останем и без заплати, което е репресивна мярка, казва метеорологът в интервю пред \"Монитор\" - Всъщност нека поясня, че никой не ни е дал обяснения след заседанието на Управителния съвет на БАН, по време на което е взето решението за предсрочното прекратяване на мандата на директора ни проф. Брънзов. Общо взето, знаем това, което и вие, медиите. Дори и това заседание да е било планирано преди много време и освобождаването на проф. Брънзов да няма нищо общо със случващото се в института напоследък, не разбирам защо от ръководството на академията обещаха да съдействат НИМХ да излезе от структурата на БАН, след като действията им сочат обратното. След освобождаването на директора ни ние на практика оставаме без човек, който да води преговорите. Все пак сме институция с установен ред и директорът ни подписва документи, които да извадят или не НИМХ от БАН. Как ще го направим сами? От една страна, от БАН заявяват, че са съгласни институтът да се отдели от Българската академия на науките, а от друга - отстраниха директора ни. Това е все едно да искаш да ходиш някъде, но да нямаш крака, за да го направиш - ако се изразя метафорично. Оставям настрана ежедневните дейности, които се налага да вършим. Знаете, че всъщност цялото ръководство на НИМХ подаде оставки и блокирането на системата е доста неприятно. - С нищо, просто нещата ще се протакат дълго време, както правиха през последните пет месеца. Те ни обещаваха какви ли не неща, принудихме се да искаме да се отделим от структурата на академията, защото се убедихме, че системата не работи. Ние сме оперативно звено и такива забавяния не са от полза. - Да, протестите ще продължат, докато не постигнем това, което смятаме, че е редно. - Точно така. Проф. Брънзов направи всичко възможно да осигури възнагражденията на работещите в института, защото знае колко много хора напуснаха. Той си позволи да прехвърля от едно перо в друго и в момента БАН използва това като мотив. А в същото време той спаси институцията. - Не сме получавали мотиви, тогава от БАН ни заявиха, че ще ги напишат през следващите три дни, както е според устава. - Не мога да кажа, аз не съм наясно. - Точно така. Между другото, след като бе преведен поредният транш от министерството на образованието, в БАН го задържаха. Така или иначе от академията не изпълниха поетото като ангажимент. - В момента дори и да имаме пари, няма кой да подписва документите. Така ще останем без заплати, което си е репресивна мярка. - Ние можем да я изготвим, но справката ще остане в института и няма да бъде придвижена до съответната институция. Просто тя трябва да има подпис. Тези заявки се представят на специална бланка, с логото на института и задължително се подписват от директора. В момента дори оперативният ни директор е в оставка. - На практика, когато ръководното звено е подало оставки, ние няма как да работим. - Голяма част на служителите в наблюдателната система, които правят измервания, са на минимални заплати. Около 600 лева е заплатата на специалист с висше образование - завършил физика, хидролог, инженер или др. Това са тежки специалности, които не се завършват току-така. В същото време е и сигнал към хората, които биха отишли да учат това. Кой ще има желание да завърши тези специалности, след като знае какви са възнагражденията в института. В НИМХ бяхме 12 души, сега сме само 9. - Защо тогава предприемат други мерки. Уж са съгласни, а в същото време саботират решението, което са взели. Кой ще изведе института извън БАН, ако няма директор? - Точно така, това също е доста интересно, защото преди ни предложиха да сме извън структурата на БАН, но заплащането да е съобразено с това в академията. Така че дори да излезем от БАН и министерството да отдели повече средства за работата ни, ние няма как да получим по-големи възнаграждения. Това е тяхното изискване. Подозирахме, че може да имат такъв ход от тяхна страна, но не очаквахме, че чак по този начин ще саботират собствената си дейност. Ние все още сме към БАН и тя трябва да изпълнява това, което държавата й е възложила. А сега реално погледнато тя не може да го направи. - Да, беше ни поискана такава справка. Ние ще я изготвим, но тя трябва да бъде подписана от директора. - Може и за един ден, зависи какво точно се иска в заявката. - Не, не искам да коментирам тази тема и без това ситуацията при нас е доста нажежена. -Анастасия Стойчева е родена на 13 ноември 1970 г. в Гоце Делчев -Работи като синоптик в Националния институт по хидрология и метеорология от 2000 година -Завършила е физика във Физическия факултет на СУ “Св. Климент Охридски” и е специализирала метеорология", "date": "2018.09.04", "title": "Анастасия Стойчева, НИМХ: С отстраняването на директора ни БАН блокира работата на института"}
{"url": "https://www.monitor.bg:443/bg/a/view/portugalec-pristigna-v-sofija-za-da-podpishe-s-levski-143414", "text": "\"Левски\" е на път да осъществи солиден трансфер. В София вече е Нуно Рейш, предаде Дарик радио.  Рейш пристига от \"Витория Сетубал\" и е във форма, тъй като вече изигра три мача за досегашния си тим, в който се подвизава бившият играч на \"сините\" Нуно Пинто. Рейш, който играе като стопер и опорен халф пропусна последния мач на \"Витория\", защото бе получил червен картон седмица по-рано.  Визитката на играча е любопитна. Той е юноша на \"Спортинг\", но играе за втория тим. Кариерата му продължава в \"Серкъл Брюж\", където е под наем. После се подвизава в \"Олянензе\", за да натрупа опит във френския \"Метц\".  От там е привлечен в гръцкия гранд \"Панатинайкос\". За един сезон в отбора записва 37 мача и бележи веднъж.  Рейш е на 27 години, роден е в Швейцария и е висок 182 сантиметра.   ", "date": "2018.09.04", "title": "Португалец пристигна в София, за да подпише с \"Левски\""}
{"url": "https://www.monitor.bg:443/bg/a/view/cvetanov-premieryt-prie-ostavkite-no-da-vidim-ns-143415", "text": "Оставките на тримата министри Валентин Радев, Ивайло Московски и Николай Нанков може и да не бъдат приети и те да останат на поста. Това стана ясно от думите на заместник-председателя на ГЕРБ Цветан Цветанов пред bTV. Той посочи, че премиерът е приел оставките им след трагичната катастрофа край Своге, отнела живота на 17 души, но парламентът предстои да ги гласува. \"Премиерът прие оставките, но не сме стартирали процедурата. Парламентът трябва да гласува, когато одобрим заместниците им. \"В понеделник ще има нов коалиционен съвет и тогава ще се влезе в детайли\", посочи той. Цветанов направи паралел с останалите на поста си след оставки министри Теменужка Петкова и Бисер Петков. \"Тогава видяхме настроенията на обществото и след разговори премиерът не продължи процедурата. В понеделник ще водим дискусията. Всеки министър когато полага клетва е с оставката в джоба си, участието във властта не е гарантирано\", коментира той. Има сериозна подкрепа за министър Николай Нанков, посочи зам.-председателят на ГЕРБ. Вчера спонтанно повече от половината кметове са застанали в негова подкрепа, посочи той и добави, че за местната власт регионалният министър е съществена част от управлението на регионите. Премиерът не взима еднолично своите решения, увери Цветанов: \"Това, че някои пресъздава фактите по този начин е друго. В момента всеки един проблем в държавата всеки го адресира до премиера Борисов. Затова съм по-критичен към вицепремиерите и сега всеки работи, но не се дава гласност на това, което се случва\". \"Коалицията е стабилна и продължаваме да изпълняваме програмата си\", увери Цветанов и посочи, че конструкцията на едно коалиционно правителство е винаги под напрежение. По повод вчерашните разговори с Патриотите и появата на Красимир Каракачанов със синя каска, той коментира, че е била добавка към разговора и шега. По думите му има напрежение между партньорите заради липсата на комуникация. \"Разбира се, има напрежение и вероятно това ще продължи и занапред, защото цялостната конструкция на едно коалиционно управление винаги е под напрежения\", каза Цветанов Вчерашното изказване на президента Румен Радев беше посрещнато с критика от Цветанов. Той отрече властта да е прокарвала лобистки закони и посочи, че президентът при всяко публично изявяване търси конфронтация. \"Той няма полезен ход, изпадна във външна изолация, дискредитира се с говореното в президентската кампания. Когато бащата на главнокомандващия казва, че няма проблем, защото няма убит човек, то как президентът говори за законност и справедливост, когато инвалид е изкаран виновен в инцидент с бащата на президента. Бях критикуван, че съм раздавал присъди като министър. Сега най-лесно е да се движим в посока най-приятна за обществото. Ако имаше смъртен случай, той как щеше да се чувства, който е укрил това 9 дни\", посочи той с препратка към инцидента в Харманли.", "date": "2018.09.04", "title": "Цветанов: Премиерът прие оставките, но да видим НС!"}
{"url": "https://www.monitor.bg:443/bg/a/view/avstraliec-izhvyrli-federer-ot-us-open-143412", "text": "Световният №2 Роджър Федерер отпадна изненадващо на 1/8-финалите на турнира от Големия шлем US Open. Маестрото бе отстранен в четири сета от Джон Милман. Австралиецът поднесе най-голямата сензация в мъжката схема на надпреварата, като стигна до успеха над педкратният носител на трофея след обрат - 3:6, 7:5, 7:6(7), 7:6(3). Преди началото на двубоя Федерер бе смятан за абсолютен фаворит срещу 55-ия в света. Милман обаче демонстрира борбеност, непримиримост и изключително стабилна игра и напълно заслужено продължава напред след страхотна битка на “Артър Аш Стейдиъм”, продължила 3 часа и 38 минути.", "date": "2018.09.04", "title": "Австралиец изхвърли Федерер от US Open"}
{"url": "https://www.monitor.bg:443/bg/a/view/karajancheva-ako-se-glasuvat-ostavkite-trimata-ministri-se-vryshtat-v-parlamenta-143413", "text": "Ако се гласуват оставките им, тримата министри Николай Нанков, Валентин Радев и Ивайло Московски се връщат в парламента.  Това каза пред БНТ председателят на НС Цвета Караянчева. Радев, Нанков и Московски подадоха оставки в петък миналата седмица, след като премиерът Бойко Борисов ги поиска заради катастрофата край Своге през август, при която загинаха 17 души. Не са обсъждани нови имена на министри, добави Караянчева. Те са професионалисти, няма да бъдат изгубени за политиката, парламентът ще спечели с тях. Очакваме да видим какво ще се случи, допълни тя.   Председателят на НС отбеляза, че стабилността на коалицията е гарантирана с мандата, който е даден от избирателите. Тя призна, че има проблем в комуникацията между коалиционните партньори и подобни разговори като този вчера, са оздравителни. Караянчева беше категорична, че няма правителствена криза. В новия политически сезон председателят на НС очаква решенията да се взимат динамично.   Надявам се на бързи решения по заседанията на комисията, коментира Караянчева. Тя открои кои са приоритетите на парламента за нови политически сезон.   Законът за пътищата ще се гледа особено с добавката за коланите, които ще станат задължителни за автобусните превозвачи. Ще има дебат в НС, отбеляза Караянчева.  Очакваме октомври в парламента да влезе и законопроектът за хората с увреждания. Продължава работата по законопроекта за социалните услуги, който се очаква да влезе в парламента през ноември. Ще се работи и по административната реформа, продължава съдебната реформа, процесуалните закони и есенната сесия е за Закона за бюджета, отбеляза председателят на НС.", "date": "2018.09.04", "title": "Караянчева:​ Ако се гласуват оставките, тримата министри се връщат в парламента"}
{"url": "https://www.monitor.bg:443/bg/a/view/muzejat-na-sofija-se-razgryshta-v-mineralnata-banja-143389", "text": "Столичната община обмисля разширение на Музея за история на София. Сега той се помещава в южното крило на уникалната сграда на бившата Централна минерална баня в центъра на града. От „Московска“ 33 разкриха пред „Монитор“, че има идея културната институция да се разпростре и в останалата част от банята. Намерението на общината беше другото крило да се превърне в модерен спа комплекс, в който да се използват залежите от минерална вода. През годините обаче от кметството не успяха да открият подходящ инвеститор, който да изгради комплекса. Концесионирането на обекта също не се получи, въпреки няколкото опита да се стартира процедура. Така оставащите около 7000 квадратни метра най-вероятно ще бъдат използвани за културни дейности. Идеята все още е на етап разговори. За да се стигне до осъществяването й, проектът трябва да бъде внесен в Столичния общински съвет, където да ще бъде обсъден и ще се гласува. Сградата на Централната минерална баня в София е открита през 1913 г., като изворите й са се използвали до 1986 г., когато е затворена. През 2014 г. приключи ремонтът на част от сградата и там се нанесе Музеят за история на София. Постоянната експозиция на музея, който разказва за живота в столицата ни през различните епохи, отвори врати през 2015 г. С всяка изминала година интересът към нея се увеличава. През 2017 г. тя е посетена от над 60 хиляди души, а от началото на годината до края на август посетителите са над 40 хиляди. Музеят е подреден така, че посетителите да се чувстват като в модерните европейски културни институции. В залите, посветени на различните аспекти от софийския живот, има мултимедия, която превръща разходката в музея в разходка във времето. Организират се и много тематични изложби, които също имат своите почитатели, както и различни детски програми.", "date": "2018.09.04", "title": "Музеят на София се разгръща в Минералната баня"}
{"url": "https://www.monitor.bg:443/bg/a/view/200-zvezdi-prizovavat-za-spasjavane-na-planetata-143403", "text": "Цели 200 знаменитости от света на шоубизснеса, изкуството и науката, сред които Ален Делон, Пати Смит, Катрин Деньов, Шарл Азнавур и Аниш Капур, отправиха призив за спасяване на планетата. Те отбелязват, че това е най-голямото предизвикателство в историята на човечеството, предаде Франс прес. В статия във в. „Монд“ въпросните актьори, журналисти, писатели, фотографи и учени заявяват, че е време да се погледне сериозно на този проблем. „Преживяваме планетарен катаклизъм, свързан с климатични промени и намаляване на биоразнообразието. Прекалено късно е, за да се смята, че е възможно да се избегнат каквито и да било последствия. Възможно е обаче да се избегне най-лошото. Като се има предвид, че става въпрос за най-голямото предизвикателство в историята на човечеството, политиците трябва да вземат незабавни мерки.“, категорични са подписалите призива. В апела влизат още Еманюел Беар, Изабел Юпер, Изабела Роселини, Ромен Дюри и Джуд Лоу, както и от режисьорите Оливие Асаяс, Иво Ван Хове, Клер Дени, Вим Вендерс, Дейвид Кроненбърг, певицата Мариан Фейтфул, писателя Еманюел Карер и математика Михаил Громов.", "date": "2018.09.04", "title": "200 звезди призовават за спасяване на планетата"}
{"url": "https://www.monitor.bg:443/bg/a/view/naj-moshtnijat-ot-chetvyrt-vek-tajfun-udari-japonija-143418", "text": "Мощен тайфун, смятан за най-силния от 25 години, удари директно Япония и наруши сериозно транспортните връзки и работата на предприятията, предадоха световните медии. Тайфунът Джеби връхлетя във вторник Западна Япония. Местните медии съобщиха за най-малко 6 загинали, като се очакваше броят на жертвите да се увеличи. Единият от тях бе погребан под рухнал под напора на вятъра склад в град Хигашоми. Според японски медии до вторник следобед пострадалите от стихията бяха повече от 160. Танкер пък удари мост, свързващ международното летище Кансаи край Осака и град Идзумисано. Корабът е бил на котва в залива на Осака, но е бил повлечен от бурята към моста. Тайфунът Джеби - 21-ият за сезона в Азия тази година, връхлетя югозападната префектура Токушима на остров Шикоку. Скоростта на съпътстващите ветрове достига на места близо 240 км/ч. В централната му част тя е 160-190 км/ч, което го прави най-мощния от 1993 г. насам, уточни Риута Курора, представител на ведомството. Бяха отменени близо 800 полета. Бяха спрени и много високоскоростни влакове, в това число и влакът стрела между Токио и гарата Шин-Осака. Джеби връхлетя крайбрежието по обед местно време (3 ч. по Гринуич) около южната част на префектура Токушима, на около 600 километра югозападно от Токио. В 16 ч. местно време окото на бурята беше на около 30 километра от Фукуи и се насочваше на север-североизток със скорост 65 километра в час, с постоянни ветрове със скорост 126 километра в час и с пориви, достигащи 180 километра в час. Властите предупредиха, че стихията може да предизвика катастрофални свлачища и наводнения. Синоптиците прогнозират и поройни дъждове. Премиерът Шиндзо Абе отмени обиколка из западните райони и свика кризисно съвещание, по време на което настоя хората \"да вземат предпазни мерки\". Около 300 000 души са получили препоръка да се изтеглят в убежища. Най-малко 50 000 домакинства са останали без ток. Много влакове са спрени от движение. Големите магазини в региона около западния град Осака не работеха. Заводите в най-застрашените зони предупредиха персонала да не идва на работа. Училищата там също останаха затворени. Тайфуни редовно минават през архипелага лятно време, но Джеби може да причини значителни щети в западните региони, съсипани вече през юли от наводнения и гигантски свлачища, причинили смъртта на близо 220 души, отбелязва АФП. 10 човека остават в неизвестност след това най-смъртоносно природно бедствие в страната за повече от три десетилетия.  ", "date": "2018.09.04", "title": "Най-мощният от четвърт век тайфун удари Япония"}
{"url": "https://www.monitor.bg:443/bg/a/view/rejtingyt-na-makron-potyva-143417", "text": "Популярността на френския президент Еманюел Макрон отбеляза забележителен спад от 10 пункта за един месец, предаде Франс прес, цитирайки публикувано днес проучване на социологическия институт Ифоп за сп. \"Пари мач\". Само 31 на сто от французите одобряват дейността на президента, спрямо 41 на сто миналия месец. Премиерът Едуар Филип е загубил 3 на сто, достигайки до подкрепа от 35 на сто. Това е най-ниското равнище на популярност за Макрон от встъпването му в длъжност през май миналата година. Той се представя дори малко по-зле от предишния президент Франсоа Оланд, който имаше популярност от 32 на сто на същия етап от своя мандат, през септември 2013 г., отбелязва Франс прес. Само 32 на сто от французите одобряват икономическата политика на Макрон, а 68 на сто са на противоположното мнение. Само 22 на сто смятат, че той разбира какво ги притеснява. Точно преди почивката си Макрон беше разтърсен от скандала с бившия си телохранител Александър Бенала. Президентът е подложен на постоянни критики от опозицията и трябва да извърши промени в правителството си, засегнато от оставката на популярния министър на екологията Никола Юло. Освен това правителството се занимава от няколко дни с радикални промени в данъчното законодателство. Проучването на Ифоп е извършено онлайн. В него са участвали 1015 души на възраст над 18 години.", "date": "2018.09.04", "title": "Рейтингът на Макрон потъва"}
{"url": "https://www.monitor.bg:443/bg/a/view/stavame-meteorolozi-za-2-g-v-sofijskija-143395", "text": "Независимо каква бакалавърска степен притежаваме, всеки, който иска да придобие нужните знания в областта на метеорологията, може да го направи в рамките на 2 години (4 семестъра) в катедра „Метеорология и геофизика“ във Физически факултет в СУ „Св. Климент Охридски“. Това обясниха представители на факултета по време на Ден на отворените врати на магистърските програми, който се проведе вчера в Алма Матер. Интересуващите се от програмата по „Метеорология и геофизика“ искат да знаят как си направят карта, какво е циклон, да разпознават прогнозата за времето. От катедрата обясниха, че има интерес от страна на водещи прогнозата за времето, които имат желанието да знаят за какво говорят, както и журналисти, които искат да специализират по-тясно в тази област. Друга любопитна магистърска програма от „Физически факултет“ е „Астрономия и популяризация на астрономията“. Тя също е предназначена за неспециалисти и подготвя бъдещи специалисти в обсерваториите само в рамките на 4 семестъра. В тази програма освен познания в областта на физиката и математиката, магистрите имат и три учебни практики – две в Роженската обсерватория и една по „Археоастрономия“. Тя се провежда в светилището Белинташ в Родопите. „Древните светилища имат и астрономически смисъл, защото хората тогава са обозначавали с каменни пирамиди например и издълбани знаци в камъка, за да видим къде точно изгрява слънцето, кога е пролетното и есенното равноденствие. Това е било важно за вярванията им и за земеделските или скотовъдните им практики. Опитваме се да го измерим и опишем отново“, обясни ръководителят на катедрата доц. Евгени Овчаров. По време на изложението присъстваха и представители на различни филологически програми, сред които славянски, класически, испанска, португалска, тюркология, италианска, френска. Интерес представляваше и магистърска програма „Индийско и иранско културознание и обществознание“ от „Факултета по класически и нови филологии“. Тя може да се изучава от завършили двете специалности, както и неспециалисти, за които има уводна година. Около 500 магистърски програми са заложени в план-приема на СУ „Св. Климент Охридски“, обясниха от учебното заведение. Според информацията на сайта на университета шест от тях са изцяло нови – 5 в „Стопански факултет“, 1 в „Исторически факултет“. Около 2300 са магистрите, които се очаква да се запишат, а за да стартира една програма, за повече е необходим минимум от шестима желаещи.", "date": "2018.09.04", "title": "Ставаме метеоролози за 2 г. в Софийския"}
{"url": "https://www.monitor.bg:443/bg/a/view/kakvo-vreme-ni-ochakva-v-sledvashtite-dni-143411", "text": "Днес преди обяд ще преобладава слънчево време. Максимални температури между 27 и 32 градуса по Целзий, в София - около 26 градуса, съобщиха от Националния институт по метеорология и хидрология към Българската академия на науките. Около и след обяд над Западна и Централна България ще се развива купеста и купето-дъждовна облачност. Ще има краткотрайни валежи, придружени с гръмотевици, има условия и за градушки. Ще духа слаб, предимно северен вятър. Атмосферното налягане ще се понижава и ще е по-ниско от средното за месеца. По Черноморието ще е предимно слънчево с временни увеличения на облачността. Ще духа слаб до умерен предимно източен вятър. Максималните температури ще са между 28 и 30 градуса. Температурата на морската вода е 26-27 градуса. Вълнението на морето ще бъде 1-2 бала. В планините около и след обяд ще се развива купеста и купето-дъждовна облачност. Ще има краткотрайни валежи от дъжд с гръмотевици. Ще духа до умерен вятър от запад-северозапад. Максималната температура на височина 1200 метра ще е около 21 градуса, на 2000 метра - около 14 градуса. В средата на седмицата от северозапад ще нахлуе сравнително по-хладен въздух. В сряда на много места ще превали и прегърми. Дневните температури ще са от около 22 градуса в отделни райони в Западна България до към 30 градуса на изток. В четвъртък облачността ще е променлива, краткотрайни превалявания ще има на малко места. Вятърът ще остане северозападен и преобладаващите максимални температури ще са между 24 и 29 градуса.", "date": "2018.09.04", "title": "Какво време ни очаква в следващите дни?"}
