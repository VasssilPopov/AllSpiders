{"url": "http://www.monitor.bg/bg/a/view/kim-tora-e-novijat-premier-na-katalunija-99503", "text": "Каталунският парламент избра твърдолинейния сепаратист Жоаким (Ким) Тора за нов регионален премиер, предадоха агенциите. С това приключва над шестмесечен период на вакуум във властта и се създават условия за нова конфронтация между областта и Мадрид. Ким Тора е бивш адвокат по корпоративни дела, ръководил някои от видните неправителствени организации, подкрепящи отделянето на Каталуния от Испания. Той се зарече да създаде независима каталунска република, която да бъде управлявана от отстранения му предшественик на премиерския пост Карлес Пучдемон. Пучдемон е в Германия и води съдебна битка срещу екстрадирането си в Испания, където е издирван за злоупотреба с публични средства и организиране на бунт с цел отделяне на Каталуния от Испания. Тора беше избран днес с 66 гласа \"за\" и 65 \"против\" на втория тур от гласуването на кандидатурата си, след като тя не успя да събере абсолютно мнозинство на първия тур в 135-местния парламент. В гласуването четиримата депутати на крайнолявата и извънсистемна партия \"Кандидатура за народно единство\" гласуваха \"въздържал се\", което позволи на Тора да събере повече гласове \"за\", отколкото \"против\". Веднага след като беше избран, Тора заяви, че една от целите на управлението му ще бъде да върне Пучдемон като \"законен премиер\" на Каталуния. Петдесет и пет годишният политик обеща и да създаде \"държавен съвет в изгнание\" и да свика учредително събрание, което да подготви конституция за новата каталунска република. \"В тази република всеки ще спечели права\", каза Тора в реч преди гласуването. \"Никой няма да загуби права. Републиката е за всекиго, без значение за кого е гласувал.\" В Туитър Пучдемон поздрави Тора за избирането му. \"Поздравявам Ким Тора, многоуважаемия председател на Каталунския женералитет (регионалното правителство). Култура и свобода, република и демокрация. Топла подкрепа и безгранична благодарност! Да живее Каталуния!\", се казва в съобщението. Каталунското сепаратистко движение предизвика една от най-тежките политически и институционални кризи в Испания от десетилетия. Централната власт в Мадрид е поставила под пряко управление Каталуния, откакто правителството на Пучдемон обяви едностранно независимост въз основа на резултатите от обявения за незаконен референдум за независимост през октомври. Безпрецедентната испанска интервенция би трябвало да приключи, когато в следващите няколко дни Тора и кабинетът му встъпят в длъжност. Но испанските власти предупредиха, че контролът може да бъде върнат, ако новото регионално правителство наруши закона. Испанският премиер Мариано Рахой заяви, че не му се е харесало това, което е чул днес в каталунския парламент, но добави, че оценката му за Тора ще зависи от действията му. \"Ще заложим на разбирателството в името на това да гледаме напред\", каза Рахой пред репортери в Сеговия. \"Но ще го кажа и съм убеден: ще направя така, че да бъдат зачитани законът, испанската конституция и останалите елементи от испанската правна система.\" Кабинетът на Рахой обяви, че ще има среща с лидерите на двете основни опозиционни партии на национално равнище - генералния секретар на Испанската социалистическа партия Педро Санчес и Алберт Ривера от либералите от формацията \"Гражданите\". Миналата година и двамата лидери разрешиха на консервативния кабинет на Рахой да постави Каталуния под пряко управление в отговор на едностранно обявената независимост. Според проучванията 7,5-милионното население на Каталуния е разделено поравно по въпроса дали областта трябва да се отдели от Испания. Голямо мнозинство иска той да бъде уреден чрез референдум, който според сегашния закон само централното правителство може да одобри.", "date": "2018.05.14", "title": "Каталуния се сдоби с премиер, който не е Пучдемон"}
{"url": "http://www.monitor.bg/bg/a/view/arhiereite-ni-otkazaha-da-otidat-v-ohrid-99497", "text": "Архиереите ни отказаха да отидат в Охрид на 24 и 25 май, за да участват в честванията по повод 1000-годишнината от Охридската архиепископия. Те взеха решението си на днешното заседание на Светия синод, съобщиха от там. Владиците са били поканени от главата на Македонската православна църква архиепископ Стефан. Мотивът им е, че МПЦ е в схизма, което означава, че духовници от самостоятелна и призната църква нямат право да служат с нейни представители. Заседанието на синода днес е минало без участието на патриарх Неофит, който все още е в болница за възстановителни процедури. Вместо него заседанието е председателствал Сливенският митрополит Йоаникий, който е най-старши по възраст сред членовете на синода. На заседанието е било разгледано предложение на Пловдивския митрополит Николай, да поснети Македония за тържествата заедно със Старозагорският митрополит Киприан, който е председател на комисията, която работи от страна на БПЦ за вдигане на схизмата от Македонската църква.Предложението на дядо Николай е било с тях двамата да пътува и главният секретар на синода епископ Герасим.Владиците обаче категорично са отказали тримата да пътуват за тържествата в Охрид.", "date": "2018.05.14", "title": "Архиереите ни отказаха да отидат в Охрид "}
{"url": "http://www.monitor.bg/bg/a/view/sbivaneto-prodyljava-i-sled-kato-monaha-namushkva-mitko-ochevidci-zasneli-ubijstvoto-v-shumen-detski-glas-byrzo-na-112-toj-shte-umre-99506", "text": "Дете, което се е намирало на пл. \"Гривица\" на метри от меллето между Велико Лефтеров - Монаха Велико и двама братя роми, е записало видеоклип, който показва и, може би, последните секунди от живота на 28-годишния Митко Боянов. Драстичните кадри, които се размиват към края, където Митко вече се е свлякъл на земята, са качени в профила на сайта СтрелаБГ във фейсбук. Операторът с телефона е стоял на около 25-30 метра от сбиването. Качеството не е идеално, но се вижда, че Митко Боянов вече се държи за сърцето, но е прав и дори успява смъртоносно ранен да запрати тухла по убиеца си. Монаха е паднал на земята, Наско Боянов го удря, а през това време страничен свидетел се втурва да ги разтървава. Монаха се изправя, втори път посяга към кръста си и с нож отново се засилва към жертвата си. Наско псува и замерва Велико с тухла. В този момент се чуват детски гласове, които хлипат, едното дете: Митко се свлича до контейнера до близката градинка, тук видеото вече е замъглено. Мъжки глас казва: \"Голям зор,  голяма работа!\" \"Е какво стана, бе?\" пита едното дете, а друго отговаря: \"Тоз го убиха май!\". Мъж се вайка: \"Оле, легна\", а дете добавя: \"Ужас\". Кадрите мигновено станаха повод за дискусии в социалната мрежа. Според част от потребителите записът показва, че Монаха е действал при самоотбрана, но всъщност поне в този запис липсва предисторията. Монаха е задържан за 72 часа с прокурорско постановление и се очаква във вторник да бъде поискана постоянна мярка за неотклонение \"Задържане под стража\".", "date": "2018.05.14", "title": "Дете заснело убийството в Шумен"}
{"url": "http://www.monitor.bg/bg/a/view/zashtoto-sme-kompleksari-99500", "text": "Защо трябва да задължаваме някого да се грижи за собствената си безопасност? Защо трябва да се глобява шофьор, който си върши работата – да шофира, но не следи дали 40 души зад него ги е еня за живота им? Защо трябва да се правят акции за спазване на правилата, когато те трябва да си се спазват така или иначе? Защо трябва да се проверяват фирмите дали дават почивка на шофьорите си, когато такива са регламентирани в няколко законодателства? Защо трябва да се избиваме по пътищата и да гинем като пилци, когато мисията ни е да живеем? Защо трябва да чакаме Европа да въведе някоя рестрикция, за да започнем да я спазваме? Защо трябва да сме животни, когато можем да бъдем хора? Защо трябва да гледаме в цифрите, когато можем да виждаме животите в тях? Защо трябва да правим по няколко хиляди катастрофи, когато просто можем да внимаваме? Много въпроси, а един отговор. Отново си задаваме тези въпроси след поредната акция на КАТ. Защото сме безцеремонни, безпардонни, неграмотни, невъзпитани, комплексирани. И всички ние сме на пътя. Пътят, на който живеем, за да умрем и умираме, защото ни се живее.  ", "date": "2018.05.14", "title": "Защото сме комплексари"}
{"url": "http://www.monitor.bg/bg/a/view/bg-jastija-s-bio-produkti-za-evroliderite-na-sreshtata-v-sofija-99498", "text": "Традиционни български ястия, приготвени с продукти от родни био производители, ще бъдат поднесени на ръководителите на 28-те държави членки на ЕС у нас в рамките на срещата за перспективите пред Западните Балкани на в София, която ще се проведе в четвъртък. Евролидерите ще пристигат ден преди форума и ще се срещнат на неформална вечеря по покана на председателя на Европейския съвет Доналд Туск домакина Бойко Борисов, уточниха от министерството за БГ председателството на ЕС. За тях са организирани и официален обяд на следващия ден в НДК, както и официална вечеря в „София Тех Парк“ при пристигането им у нас. „В менютата сме се постарали да използваме в най-голяма степен местни продукти, обработени по традиционно български начин“, каза главният готвач Борислав Паунов. На масата по време на официалния обяд ще бъдат сервирани три вида салати, а основни блюда са баница с трюфел, боб, леща и терина от дроб и ярешко роле с пресни картофи, сирене и горски гъби. Десертът пък е мляко с горски плодове и козунак с рози. По време на вечерята пък европейските лидери ще опитат като предястие трилогия от салати-„Шопска“, „Снежанка“ и „Зелена“, предястието е вариация на кюфтета с лютеница и пържени картофи, а основното е биволско бонфиле от ферма в Стара планина със сос от български черни и бели трюфели, пюре от земна ябълка и пащърнак, гарнирани с бейби моркови. За десерт главният готвач е приготвил класически ореховки, обогатени с кисело мляко и рози и мус от малини и ягоди. „Това е моя интерпретация, която ще придаде на вкуса цветност, свежест и многопластовост“, обясни шеф Паунов. Той поясни, че менюто лесно се адаптира за вегетарианците и гостите с хранителни алергии.", "date": "2018.05.14", "title": "БГ ястия с био продукти за евролидерите на срещата в София"}
{"url": "http://www.monitor.bg/bg/a/view/bylgarija-sys-svoi-predlojenija-za-prevozvachite-sled-sreshta-pri-borisov-s-evrokomisarja-violeta-bulc-nasrochenite-za-chetvyrtyk-protesti-na-bransha-ostavat-99502", "text": "България ще има възможност да направи свои предложения по подготвяния от ЕК пакет за мобилност за транспортния сектор, срещу който се надигнаха родните превозвачи. Това стана ясно след тричасова среща в МС на премиера Бойко Борисов с еврокомисаря Виолета Булц и представители на бранша.  От думите на Булц се разбра, че не е постигнат консенсус. Тя обясни, че е важно да има диалог, но коментира, че ако се запазят настоящите правила, вместо рестриктивните предложения, предвиждащи например шофьорите да се прибират по родните места Булц обясни, че ЕК ще съфинансира охраняемите паркинги, на които тираджиитте ще могат да оставят камионите си. По думите й до половин или една година ще продължат преговорите по пакета. На свой ред превозвачите обясниха, че ще защитават правата си и в сряда ще излязат с конкретни решения за насрочените за четвъртък протести. След срещата транспортният министър Ивайло Московски отчете, че 17% от БВП идва от транспортния сектор. Затова притесненията на засегнатите страни трябвало да се вземат под внимание. Родните превозвачи от своя страна благодариха на премиера, като заявиха, че за първи път виждат диалог, но въпреки това обяви, че ще протестират. Причината-не много зависело от комисар Булц, с която разговоряха близо три часа. Тя от своя страна призна, че в сферата. Затова се надявала на диалог и консенсус още по време на Българското председателство на ЕС. „Българките шофьори, които работят в Европа, са добри и много западни компании ги искат“, заяви пък по-рано през деня Борисов. И добави: \"А после да си говорим за конкурентоспособност и да вървим на една скорост… Ще имат доста тежък разговор с мен в тази посока.\".", "date": "2018.05.14", "title": "България със свои  предложения за превозвачите   "}
{"url": "http://www.monitor.bg/bg/a/view/kriem-zad-granica-13-svideteli-sreshtu-mafijata-davat-pokazanija-sreshtu-narkobosove-i-gangsteri-supersekretna-slujba-gi-pazi-99504", "text": "13 свидетели срещу мафията са получили закрила зад граница, след като са дали показания по тежки разследвания у нас. Това става ясно от годишния доклад за дейността на прокуратурата, който беше оповестен в понеделник. В документа се посочва, че бюрото за защита е осигурило сигурността на 31 лица у нас по 13 дела за защита плюс общо 13 защитени лица, скрити в чужбина, по 5 дела за защита. От доклада на прокуратурата става ясно, че през 2017 година четири лица в риск (най-вероятно свидетел срещу мафията и неговото семейство) по дело за защита в чужбина са поискали сами да напуснат програмата.", "date": "2018.05.14", "title": "Крием зад граница 13  свидетели срещу мафията"}
{"url": "http://www.monitor.bg/bg/a/view/akrapovich-shansovete-za-evropa-sa-fifti-fifti-99487", "text": "„Локомотив“ (Пловдив) срещу „Черно море“ ще бъде финалът за седмото място в Първа лига. Това стана ясно, след като „смърфовете“ елиминираха „Славия“ след победа с 3:0 на реванша и 3:1 в първата среща. Преди това „Черно море“ се справи със „Септември“. Двата мача са на 16 и 19 май, а първата среща е във Варна. Победителят от този сблъсък ще получи шанс да играе срещу третия в класирането („Левски“ или „Берое“) в бараж за класиране в Лига Европа. Преди мачовете треньорът на „Локомотив“ Бруно Акрапович заяви, че шансовете са равни. „За „Черно море“ знаем всичко, имаме доста информация от последния ни мач, изобщо знаем се. Шансовете са \"фифти-фифти\", казвам го още преди мача. От този двубой не зависи дали сезонът на „Локомотив“ е бил добър. В повечето от мачовете ни бяхме по-добрият отбор. Имахме драматични мачове, имахме добри и по-слаби мачове. Селекцията също не зависи от евентуалното класиране за Лига Европа“, коментира Акрапович.", "date": "2018.05.14", "title": "Акрапович: Шансовете за Европа са фифти-фифти"}
{"url": "http://www.monitor.bg/bg/a/view/ludogorec-testva-nigeriec-s-meraci-za-mondial-2018-99488", "text": "Нигерийският нападател Джуниър Локоса ще изкара пробен период в „Лудогорец“, съобщиха от клуба. 24-годишният футболист е водещ голмайстор на страната си в елитното първенство, като през настоящия сезон е реализирал 18 попадения за „Кано Пиларс“. Локоса пристига утре в Разград, като нападателят ще тренира известно време с втория отбор на \"орлите\". Ако успее да впечатли Димитър Димитров-Херо, ще последват преговори за привличането му за постоянно и преминаването му в първия отбор. 24-годишният Локоса се гласи и да играе на световното в Русия. Голмайсторът има шанс да попадне в разширения състав на Нигерия за Мондиала, който трябва да бъде обявен в близките дни. В същото време беше финализирано привличането на първото ново попълнение. Футболистът на „Локомотив“ (Пловдив) Димо Бакалов подписа договор с българския шампион и вече официално е част от тима. Той ще се присъедини към подготовката на „Лудогорец“ в началото на месец юни. Обстановката в Разград е добре позната на Бакалов, който е защитавал цветовете на клуба и е шампион на България.", "date": "2018.05.14", "title": "„Лудогорец“ тества нигериец с мераци за Мондиал 2018"}
{"url": "http://www.monitor.bg/bg/a/view/radoslava-nenova-kakvoto-i-da-se-sluchi-bojan-veche-e-legenda-samo-golemite-dushi-ostavat-v-istorijata-malkite-imat-samo-2-minuti-prevyzhodstvo-99496", "text": "  - Вярно е, че спасителите са на работа там, но според мен не бива да загиват други хора. Става дума за човешки живот и той не се измерва с парите. От лагер 3 към върха е най-стръмната и опасна част и ако някой ще пострада, то ще е точно в този район. Освен това, там няма да намерят Боян жив - ако е паднал точно там или е претърпял какъвто и да е инцидент. Това обезсмисля жертвата на шерпите и на китайските алпинисти. Знаете, че има акция и от двете страни. Разбрахме се на слизане да проверяват странични маршрути, отклонения, цепнатини, но не и да поемат риск за собствения си живот. Много държа на това. В началото някак си не реагирах с уговорките „всичко и на всяка цена“, но с времето осъзнах, че не бива да плащам с още една жертва. - Всъщност след това място следва най-стръмната част на върха. Точно тя е рискова, защото е полегата, доколкото знам от алпинисти. Аз не съм била никога там и не мога да говоря от личен опит, а само по разкази на други хора. - Хеликоптери не летят и доколкото знам, времето се влошава. Очаква се да вали сняг. Така че хората, които са слизали надолу, са обикаляли по странични места, около лагер 2 и лагер 3. Разглеждахме и сателитните снимки, които показват всякакви евентуални отклонения. Това вече има смисъл повече от изкачването. Все още не са ми се обаждали, за да ми кажат как е завършил денят. Но щом не са го направили, това означава, че отново не са открили Боян. - Намерен е някъде около лагер 3, но не съм много сигурна. Реално погледнато, тази информация не помага особено за самото разследване. Има вероятност да е паднал случайно. Освен това Боян може да изкара дни наред без инсулин, това не е ключово. - Инсулинът намалява захарта, а на такова място тя не се покачва, защото когато тялото е в спортен режим, то черпи захар от нея. Тогава няма как да се покачи. Така че по никакъв начин това не е ключово за състоянието му. По някаква причина е паднал. Това може винаги да се случи. Той е изключително педантичен, просто понякога се случва, може да е изпуснал нещо. - Да, той е много стриктен. Иска всичко да е точно. Дори когато се чухме последно, той изтъкна, че е в топформа. - Чухме се на 28 април, а на 29 април е тръгнал да се изкачва рано сутринта. - Не съм сигурна, според мен явно са имали някаква уговорка да се догонят по трасето или на слизане. Много често хората тръгват по отделно, а по пътя се групират. Всеки се движи с плана си, но в случая явно е станало разминаване. Може останалите да са решили да изчакат един ден, нямам информация. Имало е и такива случаи. - Мога само да гадая. Не съм питала останалите момчета защо всъщност не са тръгнали заедно. Не бих казала, че Боян избягва другите, просто си следва неговия план. Дори и някой да се откаже, той си следва плана. Така че не мога да преценя какво е станало. - Следва си свое темпо. Обича да действа сам, но винаги има някой, който е на близко разстояние и вечер може да са заедно в палатките. За първи път остава сам. Предполагам, че причината за това е, защото този връх е по-слабо изкачван. - Дъщеря му Тея живее в Швейцария. Поддържаме връзка, казвам й част от нещата, така че е в течение какво се случва. Нормално е да е под напрежение. Малкият ни син все още вярва, че все още Боян ще бъде намерен. Все още не се е огънал. - Не бих казала. Чувстваше се уверен в силата си. А на такова място е важно да си физически подготвен. Той е много педантичен, всичко беше изчислено, подредено. Нямаше страхове за грешки. Не е чувствал, че няма ресурс, за да стигне върха. Дори някъде четох, че е бил в много лоша физическа форма, което е нелепо. Истината е, че той не е спирал да е в добра форма, не е преставал да се подготвя за тези моменти. - За страхове не сме говорили, не се концентрираше върху това. Мечтали сме си, когато всичко приключи, да измислим нещо интересно. Да речем, на старини да отидем да живеем в резерват в Африка. Не е имало планове нещата да приключат рано. Не сме мислили върху този вариант. - Да, ние често ходим на планина. Харесва му. Често се изкачваме през зимата. - Предполагам, че ще уточня това довечера. Хора остават в района, те го правят и за себе си, но и за него. Няма да останат слепи за случая. Но тепърва ще се разберем какво следва. И то от китайска страна. Доколкото знам, със слизането непалците приключват. Тяхната част по-скоро беше свързана с хеликоптера. - Може би ни научи да живеем със страст и да вземем с пълни шепи всеки един момент, да се усещаш жив, да не се огъваш пред трудностите. Напук на всички болести искаше да докаже, че е здрав. Не може да имаш живот без страст. Това го направи и доста ярък като човек. Виждам колко много хора чакат новини за него. - Дори не мисля, че проблемът е в това, че някой определя постъпката като безразсъдна. Сигурно тези хора биха реагирали по същия начин и в други ситуации. Може би са много нещастни в техния си живот и имат своите 2 минути на превъзходство, когато се изрекат лоши неща за човек, който всъщност не им е направил нищо лошо на тях самите. Хората, които ми помагат по всякакъв начин, може да не са съгласни с него, да не смятат, че е герой. Но по някакъв начин ги е докоснал. Това ще отмине, но в историята остават само големите души. Малките имат две минути на превъзходство и след това изчезват. Каквото и да се случи, Боян вече е легенда, защото той докосна много хора.  ", "date": "2018.05.14", "title": "Радослава Ненова: Каквото и да се случи, Боян вече е легенда"}
{"url": "http://www.monitor.bg/bg/a/view/opitvat-se-da-sruti-dyrjavata-za-da-mogat-da-ja-upravljavat-i-grabjat-oligarsite-v-zadkulisen-zagovor-sreshtu-bylgarija-prokopiev-koordinator-1-na-falshivite-novini-pravi-krygla-masa-za-da-prepere-propagandata-na-fabrikata-99491", "text": "Българската олигархия, начело с координатора на Фабриката за фалшиви новини Иво Прокопиев, организира грозен заговор срещу България. Целта е държавата да остане в блатото, всички власти да бъдат дискредитирани и по този начин задкулисната им мощ да се засили, за да могат хора като Прокопиев еднолично да свалят и да назначават правителства в тяхна угода.   Олигархичната банда, която клати държавата, отдавна се саморазкри. Израсналите под крилото на Иван Костов и благодарение на престъпната приватизация в неговия мандат олигарси като Иво Прокопиев, Огнян Донев, Сашо Дончев и Цветан Василев открито работят заедно. Разградският олигарх получи на тепсия „Каолин“ и „Дамяница“ от Драгалевския лаборант. На Донев бе връчен монополът над лекарствената индустрия. Дончев бе инсталиран на кранчето на синьото гориво към държавата, а Василев се сдоби с банка. Освен политици, магистрати, обществени глашатаи и професионални протестъри с парите, ограбени от държавата, „Капитал“, „Дневник“, „Медиапул“, „Клуб Z“ и „Фрогнюз“ са основните остриета на Фабриката за фалшиви новини, която манипулира общественото мнение в тяхна полза. Като самозван диктатор на общественото мнение Прокопиев е поел ролята на координатор на Фабриката за фалшиви новини. В стенограмите „АРГО-гейт“ неколкократно лъсна как олигархът раздава задачи на политици какво да говорят, кога да ходят в послушни тв предавания, а също и на журналисти от уж конкурентни медии, като Иван Бедров, какви гледни точки да защитават. Главен ковчежник на престъпната шайка, пак от „АРГО-гейт“, безспорно бе доказано, че е мустакатият български вариант на Бърни Мадоф – Цветан Василев. С милиардите, откраднати от вложителите в КТБ, Василев охотно финансира всевъзможни пропагандни кампании, целящи да разрушат доверието в институциите и да му издействат бягство от правосъдието. Заговорът срещу държавата върви по След като марионетните им политици като Христо Иванов и Радан Кънев не можаха да се докопат до парламента, във Фабриката за фалшиви новини тече непрестанна кампания как всички депутати са маскари и умните и красиви партии са „извънпарламентарна опозиция“. Маскирана като критика към властта, тази опорна точка е нищо друго освен чист лобизъм в полза на мимикриращи инженерни политически проекти, финансирани от същите олигарси, които финансират и хвалещите ги медии. В съдебната система от години тече черна кампания конкретно срещу прокуратурата, на която са клиенти и четиримата горепосочени олигарси. Само в последния си брой „Капитал“ посвети шест страници на защитната теза на адвокатите на БГ Мадоф, представени като журналистически анализ. През последните месеци, откакто България председателства Съвета на ЕС, изпълнителната власт непрестанно е обект на фалшиви новини как е в изолация и се отдалечава от ЕС и НАТО. Докато премиерът Борисов е личен гост на френския президент Еманюел Макрон, а германският канцлер Ангела Меркел му благодари за свършеното по темата „Западни Балкани“, „Капитал“ и „Медиапул“, наред с платени глашатаи като Огнян Минчев и Илиян Василев, обясняват как западните ни партньори му „дърпали ушите“ и му „размахвали пръст“. За да не остане незасегната сфера от заразата от фалшиви новини, пръскана от кръга „Капитал“ и присъдружните им сайтове, те Ярко доказателство за двуличието на Прокопиев и компания са класациите за свобода на словото. От една страна, проучването на „Репортери без граници“, което ни отрежда 111-о място, беше широко тиражирано. В същото време Прокопиев скри изследването на „Икономист“, което нарежда страната ни на 49-о място по свобода на словото, защото тази подредба не отговаря на опорните точки на пропагандната му машина. Сега, в най-важната седмица на европредседателството ни, когато в България ще се събере целият държавен елит на ЕС, Прокопиев готви нова срамна атака срещу страната ни. В деня преди срещата ЕС-Западни Балкани ведомственият Съюз на издателите олигарси, заедно с присъдружното НПО Асоциация на европейските журналисти са подмамили няколко международни медийни организации за конференция, посветена на свободата на словото. Никак не е изненадващо, че в панела, посветен на България, докладчик ще бъде дежурният глашатай на Фабриката Александър Кашъмов. Макар че не е експерт по медийните теми, той вече веднъж се опита да пробута  на комисията на Европейския парламент по граждански свободи, правосъдие и вътрешни работи (LIBE). След като твърденията му бяха проверени обаче, от комисията не включиха доклада му в проекторезолюцията за медийната среда, която беше гласувана в ЕП преди седмици. Компания на Кашъмов пък ще прави служителят на олигарха Огнян Донев Иван Бедров. Той е модератор на дискусията за България, но най-срамното е, че е представен като „разследващ журналист“. Всъщност Бедров бе един от главните герои в „АРГО-гейт“, където на маса с политици, бизнесмени и журналисти от „конкурентни медии“ чертаеше тайни планове как да обслужи политическия проект на Христо Иванов. На практика този, когото Прокопиев е избрал да модерира дискусия за свободата на словото в България, не е никакъв журналист, а политически пиар и пропагандатор.", "date": "2018.05.14", "title": "Олигарсите в задкулисен заговор срещу България"}
{"url": "http://www.monitor.bg/bg/a/view/bez-fenski-shestvija-iz-sofija-za-poslednoto-vechno-derbi-chakat-10-hiljadi-na-stadiona-volen-chinkov-sviri-macha-99489", "text": "Добра новина за трафика в София съобщиха от СДВР преди последното вечно дерби между „Левски“ и ЦСКА-София. „Сини“ и „червени“ излизат за шести път този сезон на Националния стадион в двубой от предпоследния кръг на Първа лига. Срещата е във вторник от 18:30 часа и ще се предава по „Диема Спорт“. Двубоят е с различен залог за двата тима. „Левски“ се бори за третото място, за да си осигури класиране на евробараж, а ЦСКА-София ще играе само за честта си, след като отдавна се бетонира на второто място. От СДВР обявиха, че за това вечно дерби няма да има организирани шествия на запалянковци. От полицията са преценили, че няма нужда да се натоварва допълнително трафикът в столицата в час пик. Така феновете на „Левски“ и ЦСКА-София ще се придвижват свободно до стадиона. От полицията обаче припомниха, че по традиция все пак ще има ограничения в движението на автомобили около стадион „Васил Левски“, като забраната няма да важи за градския транспорт. Останалите мерки за сигурност също са класически – ще се следи стриктно за пияни, дрогирани, носещи опасни предмети или със забрани за посещение на спортни мероприятия фенове. Вратите на стадиона отварят в 16:30 часа, като от СДВР призоваха феновете да не чакат последния момент, за да няма струпване по входовете. Такава опасност обаче изглежда минимална, след като от „Левски“ обявиха слаби темпове на продажба на билетите. Очаква се на трибуните да има едва около 10 хиляди зрители, което ще бъде двойно по-малко от последните издания на сблъсъка между „сини“ и „червени“. Главният секретар на МВР Младен Маринов пък разкри, че са открити родителите на двете деца, които скандализираха по време на финала за Купата на България между „Левски“ и „Славия“. Маринов обаче не уточни какви санкции ще понесат родителите, уточнявайки само, че „са взети всички необходими мерки“. Междувременно от БФС обявиха името на рефера, който ще ръководи вечното дерби. Това е Волен Чинков, за когото това ще бъде дебют като главен съдия на мач между „Левски“ и ЦСКА-София. Досега в кариерата си Чинков, който този сезон на два пъти беше наказван заради груби грешки в полза на „Лудогорец“, имаше единствено участие като четвърти съдия на мач между „сини“ и „червени“ - победата с 2:0 за „Левски“ в първия полуфинал за Купата на България.", "date": "2018.05.14", "title": "Без фенски шествия из София за последното вечно дерби"}
{"url": "http://www.monitor.bg/bg/a/view/5-mln-lv-otpuska-dyjavata-za-npo-ta-99493", "text": "Пет милиона лева от ОП „Развитие на човешките ресурси“ ще бъдат насочени към неправителствени организации, които развиват иновативни социални услуги за хора от уязвими групи, каза зам.-министърът на труда и социалната политика Зорница Русинова. Целта е да се разработят проекти, с които да се разширят  възможностите им за независим живот и работа. \"Иновативността и въображението на неправителствения сектор са ключът към най-вярната рецепта за по-добра образователна и социална интеграция на ромите“, коментира Русинова. Тя акцентира още върху ролята на местните власти, които познават естеството на проблемите на малцинственото население. Двете основни теми, които трябва да са в център на дебатите според нея са преодоляване на бедността и сегрегацията. До момента в различни схеми по Оперативната програма „Развитие на човешките ресурси“ са включени общо 7 269 роми, а по „Младежка заетост“ са наето 681. 3 932 е броят на младежите до 29 години, които са били интегрирани по програмата за заетост.", "date": "2018.05.14", "title": "5 млн. лв. отпуска дъжавата за НПО-та"}
{"url": "http://www.monitor.bg/bg/a/view/otkriha-novi-sledi-ot-bojan-petrov-99494", "text": "Екипът от шерпи се върна в базовия лагер днес следобед, след като не успяха да намерят алпиниста Боян Петров. Те обаче открили някои важни доказателства, материали и оборудване, вероятно използвани от Боян. Това съобщиха преди минути на официалната страница на спасителния екип Dream Wanderlust.  Целият специлизиран екип анализира всички материали, събрани по време на операцията. През целия ден са се опитвали да излетят с хеликоптер от летището в Катманду, но заради лошото време, не са успели. Все пак се надяват довечера или утре да стигнат до базовия лагер.  От докладите, предоставени от спасителния екип, ще зависи и посоката на търсене.  \"Все още се опитваме да стигнем до базовия лагер. Но за съжаление не се случи и един час благоприятно време за летене. След като съберем доказателствата от шерпите, отново ще се опитаме да подновим търсенето. Надявам се да имам ясна картина в рамките на 24 часа\", каза ръководителят на хеликоптерния екип.   ", "date": "2018.05.14", "title": "Откриха нови следи от Боян Петров   "}
{"url": "http://www.monitor.bg/bg/a/view/kzk-otrjaza-idejata-za-minimalni-ceni-v-hotelite-99490", "text": "Въвеждането на минимални цени в хотелите ще ограничи конкуренцията, се посочва в становище на Комисията за защита на конкуренцията (КЗК) по повод предложението на министерство на туризма. Според комисията минималните цени не могат да бъдат гаранция нито за качество, нито за спазване на изискванията за съответната категория хотели, нито, че хотелиерите биха инвестирали тази допълнителна печалба в повишаване на качеството на предлаганите услуги. КДК припомнят, че цените зависят от много други фактори, освен категорията, поради което е практически невъзможно да бъде определена една минимална цена за категория, която да е адекватна за всички случаи. Най-добрият начин за определяне на цените е това да става в резултат на естествените пазарни механизми, които отразяват пресечната точка между търсенето и предлагането. Освен това, е много вероятно определянето на минимални цени да доведе до отлив на туристи и съответно да постигне точно обратния на търсения ефект, а именно понижаване на приходите на хотелите. Предоставените от МТ данни за заетостта на хотелите показват постоянно и значително незапълване на капацитета на местата на настаняване и са индикация за наличие на свръхпредлагане. Целта на конкуренцията е да се стимулира ефективността чрез предлагане на по-качествени услуги на по-ниски цени с цел привличане на повече клиенти. Високо качество на предлаганите услуги по настаняване може да бъде осигурено чрез контрол по отношение на спазването на изискванията за съответната категория. Важно значение за противодействие на т.нар. „сив сектор“ се очаква да има бъдещата Единна система за туристическа информация (ЕСТИ), даваща възможност за обмен на данни в реално време по защитени канали между МТ, НАП, МВР, общините и хотелските рецепции.", "date": "2018.05.14", "title": "КЗК отряза идеята за минимални цени в хотелите"}
{"url": "http://www.monitor.bg/bg/a/view/ot-1-uli-poskypvane-na-gaza-s-16-vdiga-cenata-na-toploto-99492", "text": "Поскъпването на природния газ с около 16%, което най-вероятно ще бъде поискано от „Булгаргаз“, ще доведе до неминуемо до ръст на цените на топлоенергията. Според председателя на КЕВР Иван Иванов след като петролът в последно време скок от 20 на сто, то подобно искане е реално. „От 60 долара за барел допреди няколко месеца сега цената вече е 77 долара“, коментира той. По думите му, в случай че тенденцията се запази, ще се увеличи цената на природния газ, а оттам и на топлоенерегията и високоефективната електрическа енергия, произвеждана от когенерациите. „Върху цените на газа българското правителство и КЕВР не могат да влияят, защото те се определят от доставчика „Газпром“, поясни той. Според Иванов с колко би поскъпнала топлоенергията ще стане ясно в края на юни. Преди това обаче трябвало да се изчака официално „Булгаргаз“ да подаде заявление за цените от 1 юли, като през този период внимателно ще следим цената на свободния пазар на петрола и на природния газ.  ", "date": "2018.05.14", "title": "От 1 юли поскъпване на газа с 16% вдига цената на топлото"}
{"url": "http://www.monitor.bg/bg/a/view/agent-akademik-zabyrka-peevski-v-lyji-i-za-mvr-99495", "text": "Докато изданията на Прокопиев са заети с организирането на  за свободата на словото навръх срещата на върха на ЕС в София, функциите на основен рупор на Фабриката за фалшиви новини са поети от сайта на агент Академик на ДС Огнян Стефанов. След като в неделя финансираният от банкера беглец Цветан Василев и функциониращ като личен негов пресцентър „Фрогнюз“ пусна абсурден прочит на директивата на ЕП за прозрачност в медийния сектор, вчера интернет страницата забърка поредната фалшива новина по адрес на депутата и наш издател Делян Пеевски. Сайтът публикува тлъстата лъжа, че Пеевски кадрувал в МВР. Типично в стила на комунистическите тайни служби и техните доноси, в публикацията са забъркани истински имена, препрани от други медии на Фабриката за фалшиви новини манипулации и са гарнирани със стопроцентови лъжи. Някакви хора били приближени на Пеевски, тях щели да ги назначават на мястото на други хора, а пък трети хора щели да им помагат и въобще, ако си направи човек труда да изчете текста докрай, ще остане с впечатлението, че нашият издател едва ли не назначава и чистачките в МВР. Такива лъжи открай време се пишат по адрес на Пеевски. Те винаги са били без конкретни доказателства, защото такива просто няма. Именно затова се пускат с източник „една жена каза“. В този случай обаче източникът на фалшивата новина звучи направо не като една жена, а като един мустакат мъж, който се крие като мишка в Белград, защото окраде парите на вложителите в управляваната от него банка и сега с тези пари плаща на дебелокожи ченгета като Огнян Стефанов да пишат фалшиви новини.", "date": "2018.05.14", "title": "Агент Академик забърка  Пеевски в лъжи и за МВР"}
{"url": "http://www.monitor.bg/bg/a/view/slavija-prodava-i-andrea-hristov-v-chujbina-99486", "text": "Андреа Христов ще стане поредният млад футболист от „Славия“, който ще бъде продаден в чужбина. Това разкри президентът на „белите“ Венцеслав Стефанов, като се очаква сделката да бъде финализирана до две седмици. В „Славия“ вече са готови и със заместник на таланта. „Към Андреа Христов има интерес от няколко страни - призна Стефанов. - До 10-15 дни трябва да се знае. Вече имаме набелязани нови футболисти. Ако се налага привличане на опитен състезател, ще бъде в защита. В Лига Европа отново ще дадем шанс на млади играчи\", добави Венцеслав Стефанов. Той също така разкри, че клубът няма да променя политиката си и ще залага на български футболисти и през новия сезон. До края юли трябва да бъде готова тревната настилка на стадиона в „Овча купел“, работи се и по изграждането на осветление. „Гледам, че другите клубове разчитат предимно на чужденци. Аз също го правех, но се наиграх. Затова сега залагаме на млади български момчета и виждате резултатите“, завърши босът на „Славия“, чийто тим само преди дни спечели Купата на България.", "date": "2018.05.14", "title": "\"Славия\" продава и Андреа Христов в чужбина"}
{"url": "http://www.monitor.bg/bg/a/view/jaki-globi-za-shumovija-teror-i-bivakuvane-na-plaja-99478", "text": "Мина общественото обсъждане на новият Закон за концесиите и той ще влезе в с сила от следващата година за морските плажове. В него е упоменато групирането на плажовете. Там са предвидени санкции по отношение къмпингуване на територията на морския плаж и дюните, заяви министър във Варна министърът на туризма Николина Ангелкова след среща с бранша за подготовката и посрещането на летния туристически сезон. Заедно с нея бяха вицепремиерът Валери Симеонов и екоминистърът Нено Димов. Ще има проверки и налагане на санкции за нерегламентирано къмпингуване на плажа, добави Ангелкова. „И според Закона за устройство на Черноморското крайбрежие, къмпингуването на плажа е забранено. Всяка община може да приеме наредба и да глобява нарушителите“, поясни министър Ангелкова. Според нея е редно да има обособени места за къмпингуване. В момента тези, които се използват, са много стари и не отговарят на изискванията, посочи тя. Ангелкова припомни, че по темата „Това, че не е постигнато съгласие от работната група не значи, че плажовете няма да се пазят“, категоричен бе вицепремиерът Валери Симеонов. Той обясни, че огормният проблем на къмпингуващите по плажовете е, разчистването на оставените след тях планини от боклуци. Като не се събират пари от къмпингуващите, държавата и общините губят пари от почистване на плажовете, каза още Симеонов. Шумовият терор трябва да спре, добави той, като отбеляза че ограничаването на нощния шум е важно за опазване на интереса на обществото и за повишаване на качеството на туристическия продукт. Вицепремиерът обясни, че ограничаването на силната музика по летните заведения няма да е повсеместно. Закритите дискотеки, които имат изолация, Сериозният контрол ще касае откритите барове и дискотеки, както и заведенията, които имат статут на преместваеми обекти. За тях ще има и по-строг контрол върху храните, както и проверки за наличието на канализация. „И сега действащият закон регламентира, че забраната за озвучаване на открити площи важи от 23  до 7 часа. През миналата година имаше разминаване за т. нар. „тихи часове“. Някои общини бяха въвели норма от 24 до 8 часа, което е в нарушение на закона. Ако някой иска да озвучава заведението си цяла нощ и да привлича клиентела за сметка на почивката на останалите хора в околността, това просто няма да бъде допуснато“, посочи вицепремиерът. Той обясни обаче, че не може да променя закона, заради конкретни собственици. Затова и спорът ще продължи. които царят по всички курорти. Никой да не се заблуждава, че в едно общество, в което има нарушения, всички са доволни. Ако санкционират нарушителите, те няма да са доволни. Важното обаче е качеството на туристическия продукт да се повиши, за да можем по този начин да повишим и приходите за собствениците и съответно за държавата. Това е смисълът на борбата, която водим срещу шума, както и смисълът на борбата, която водим срещу нерегламентираните преместваеми обекти. Много често този обект е една кафе-машина, сложена пред лъскаво кафене или дюнер пред ресторант. Това е немислимо и го няма в никой друг курорт по света“, коментира още Симеонов. „През този сезон ще бъдат поставени информационни табла и ще има определени места за доброволно разделно изхвърляне на отпадъци“, съобщи министърът на околната среда и водите, Нено Димов. От следващия сезон обаче разделното събиране ще стане задължително. В тази посока ще започне да се изготвя и законодателство“, обясни той. Димов коментира, че правителството инвестира в пречиствателни съоръжения по Черноморското крайбрежие. Около 80% от пластмасовите отпадъци, които замърсяват морето обаче идват от плажуващите по брега и от заведенията, а не от само 20% от корабите. Затова тази година ще се опитаме да сложим по плажовете информационни табели и специални съдове за пластмасови отпадъци, коментира министърът, който във Фестивалния и конгресен център във Варна. Събитието е част от инициативата на НДК за повишаване културата на хората и разделно събиране на отпадъци. „Опазването на околната среда е най-устойчиво, когато е у всеки един от нас като начин на мислене и поведение. Този модел ще бъде устойчиво изграден, когато стане част от нашата култура. Именно затова, заедно с културните центрове се разбрахме, че ще се опитаме да направим зоната на НДК, а също и на ФКЦ, свободна от пластмаси. Това ще бъде начин, при който с култура и възпитание ще се опитаме да очертаем план за опазване на околната среда от замърсяване. Идеята е това да стане част от нашето ежедневие“, каза още министър Димов. Ангелкова посочи, че важен успех по отношение на морските плажове е, че спрямо миналото лято. Благодарение на усилията на министерството плажовете, които ще останат без стопанин са 86, обясни тя. 23 са неохраняемите плажове във Варна и областта, 13 са в област Добрич, а 50 са в Бургаско. Прогнозите към момента са чуждестранните туристически посещения да са с около 5% повече в сравнение с Лято‘2017, когато те бяха над 5,3 млн. и достигнаха увеличение от 5,7 на сто, каза още министър Ангелкова. Тя поясни, че и ранните резервации, и предварително заявените полети на морските летища Варна и Бургас за лятото на 2018 г. сочат ръст, спрямо миналия сезон. Резултатите за 2017 г. също са отлични. Чуждестранните туристи надминаха с 1,8 млн. души собственото население на страната. Българите пък са реализирали около 9 млн. нощувки у нас. Тези резултати ни задължават да задържим високото качество на българския туристически продукт и нарастващия интерес на туристи от висок клас. Още повече, че с големите туроператори вече договаряме лято 2019 г., заяви министърът. Тази година 13 плажа в България са със син флаг, което означава, че предлаганото качество се повишава. При някои от тях водата за къпане през миналата година е била оценена като „много добра“, а тази година вече като „отлична“, информира още Ангелкова.  ", "date": "2018.05.14", "title": "Яки глоби за шумовия терор и бивакуване на плажа"}
{"url": "http://www.monitor.bg/bg/a/view/zapochna-osnovno-obnovjavane-na-ulica-marica-99479", "text": "Под зорките погледи на евродепутатите Андрей Новаков и Емил Радев кметът на Благоевград Атанас Камбитов направи първа копка на основното обновяване на улица „Марица“ в областния център. „Реализираме поредния обект по проект за благоустрояване на градската среда. Само преди няколко дни направихме първа копка за въвеждане на мерки за енергийна ефективност и на сградата на Община Благоевград. Така ще бъде до края на есента, до момента, в който обхванем заложените 44 млн. лева по Оперативна програма „Региони в растеж“. Ще се подмени ВиК мрежата на цялата улица, това е много важно, защото жителите в района постоянно имат проблем заради аварии на ВиК мрежата“, каза кметът Камбитов. Обектът „Благоустрояване на улица „Марица“ в участъка от бул. „Св. Димитър Солунски” до ул. „Иван Михайлов” е част от мащабния проект „Благоустрояване на градска среда“, съфинансиран от Европейския съюз чрез Европейския фонд за регионално развитие. Общата стойност на безвъзмездната финансова помощ е в размер на 13 149 400.31 лв, а стойността на обекта е 1 827 857,43 лв Предвиждат се обновяване на надземната и подземна улична инфраструктура, създаване на комфорт при пътуването и добро отводняване на улицата, подобряване на сигурността, безопасността и енергийната ефективност чрез ремонтиране на тротоарните настилки и изграждане на ново енергоспестяващо улично осветление, освобождаване на зони за паркиране за жителите и гостите на Благоевград, облагородяване на зелените площи.", "date": "2018.05.14", "title": "Започна основно обновяване на улица „Марица“"}
{"url": "http://www.monitor.bg/bg/a/view/basketbolnijat-akademik-pd-doigrava-sezona-sys-zaem-99480", "text": "Ръководството на пловдивския „Академик Бултекс 99“ е теглило заем, за да може мъжкият отбор на клуба да доиграе сезона. За това призна старши треньорът Асен Николов, след като тимът му загуби полуфиналните плейофи с 1-3 от „Балкан“. В последния, 4-и мач „Академик“ отстъпи като гост в Ботевград с 91:102. „Благодаря на момчетата за усилията. Благодарим и на клубното ръководство, което въпреки че е принудено да взима заеми, за да завършим сезона, ни предоставя най-добрите условия за подготовка. Благодарим и на публиката, която ни подкрепяше навсякъде“, заяви Николов и увери, че тимът му ще се бори до край за бронзовите медали. Техният съперник за третото място ще се определи от другата двойка между „Рилски спортист“ и „Левски Лукойл“. Преди мача тази вечер „сините“ водят с 2-1 победи. Доволен от класирането на „Балкан“ за финала бе наставникът му Небойша Видич. „Мисля, че сме по-класен отбор, имаме качествени играчи и всичко друго, освен отиването ни на финал, би било изненада. Това обаче съвсем не означава, че сме играли срещу слаб отбор - точно обратното“, сподели той.  ", "date": "2018.05.14", "title": "Баскетболният „Академик“ (Пд) доиграва сезона със заем"}
{"url": "http://www.monitor.bg/bg/a/view/naj-posle-zapochna-izgrajdaneto-na-pytja-za-gkpp-klepalo-99482", "text": "Най-после тръгна основния ремонт на пътя от Струмяни до граничния пункт „Клепало“ с Македония. Регионалното министерство отпусна парите и вече тежка строителна техника се разполага в местността Илинден край разклона за село Цапарево. Общо пътят е 30 км, от които последните 12 км до граничния пункт са в много окаяно състояние, за които в момента се изготвя работен проект. „Този път е болката и желанието на хората от Малешевската планина от десетилетия. Братя и сестри бяха разделени от двете страни на границата. За наша най-голяма радост вече започнаха същинските дейности по отношение на отварянето на този гранично-пропускателен пункт“, каза пред БНТ Емил Илиев, кмет на община Струмяни. В село Микрево хората са развълнувани: „Как няма да се радваме? Това е най-желаната мечта на целия район тука“, заяви местен жител. „Всеки се радва. В тези села поне 80 процента от народа ще се завърне. Няма рейс, няма нищо сега в момента“, добави друг. Заради ужасния път и липсата на поминък, този район на Малашевската планина вече е почти обезлюден. В 12-те планински села са останали около 1000 жители. В Микрево разказаха, че роднините им оттатък границата – в Република Македония, също много се вълнуват: „Снощи се чухме с братовчед ми от Берово, пита ме дали техниката наистина е излезнала нагоре. Все още не им се вярва“, споделя друг жител на Микрево. След подписан договор строителството на пътя до граничен пункт „Клепало“ и оттам до Берово в тогавашната югославска република Македония започна още в началото на 80-те години на миналия век. До 1988 година от македонска страна 17-километровата отсечка от Берово до граничния пункт беше изградена заедно със сградите на митницата. С идването на Десети ноември строителството на пътя от наша страна спря на 12 км преди границата: „По-добре късно отколкото никога“, радват се хората от двете страни на границата. С отварянето на новия граничен пункт пътуването между българската община Струмяни и македонската Берово ще стане 47км., т.е. ще се съкрати с около 130 км. Сега, за да отидат в Берово, местните хора трябва да обикалят през граничните пунктове „Златарево“, Петричко, или „Станке Лисичково“, Благоевградско.", "date": "2018.05.14", "title": "Най-после започна изграждането на пътя за ГКПП „Клепало“"}
{"url": "http://www.monitor.bg/bg/a/view/rjazko-vloshavane-na-vremeto-bavi-izdirvaneto-na-bojan-obzor-ekipite-sa-zasekli-na-4000-m-njakolko-cherni-tochki-koito-moje-da-sa-sledi-ot-alpinista-99483", "text": "Рязко влошаване на времето е причина за забавяне на операциите по издирването на изчезналия Боян Петров. Това съобщи пред „Монитор“ спътницата в живота му Радослава Ненова. За поредното тежко влошаване на времето, мъгла, липса на видимост и снеговалеж съобщи вчера сутринта и Кирил Петков, който е член на издирвателния екип. Как и докога ще продължат спасителните действия, ще се решава в понеделник вечерта, поясни Радослава Ненова. \"Спасителните екипи имат няколко набелязани точки от лагер 3 надолу, включително и под лагер 1, където е подножието на планината. След това експедицията ще бъде прекратена\", това пък обяви спасителят Кирил Петков пред Нова тв вчера. Според него това се очаквада се случи до ден-два. Той бе категоричен, че над лагер 2 по пътя към върха, след толкова много дни, от които Петров е в неизвестност, Вероятната трагедия може би е станала станала между лагер 3 и върха, където има дълбоки пропасти, които могат да костват и живот, но са затрупани със сняг, допълни Петков. Това мнение е изразил и един от най-опитните шерпи. Тезата подкрепи и Петър Атанасов, специалист в областта на алпинизма. Подобни пропасти са най-големият бич за един алпинист. Проблемът е, че те бързо се затрупват със сняг и не се знае колко са дълбоки. Боян и друг път е падал, но в по-тесни и плитки пукнатини, което му е позволявало да продължи, каза Атанасов по Нова тв. Според него няма вероятност Боян да е паднал някъде в 10-те метра до върха, които шерпите вчера не успяха да изминат. “Няма непроверено място над лагер 3. Китайците Минали са абсолютно целия маршрут и внимателно са разгледали всички места”, категоричен бе пред bTV Деян Петков, който е член на екипа на експедицията в София. Спасителите претърсваха в понеделник по-ниските части от маршрута на Боян Петров към осемхилядника Шиша Пангма в Хималаите. Че китайските спасители са се качили почти до самия връх, потвърди и посланикът на държавата у нас Джан Хайджоу пред Би Ти Ви вчера. Според него височината, до която са се добрали опитните алпинисти, е била 7950 м. Дипломатът също подчерта очакването за рязко влошаване на времето и видимостта под 1 м. Заради сигурността си хората от групата са решили да се оттеглят към лагера. В момента сериозно се преценява ситуацията, за да се изготви най-ефективен план за издирването, отбеляза посланикът. Той не прогнозира докога ще продължи то. Дипломатът съобщи, че на специално проучване подлежат няколкото черни точки, които са били забелязани от хеликоптера, който облетя района на изчезването на Боян Петров преди няколко дни. Тези черни точки, които биха могли да бъдат следи от него, са забелязани на височина от 4000 метра. Хеликоптерите но трябва да се прецени дали има смисъл. Хайджоу допълни, че в операцията по издирването се е включил и най-известният китайски алпинист. Китайският спасителен екип за издирването на Боян Петров е от 25 човека. В него са включени майстори на спорта, медицински специалисти и експерти по логистика, съобщи китайският посланик у нас Джан Хайджоу. В неделя спасителите откриха инсулин от багажа на Боян Петров в района на лагер 3.", "date": "2018.05.14", "title": "Рязко влошаване на времето бави издирването на Боян (ОБЗОР)"}
{"url": "http://www.monitor.bg/bg/a/view/germanija-avstrija-i-shvejcarija-sa-izostavashti-pri-izkustvenija-intelekt-99472", "text": "Изоставащи при въвеждането на изкуствен интелект технологии (AI) са Германия, Австрия и Швейцария, докато скандинавските страни и Великобритания са водещи при прилагането на технологиите. Това показва проучване на технологичния гигант Fujitsu съвместно с консултантската компания Pierre Audoin Consultants сред висш бизнес и ИТ мениджмънт на 240 европейски компании от автомобилна индустрия, индустриално производство и търговия на дребно. Основната причина е липсата на стратегически фокус по отношение на AI проектите. В резултат, независимо от недвусмислените ползи, Почти половината от компаниите в проучване на технологичния гигант сред европейски фирми, вече имат проект по въвеждане на изкуствен интелект, а до две години, 70% от компаниите ще са въвели AI технология във вече използваните от тях приложения. Това показва проучване на Fujitsu за степента на въвеждане и ползите от AI в бизнеса в Европа. Освен юридически или регулаторни причини, 61% от бизнесът споделя, че основен фактор ограничаващи въвеждането на AI е и липсата на AI в самите технологични решения, а за 52% това са вътрешните процеси и културата в организацията. Специалистите отбелязват, че огромният потенциал на изкуствения интелект  не е достигнат от компаниите в Европа поради липса на стратегически фокус като в резултат от това организациите рискуват да пропуснат възможността да използват AI за трансформация на своя бизнес. 73% смятат, че това ще доведе до по-бързо реализиране на бизнес процеси, а 72% очакват повече и по-добри препоръки от AI за дейности в областта на прогнозите, като изпреварваща поддръжка и идеи за нови продукти и услуги. Повечето участници в проучването са съгласни за ползите от AI за придобиване на по-дълбоко разбиране на клиентите за целите на маркетинг и продажби, откриването и предотвратяването на опити за измами във областта на финанси и счетоводство, автоматизирането на веригата на доставки, планиране и изпълняване на поръчки, по-добри резултати при киберсигурност в областта на IT и подобрени предвиждащи поддръжки в производството. От гледна точка на индустриите, и елиминиране на ръчни процеси (43%). В сектора на услугите, търговията и транспорта компаниите са по-напреднали в създаването на AI стратегия – 15% от тях имат такава. 75% от производствените компании смятат, че най-големият потенциал на AI е в предвиждащата поддръжка на оборудване. Според доклада, това се дължи на целите за осигуряване на непрекъснати производствени процеси чрез използване на предвиждащи алгоритми основани на данни от производствените машини. Друг важен принос на AI за 70% от участниците е възможността за по-голяма гъвкавост при производствените процеси на нови продукти, а за 60% от отговорилите в проучването - подобряване ефикасността на производство чрез автоматизация.", "date": "2018.05.14", "title": "Германия, Австрия и Швейцария са изоставащи при изкуствения интелект"}
{"url": "http://www.monitor.bg/bg/a/view/drama-do-posledno-vyv-vtora-liga-favoritite-machkat-99484", "text": "Драмата във Втора лига ще се разреши в последния 30 кръг на първенството. В неделя вечерта и трите лидера спечелиха мачовете си, което не промени мястото им в класирането. Така „Ботев“ (Враца) остава на върха с 61 точки, „Локомотив“ (София) е втори с 60, колкото има и третият „Царско село“. Според регламента победителят се класира директно за Първа лига, а двата подгласника ще минат през баражите. Лидерът „Ботев“ (Враца) победи като гост „Оборище“ (Панагюрище) с 2:0 пред повече от 300 свои привърженици. Нападателят Иван Колев реализира и двете попадения за врачани. „Локомотив“ (София) пък разби с 3:0 „Созопол“ в „Надежда“. Два гола заби Илия Димитров (5, 16), а Мустафа Мустафа от „Созопол“ си отбеляза автогол в 43-ата минута. Преди срещата халфът Том беше награден, след като изигра 100 мача за \"червено-черните\". Сериозна агитка подкрепяща домакините, които в предния кръг спечелиха дербито срещу „Царско село“ с 2:1. „Царете“ пък също победиха в дебюта на новия треньор Велислав Вуцов. Тимът надви като гост „Нефтохимик“ с 2:0. И двете попадения за гостуващия отбор реализира голмайсторът на втория ешелон Светослав Диков, който вече има на сметката си 25 точни изстрела през сезона. Четвъртият във временното класиране „Монтана“ надви дубъла на „Лудогорец“ с 4:0. Тимът, воден от Ферарио Спасов, обаче няма шанс да се добере до баражите за влизане в елита, след като кръг преди края изостава на 4 точки от третото място.", "date": "2018.05.14", "title": "Драма до последно във Втора лига, фаворитите мачкат"}
{"url": "http://www.monitor.bg/bg/a/view/popeto-iska-da-ostane-v-rubin-dinamo-likuva-v-hyrvatija-bojinov-tyrka-pejkata-99485", "text": "Българският национал Ивелин Попов е провел разговори с ръководството на „Рубин“ за евентуално оставане в отбора. Той записа 4 гола и асистенция в девет мача за състава от Казан като преотстъпен от „Спартак“ (Москва) през пролетта. 30-годишният атакуващ халф има договор за още един сезон със столичани. „Рубин“ иска да го задържи, но проблемът за осъществяването на сделка между двата тима е сериозната трансферна сума от над 3 милиона евро, която иска „Спартак“, както и високата заплата на футболиста от 1,8 милиона евро на година. \"Бъдещето ми засега е неизвестно. Имахме разговори с ръководството на „Рубин“. Мисля, че в най-скоро време всичко ще стане ясно. Надявам се всичко да се нареди\", коментира Попов в руската преса. Съотборникът на Попето в националния отбор – Георги Костадинов, пък завърши с победа сезона в израелското първенство. В последния кръг неговият „Макаби“ (Хайфа) победи с 2:0 „Апоел“ (Ранана), а халфът се появи в игра в началото на второто полувреме. Въпреки успеха обаче сезонът за израелския гранд е тотален провал, като тимът на българина финишира на десето място в първенството. В Хърватия пък Валери Божинов продължава да търка пейката в „Риека“. Той бе резерва при нулевото равенство с „Цибалия“ (Винковци) и не влезе в игра. Равенството на „Риека“ пък бе достатъчно на лидера „Динамо“ (Загреб), който направи 1:1 с „Осиек“ и спечели титлата предсрочно за 18-и път в историята. В последния кръг „Риека“ на Божинов приема „Хайдук“ в директен сблъсък за второто място в класирането.", "date": "2018.05.14", "title": "Попето иска да остане в „Рубин“"}
{"url": "http://www.monitor.bg/bg/a/view/nad-59-000-uchenici-se-javiha-na-nvo-po-matematika-99481", "text": "Общо 59 314 ученици от четвърти клас се явиха днес на национално външно оценяване по математика. Те трябваше да решат 16 задачи от затворен тип с три възможни отговора, от които само един е верен, и още 3 задачи от отворен тип, на които учениците трябва да отговорят сами. Четвъртокласниците имаха на разположение един учебен час, а съучениците им със специални образователни потребности - два учебни часа. Този формат на теста ще се запази и за външните оценявания по \"Човекът и обществото\" и \"Човекът и природата\", които ще се проведат на 16 и 17 май. С   може да се кандидатства за обучение в прогимназиален етап в профилираните гимназии с профил “Математически” и “Природни науки”, като тежестта им при балообразуването се определя от конкретното училище.", "date": "2018.05.14", "title": "Над 59 000 ученици се явиха на НВО по математика (ОТГОВОРИТЕ)"}
{"url": "http://www.monitor.bg/bg/a/view/v-skopie-se-systoja-sybranie-na-makedono-bylgarskata-stopanska-kamera-99475", "text": "В Скопие се състоя Общо събрание на Македоно-българската стопанска камара /МБСК/, в което участваха Цоло Вутов, член на Управителния съвет на Българската търговско-промишлена палата /БТПП/, и Пламен Павлов, председател на Българо-македонската търговско-промишлена палата, се посочва в изпратено от палатата прессъобщение. Около 15 български компании с опит и реални инвестиции в Македония присъстваха на събитието. Премиерът на Република Македония Зоран Заев и министри отправиха приветствие към участниците в събитието. Заев сподели, че след подписването на 2 август 2017 г. на Договора за добросъседство между България и Македония има реални резултати, като се констатира увеличение със 17% на стокообмена между двете страни.  Реализират се амбициите на българския бизнес, констатирани след проучване на БТПП, направено през месец януари 2018 г. за двойно увеличение на интереса за сътрудничество с фирми от Македония. Цоло Вутов връчи на Зоре Темелковски, досегашен председател на МБСК, поздравителен адрес от БТПП. За нов председател на МБСК бе избран Кирил Лазаров. В процес на обсъждане са редица двустранни проекти за сътрудничество. С активизирането на Българо-македонска търговско промишлена палата се предприема координация и дейности за разширяване на двустранните отношения, се отбелязва още в съобщението.", "date": "2018.05.14", "title": "В Скопие се състоя събрание на Македоно-българската стопанска камара"}
{"url": "http://www.monitor.bg/bg/a/view/ubiecyt-na-nikol-ne-se-priznava-za-vinoven-99467", "text": "15-годишният Иван Иванов, който е подсъдим за убийството на 11-годишната Никол не се призна за виновен. Момчето запази мълчание през цялото време, а вместо него говори адвокатът му Стоян Иванов. Той заяви, че Иван не е извършил зверското убийство и поиска процесът да се гледа по общия ред със събиране на доказателства и разпит на свидетели.  Процесът срещу тийнейджъра започна вчера в Бургас, с първото разпоредително заседание. Минути преди началото на заседанието пред сградата на съда започна мълчалив протест. Близки и роднини на убитото дете се събраха, за да поискат максимално наказание за убиеца. Иван бе доведен под засилена охрана и окован с белезници. Той бе скрил лицето си с качулка и вървеше с ниско наведена глава. Докато служителите на съдебна охрана го конвоираха към входа на съдебната палата, възрастен мъж от групата на протестиращите започна да мята по него яйца. Останалите запазиха спокойствие, а съдебните охранители реагираха светкавично и прекратиха яйчената стрелба.  \"Той уби човек, това е най-малкото което заслужава\", крещеше видимо афектиран мъжът, който отказа да съобщи името си и дали има родствена връзка с Никол.  \"Съпричастен съм със семейството\", отговори лаконично той. Майката на зверски закланото дете Мими Ставрева бе подкрепяна през цялото време от приятели. Тя не отрони нито дума, дори и когато на метри от нея застана майката на Иван. Донка Иванова  ридаеше в очакване на процеса и не спираше да повтаря, че синът й е невинен.   \"Нашият протест е срещу ниските наказания, които закона предвижда за непълнолетни и малолетни. Настояваме за промяна в закона. Този убиец ще го осъдят на 4 или 5 години затвор, само защото е бил непълнолетен. Той ще излезе след три години и може пак да убие, а Никол никога повече няма да се върне. Искаме да го съдят справедливо и да получи наказание, каквото заслужава. Този човек е убиец, отнел е човешки живот и трябва да бъде наказан за това каквото е направил, а не да го помилват, защото е бил непълнолетен\", заявиха близките на Никол. Роднините заявиха, че най-справедливото наказание според тях е доживотен затвор.  По разпореждане на съдебния състав делото се гледа при закрити врата, заради невръстната възраст и на жертвата и на убиеца. На първото разпоредително заседание адвокатът на Иван поиска  да бъде изменена  мярката  за неотклонение и той да бъде освободен от ареста. Съдът обаче отказа да пусне подсъдимия. Магистратите отхвърлиха и исканията за две нови експертизи - психиатрична и съдебно-медицинска, които да установят какво е реалното психическо състояние на подсъдимото момче. Такива могат да бъдат назначени на по-късен етап,  едва след като съдът изслуша вещите лица, изготвили същите експертизи. Те показват, че Иван има лека умствена изостаналост, но е напълно вменяем и може да носи наказателна отговорност.  Момчето не е пожелало да говори по време на заседанието. Единствените думи, изречени от него са били \"Съгласен съм адвоката\", по повод непризнаването на вина, пледирано от защитника.   Адвокат Яни Николов, който представлява майката на Никол заяви пред журналисти, че към момента няма никакви данни за смекчаващи вината обстоятелства за Иван. \"Според мен вината е доказана напълно на 100%. Това е голяма трагедия. Ще настояваме за максималното наказание, но то ще е несъразмерно малко за изживяното от родителите. Брутално убийство\", коментира защитникът в кулоарите на съда. Майката на Никол, Мими Ставрева бе конституирана като граждански ищец в наказателния процес, а адвокатът й предяви от нейно име иск за 200 000 лева. Бащата на убитото дете Любомир Йончев, който живее в Англия, не дойде на процеса.  Делото продължава по същество в два поредни дни - на 5-ти и 6-ти юни с разпит на свидетели и вещи лица.  Ако бъде признат за виновен, Иван ще лежи в затвора от 6 до  8 години, защото е непълнолетен, коментираха юристи. ", "date": "2018.05.14", "title": "Убиецът на Никол не се признава за виновен"}
{"url": "http://www.monitor.bg/bg/a/view/njakoj-trjabva-da-spre-zdravnata-bezchovechnost-99473", "text": "Провалите в здравната система стават драстични – умират хора, защото нямат пари да си доплатят. Висши чиновници в Здравната каса (НЗОК) се облажили с милион от нея, чрез изписване на фалшиви рецепти. Болници се закриват, а медицинските сестри окупираха жълтите павета с искания за по-добро заплащане. Недоверието към медицинските услуги е такова, че болни предпочитат шарлатани, майки напускат страната ни, за да получат децата им лечение, а други родители скочиха срещу задължителните ваксинации. Създава се опасното впечатление за хаос, който не може да бъде овладян. И всеки трябва да се спасява поединично. И как да повярваме на министъра и екипа му, че давали всичко от себе си, за да реформират системата. Очевидно забатаченото от десетилетия здравеопазване няма как да бъде оправено с магическа пръчка. И най-разумно е да се решават проблемите в онези области, където смъртта на пациентите започва да прилича на убийство. При това, както в случая с двете жени, които умряха заради невъзможност да получат аортни клапи, причината не е в лекарите, нито в непосилните пари, които трябва да бъдат заплатени, а в чиновническото затлачване на документите в Здравната каса. Има нещо сбъркано в новия начин на калкулиране на медицинските изделия от 1-ви април тази година. Недомислията, извършени под прикритието на свободнто договаряне, са толкова много, че ще ни е трудно да ги изброим. Ще кажем само, че не може едни документи да останат без отговор в продължение на четири месеца, нито, че може да се направи така, че да могат да бъдат внасяни по-модерни и по-евтини медицински изделия. И защо да не бъде въведена регулация във вноса на такива изделия, както стана с лекарствата. Не на последно място искаме да обърнем внимание, че е обидно за всички така брутално да ни крадат шефове на Здравната каса и адвокатите им да твърдят, че парите им били подхвърлени. Пловдивската афера само показва, че прокуратурата и останалите служби санапипали верния път и трябва да продължат по него. Изводът е, че с малки стъпки, но безкомпромисно, може да се осигури по-добро здравеопазване и да се спасят много човешки животи. Нали това всъщност е целта на здравната система.", "date": "2018.05.14", "title": "Някой трябва да спре здравната безчовечност"}
{"url": "http://www.monitor.bg/bg/a/view/zverev-triumfira-v-madrid-otkysna-se-pred-grisho-99468", "text": "Александър Зверев спечели Мастърс турнира в Мадрид с награден фонд 6,2 млн. евро и се отдалечи на 1145 т. от Григор Димитров в световната ринглиста. Германецът остава трети, напосредствено след големите Рафаел Надал и Роже Федерер, който се върна на върха след отпадането на Рафа на 1/4-финалите в Мадрид. Гришо пък се изкачи отново до 4-о място, но ранните му отпадания напоследък водят до загуба на позиции по пътя за Лондон, където вече е 10-и. На финала в испанската столица Зверев надигра категорично Доминик Тийм (Ав) с 6:4, 6:4. Така той прибави 1000 т. към актива си и 1,190 млн. евро към сметката си. \"Аз съм много доволен. Спечелих третата си титла от сериите Мастърс, а съм само на 21 г. Надявам се серията да продължи и в Рим“, заяви Саша, който има да защитава титла от миналата година в италианската столица. Гришо е поставен под номер №3 в схемата на турнира и започва от втория кръг срещу Кей Нишикори (Яп), който победи Фелисиано Лопес (Исп) със 7:6(5), 6:4. 28-годишният японец води с 3:1 победи срещу Димитров, но българинът спечели последната им среща в Бризбейн през януари 2017-а.", "date": "2018.05.14", "title": "Зверев триумфира в Мадрид, откъсна се пред Гришо"}
{"url": "http://www.monitor.bg/bg/a/view/georgi-trifonov-po-greshkite-shte-go-poznae-vremeto-99470", "text": "„Време, време, не ме ли познаваш по грешките? Аз съм твое дете…“, пише през 2007 г. големият български художник и поет Георги Трифонов (1949-2011). Изложба, посветена на 70-годишнината му, може да се види на първия етаж в галерията на СБХ на ул. „Шипка“ 6 до края на май. В експозицията „По грешките ще ме познаеш, време...“ са представени живописни творби, създадени в периода 1973-1989 г. – времето, през което Георги Трифонов се появява в българския художествен живот и бързо си спечелва име на един от най-интересните и характерни съвременни артисти. Повечето от представените платна са големи и сложни, наситени с фигурни композиции, документиращи съвършеното владеене на класическия рисунък, послужило като отправна точка за гротеската и абстрактността в по-късните произведения на автора. Изображенията включват близки и далечни планове, които сами по себе са отделни картини; портретите на съвременници или исторически личности също са решени като многопластови композиции; колоритът е далеч от „смрачаването“ и късните трагични тонове; изгубеният рай са спомените за светлото детство на село. Вярата, че българското село и българската земя са закваската на националния характер, проличава и в знаковия за творчеството на Трифонов диптих „Български иконостас“ – българският Христос е селянинът, разпнат на забитото в опожарената му земя рало. Картините са създавани за многобройните общи изложби, организирани от СБХ преди промените от 1989 г., и се съхраняват се във фондовете и галериите, които са ги откупували. Стремежът на експозицията е да ги възкреси за по-широка публика и да покаже, че творбите, създавани „по повод“ в едно отричано днес време, са безспорно постижение на българската култура, когато са нарисувани от голям художник. Дори ако е грешил… Георги Трифонов е автор на повече от 1600 живописни картини, над 5000 скици, рисунки, акварели и графики, над 250 пластики, 29 проекта за стенопис и около 15 реализирани стенописи (някои от тях унищожени), както и на 10 стихосбирки. Илюстрирал е над 200 книги на български и чуждестранни автори. Носител е на многобройни награди. Изложбата „По грешките ще ме познаеш, време...“ се осъществява в сътрудничество с няколко големи галерии и музеи в страната – от Добрич, Габрово, Кърджали, Пазарджик, Троян и др., както и със съдействието на частни колекционери като Боян Радев и Ивайло Николов.      ", "date": "2018.05.14", "title": "Георги Трифонов - по грешките ще го познае времето "}
{"url": "http://www.monitor.bg/bg/a/view/aktivite-na-pensionnite-fondove-nagore-s-14-99471", "text": "Нетните активи на пенсионните фондове регистрират ръст от 13,63 на сто на годишна база и достигат ниво от 12,8 млрд. лв. за първото тримесечие на годината, показва статистиката на управление \"Осигурителен надзор\" на Комисията за финансов надзор (КФН) на база на финансовите отчети и справки, представени от пенсионноосигурителните дружества. Общите приходи на пенсионноосигурителните дружества през първото тримесечие на 2018 г. възлизат на 47,6 млн. лв. и нарастват с 13,6 на сто в сравнение с отчетените приходи през предходната година. Нетният финансов резултат на дружествата към края на март е в размер на 17,4 млн. лв. Общият брой на осигурените лица в четирите вида пенсионни фондове нараства с 2,6% на годишна база към края на първото тримесечие на годината, като достига 4,6 млн. души. Средната възраст на осигурените мъже в УПФ е 39,9 години, докато при жените тя е 40,4 години. При професионалните пенсионни фондове възрастта расте до 46 години за мъжете и 47,2 години за жените. Средната възраст е още по-голяма при доброволните пенсионни фондове - 51,5 за мъжете и 51,4 за жените. При УПФ средният размер на натрупаните средства е 3,6 хил. лв. за лицата между 55 и 59 години. Осигурените в ППФ на същата възраст са натрупали 3,9 хил. лв., докато сумата при 60-годишните намалява до 1,3 хил. лв. и 668,4 лв. за над 64 години. При ДПФ натрупаните средства са около 2 хил. лв., като сумата намалява до малко над 1000 лв. при осигурените над 64 години. Припомняме, че универсалните пенсионни фондове постигнаха почти три пъти по-висока от минималната доходност до 31 март - от 4,7% за периода от 31 март 2016 г. до 30 март 2018 г. спрямо минимално определената от 1,7%.", "date": "2018.05.14", "title": "Активите на пенсионните фондове нагоре с 14%"}
{"url": "http://www.monitor.bg/bg/a/view/dyljim-na-bankite-pochti-20-mlrd-leva-99469", "text": "Българските граждани дължат на родните банки 19,975 млрд. лева. Това показват последните данни на Българската народна банка (БНБ) от края на март 2017 г. Сумата се увеличава с 1,189 млрд. лева спрямо година по-рано, а на тримесечна база заемите са нараснали с 346 млн. лева. Интересно е да се отбележи, че най-голям ръст се наблюдава при кредити над милион. Техният брой само за година се увеличава с близо 42%, а изтеглената сума с 38 на сто. Така хората, които са теглили подобни заеми, дължат на банките 513 млн. лв. Фирмите пък са задлъжнели с 312,669 млрд. лева и така към края на третия месец от годината общо на банковата система у нас се дължат 51,645 млрд. лева. В същото време обаче на влог в трезорите са сложени 69,746 млрд. лева. Домакинствата са успели да спестят 48,072 млрд. лева, а компаниите 21,674 млрд. лева. Оказва се, че в момента в България има 816 милионери, които кътат в сметките си суми по над милион. Те притежават общо 1,945 млрд. лева или средно по 2,3 млн. лева притежава всеки от тях. Междувременно централаната ни банка и още шест страни от Европейската система на централните банки (ЕСЦБ) се присъединиха към Световния кодекс за поведение на валутните пазари. Те публикуваха едвременно Заявления за спазване на Кодекса, следвайки 22 централни банки от ЕСЦБ, които го подписаха съответно през ноември 2017 г. и февруари 2018 г., съобщи пресцентърът на БНБ. Освен БНБ заявления правят Bank of Greece, Banque de France, Hrvatska narodna banka, Central Bank of Malta, Banka Slovenije и Národná banka Slovenska. Вече всичките 29 централни банки от ЕСЦБ имат заявления, с които насърчават участниците на валутния пазар да спазват Кодекса. Те потвърждават, че вътрешните им практики и процеси са приведени в съответствие с неговите принципи, както и че са убедени, че принципите на Кодекса са важни за насърчаване почтеността и ефективното функциониране на валутния пазар на едро.", "date": "2018.05.14", "title": "Дължим на банките почти 20 млрд. лева"}
{"url": "http://www.monitor.bg/bg/a/view/roditeli-skochiha-sreshtu-psihoprofilite-na-decata-spored-majki-podhodyt-e-sporen-ne-garantiral-pomosht-ot-specialist-a-skrining-testovete-shteli-da-im-lepnat-etiketi-ot-rano-99474", "text": "Родители реагираха остро срещу изготвянето на психопрофили на децата в забавачките.  Преминаването през т.нар. скрининг тестове, което е заложено в наредбата за приобщаващо образование, вчера предизвика разгорещен дебат по форумите. Както „Монитор“ писа, целта е от рано да се установи дали в бъдеще децата може да имат образователни трудности. Затова и още от есента хлапетата от 3-3,5 години ще бъдат препитвани по определени задачи, които ще са около 40 на брой. Много майки обаче не възприемат идеята и по форумите вече кипи оживена дискусия. „Какво означава „образователни трудности“? И как може да се определят при 3-годишни деца? Или пък дори да се установят такива, какво ще се прави?“, пита Ирена Христова. Според Доника Пеева пък няма нищо лошо в това да се открива дали нещо затруднява дадено дете, но било недопустимо да им се лепват етикети от рано. Други пък дори дават пример със САЩ, където според тях е масова практика „Това е някакъв пъклен заговор, за да психясват още повече децата и родителите“, пише в една от групите в социалните мрежи Виолета Янева. Друга майка пък изтъква, че скриниг тестовете няма да са показателни, защото ако едно хлапе на 3 години не покрива изцяло тези критерии, то това съвсем не означавало, че ще има проблеми в бъдеще. „Разбираемо е, че родителите са настроени негативно спрямо този метод. На първо място всеки тест носи оценъчен елемент. Също така не гарантира, че дори да бъде открит проблем, родителите ще получат подкрепа отсреща. Истината е, че няма достатъчно специалисти и учителят не може сам да се справи със ситуацията“, коментира пред „Монитор“ и Цвета Брестничка, председател на УС на „Асоциация родители“. Според нея някои проблеми действително може да се идентифицират рано и ако с него работи специалист, те могат да бъдат преодолени. Но ако не се случи, това вкарвало родителите в сложна ситуация, „Признавам си, че изготвянето на психопрофил на 3-годишно дете ми се вижда доста спорно като подход. Може да бъде наблюдавано, но чак да се правят профили - това го вкарва в някакви стандарти. Прекалено рано е, защото в тази възраст се държат различно“, коментира още Брестничка.", "date": "2018.05.14", "title": "Родители скочиха срещу психопрофилите на децата"}
{"url": "http://www.monitor.bg/bg/a/view/pregovorite-za-boja-kubrat-pulev-uajt-zabuksuvaha-kobrata-kato-sym-bylgarin-da-ne-sym-shmatka-99477", "text": "Преговорите за претендентския бой в тежка категория на IBF между Кубрат Пулев и Дилиън Уайт в момента са в задънена улица. Това призна най-добрият ни профибоксьор по време на среща с децата с увреден слух от специализираното училище \"Проф. Денчо Денев\" в Музея на спорта. Агенция ”Зауерланд”, която движи нещата на Пулев, е поискала 75% от приходите за този мач и той да се проведе задължително в София. От щаба на британеца обаче са предложили 50:50 подялба на парите и да се играе в Лондон. \"Сега на 17-и май е търгът, който ще определи кой ще вземе правата за мача и там ще се реши къде и кога ще е той, разказа Кобрата. - Надявам се „Зауерланд” да победят и ние да решаваме къде да бъде мачът. И Еди Хърн се изказа, че аз съм искал много пари. Те ми предложиха 250 до 300 000. Казах им – добре, даваме ви 250 000, елате в София, а те - ела в Лондон. И обявиха че няма как да стане. Това, че съм българин не значи, че съм шматка. В крайна сметка видяхте в Лондон на мача на Джошуа с Такам как съдията го прекрати от нищо, което е много двузначно. Доста рисково е Лондон. Има правила че най-рано 45 дни след търга и най-късно до 90 дни, мачът трябва да се проведе. В този диапазон ще се решава къде и кога. Моето мнение е, че аз съм по-добрият боксьор от Уайт и от Ортис дори и смятам, че където и да се срещнем ще го бия”. Кубрат Пулев призна, че смята Уайт за идеалния свой противник и че може да го победи. \"Ако \"Зауерланд\" не спечелят търга - играем по тяхната гайда\", каза той. За срещата си с децата с увреден слух Кобрата пък коментира: „За мен това е никакво усилие, а за тях е голяма радост, което на мен също ми дава удовлетворение и щастие. Радвам се, че ги правя щастливи и че се усмихват. Всички хора като цяло трябва да имаме идоли, да имаме мечти, които да следваме. Мечтите са, за да се постигат. На такава възраст надявам се да са мотивирани и да се интегрират колкото може повече в обществото.”", "date": "2018.05.14", "title": "Преговорите за боя Кубрат Пулев - Уайт забуксуваха"}
{"url": "http://www.monitor.bg/bg/a/view/skochiha-na-monika-valerieva-zaradi-bojan-petrov-99476", "text": "Плеймейтката Моника Валериева разбуни духовете в социалната мрежа с мъдрости по адрес на изчезналия алпинист Боян Петров. 28-годишната изкусителка непряко обвини личния избор на Петров да „играе със съдбата“, което не очарова последователите й. написа в профила си във Фейсбук тя. Макар някои да подкрепиха мнението й, то предизвика вълна от негативни реакции. и са само част от коментарите под публикацията й. Валериева побърза да се защити, че не влиза в ролята на съдник, а просто й е интересно какво е и чуждото мнение.", "date": "2018.05.14", "title": "Скочиха на Моника Валериева заради Боян Петров"}
{"url": "http://www.monitor.bg/bg/a/view/bariton-1-na-amerika-s-koncert-v-zala-bylgarija-tomas-hempsyn-v-lubimi-arii-ot-operi-opereti-i-muzikyli-99466", "text": "Томас Хемпсън – най-изтъкнатият баритон на САЩ в момента, ще изнесе концерт със Софийската филхармония на 16 май от 19 ч. в зала „България“. В програмата ще прозвучат любими на публиката по цял свят арии от опери, оперети и мюзикъли на Моцарт, Гуно, Верди, Масне, Лехар, Бърнстейн и др. Звездата на Метрополитън опера и партньор на прочутото ни сопрано Соня Йончева („Травиата“, „Сватбата на Фигаро“ с номинация за „Грами“ от 2017 г.), Анна Нетребко и Йонас Кауфман ще пее у нас под палката на един от най-успешните родни диригенти в чужбина днес – Павел Балев. Дългоочакваното събитие, което трябваше да се състои през декември миналата година, но бе отложено заради заболяване на баритона, ще е първата му изява на родна сцена. Една от причините американецът да приеме поканата на Софийска филхармония за концерта, е фактът, че лично се е уверил в таланта на българските класически музиканти. Хемпсън каца в България с полет от Виена, където се изявява в ролята на Симон Боканегра във Виенската Щаатсопера. Томас Хемпсън е сред най-уважаваните и иновативни музиканти на нашето време. Репертоарът му включва над 80 роли, а дискографията му е с повече от 170 албума, номинирани за множество отличия, сред които \"Грами\", \"Едисон\" и \"Гран При\". Хемпсън печели наградата ECHO Klassik четири пъти за 20 години. През 2010 г. е удостоен с титлата Living Legend („Жива легенда“) от Библиотеката на Конгреса на САЩ, където работи като специален съветник. Лауреат е и на известната награда \"Концертгебау\", а оперната гилдия на Метрополитън го почита със званието Met Mastersinger. Носител е на титлите \"Камерзенгер\" на Виенската опера, на ордена на изкуствата и книгата във Франция, на Австрийския медал на изкуствата и науките. През 2017 г. американецът получава медал \"Хуго Волф\" от едноименната международна академия заедно с дългогодишния си музикален партньор - пианиста Волфрам Ригер, за изключителните им постижения в интерпретацията. Томас Хемпсън се радва на изключителна международна кариера като оперен певец, записващ артист и \"посланик на песента\", поддържайки активен интерес към научните изследвания, образованието, музикалното разпространение и технологиите. Чрез фондацията си \"Хемпсън\", която основава през 2003 г., той използва изкуството на песента за насърчаване на междукултурния диалог и разбиране. Павел Балев дебютира като диригент още на 18 години. През 1995 г. сe дипломирa в Националната музикална академия „Проф. Панчо Владигеров” в класовете по дирижиране на проф. Васил Казанджиев и проф. Георги Робев. След това до 1998 г. специализира във Ваймар, Германия. От 1995-а e участник в програмата „Диригентски форум” на Немския музикален съвет, където в момента ръководи майсторски класове по дирижиране, а от 2014-а – също и диригентски клас във Висшето училище за музика в Манхайм. Носител е на множество международни награди. Ръководил е Камерната опера в Дрезден, бил е първи диригент и музикален ръководител на oперните театри в Рощок и Хале, а от 2007 г. е главен диригент на Филхармонията на Баден-Баден. Гост-диригент е в множество опери в Европа и на повече от 40 оркестри в Германия.  ", "date": "2018.05.14", "title": "Баритон № 1 на Америка с концерт в зала „България“"}
{"url": "http://www.monitor.bg/bg/a/view/zaradi-umruk-v-liceto-na-rojdenichka-nov-arest-na-shofiorkata-gabriela-medarova-pomljala-pijana-i-drogirana-10-koli-99458", "text": "21-годишната Габриела Медарова, която 15 април т.г. помля пияна и дрогирана 10 коли с джипа си на ул. „Македония” в Пловдив, бе закопчана повторно на 14 май по обяд, съобщиха от районната прокуратура в града. Този път арестът на Габи идва след поредната й изцепка в нощен клуб в нощта на 11 май. Тогава тя ударила без никаква причина с юмрук рожденичката Катя Андреева и строшила носа й. Нападението станало в тоалетната на нощен клуб „Мегами”. Около 2,50 часа Катя Андреева отишла до тоалетната в заведението и на излизане непознато за нея младо момиче я треснало с юмрук в лицето. На случилото се имало и очевидци. От удара рожденичката Катя паднала на земята и от носа й потекла кръв. По случая от районната прокуратура в Пловдив разпоредиха да се проведе бързо производство срещу Габриела Медарова за нанесена лека телесна повреда по хулигански подбуди. „По делото предстои установяване и разпити на всички очевидци на инцидента, изготвяне на медицинска експертиза относно вида на нанесената на пострадалата телесна повреда и механизма за причиняването й”, съобщи говорителят на районната прокуратура в Пловдив Атанас Илиев. Той уточни, че за престъплението, в което сега е обвинена Медарова, я грози затвор до 1 година или пробация. Това е втори арест за младата дама, която се прочу в средата на април с авто мелето пред дома на приятеля си. Поради липса на достатъчно паркоместа живеещите в комплекс „Оазис 4” паркирали колите си на близката ул. „Македония”. Там и самата Габриела Медарова паркирала личната си кола – „Фиат”, който се водел на името на баба й. В сутрешните часове на 15 април тя гаврътнала 150 грама водка в заведението, където работела като танцьорка. Била глобена и не й платили 100 лева хонорар. Нямала пари за такси и се метнала на джипа на приятеля си, за да се прибере. На улицата до комплекса загубила управление върху мощния джип и помляла 10 паркирани коли, сред които и своя „Фиат”. След катастрофата се прибрала в апартамента на гаджето си, където била открита от полицията и била арестувана. Проверката с драг чек установила употреба на марихуана, а тази с дрегер – 1,38 промила алкохол. Когато съдът й гледаше тогава мярката за неотклонение Габриела Медарова се разплака и обяви, че никога повече няма да прави така.", "date": "2018.05.14", "title": "Нов арест на шофьорката, помляла 10 коли"}
{"url": "http://www.monitor.bg/bg/a/view/izplatiha-nad-600-000-lv-za-zabaveni-zaplati-99456", "text": "Изплатени са над 600 000 лв. за заплати от фонд „Гарантирани вземания на работниците и служителите“ при несъстоятелност на работодателя. Предстои още 5 милиона лева да бъдат платени до средата на юли. Над 70 пък са работодателите, които са платили на служителите си дължимите суми. Това отчете омбудсманът Мая Манолова. Изплащанията са в резултат на промените в трудовото законодателство, който бяха приети от парламента миналата година. Целта бе защита на служителите срещу некоректни работодатели. Всъщност от началото на година са подадено около 5000 заявления за неизплатени заплати, от тях 1 900 са обработени. Крайният срок за подаване на искане за неизплатени заплати и обезщетения за последните три години е 16 май. „Има проблем с несъхраняването на документи, които удостоверяват начислени и неизплатени трудови възнаграждения. В някои случай това е от нехайство, а в други, поради умишлено укриване. В случай, че проблемът е законодателен сме готови да приготвим промени в търговския закон и в закона за счетоводството, като санкциите ще бъдат сериозни“, каза Мая Манолова. По думите й все пак новото законодателство е дало резултат. Тя допълни още, че то нито затруднява търговския оборот, нито застрашава работата на търговския регистър – прехвърлянията по фирми по търговски съображения се случва безпрепятствено, а 257-те милиона във фонда не са изхарчени.", "date": "2018.05.14", "title": "Изплатиха над 600 000 лв. за забавени заплати "}
{"url": "http://www.monitor.bg/bg/a/view/sestri-stoevi-s-dve-golemi-celi-do-kraja-na-godinata-99459", "text": "Европейските шампионки на двойки жени в бадминтона Габриела и Стефани Стоеви си поставят две големи цели до края на годината. \"Основната ни цел е световното първенство в Китай в края на юли. Надяваме се на добро представяне и да вземем медал. Освен това искаме да влезем в топ 8 на световната ранглиста, за да участваме в заключителния Мастърс турнир“, каза Габриела. В момента сестрите са на 10-о място в ранглистата. Оказа се, че на финала в Уелва (Исп) Габи е играла с травма в рамото. „Тествах го на държавното миналата седмица и вече е добре“, успокои тя. За класиране за олимпийските игри в Токио през 2020 г. бадминтонистките ни ще разчитат да защитят титлата си от Европейските игри в Баку догодина в Минск, което ще им донесе много точки. За историческа първа европейска тила в българския бадминтон сестри Стоеви получиха огромна купа от БФБ по време на награждаването им за №1 на месец април в анкетата на Пресклуб „България“.  ", "date": "2018.05.14", "title": "Сестри Стоеви с две големи цели до края на годината"}
{"url": "http://www.monitor.bg/bg/a/view/sokolov-v-idealnija-tim-na-shampionskata-liga-99462", "text": "Българският волейболен национал Цветан Соколов влезе в идеалния отбор на Шампионската лига на Европа. Това стана ясно след финала в Казан, където местният \"Зенит\" спечели титлата след 3:2 (27,-18,-23, 23, 15) над \"Кучина Лубе\" (Ит), в който играе най-атрактивният ни волейболист. Цветан Соколов влезе в седмицата като най-добър нападател на диагонал с разпределителя. Останалите позиции заеха неговият съотборник Османи Хуанторена като втори посрещач и другият кубинец - Вилфредо Леон от \"Зенит\" като първи, двамата централни блокировачи са сърбите Драган Станкович от \"Лубе\" и Марко Подрашчанин от \"Сър Сейфти\" (Перуджа), разпределител №1 е Александър Бутко от \"Зенит\", а либеро - Женя Гребеников от \"Лубе\". Голямата награда за най-полезен играч (MVP) пък отиде при руския национал Максим Михайлов от \"Зенит\". За \"Зенит\" трофеят от Шампионската лига е четвърти пореден и 6-и в историята на клуба. В решаващия мач за златните медали Цветан Соколов отново беше най-резултатен за \"Лубе\" с 29 точки (4 блока, 2 аса). Станкович завърши с 18 (6 блока, 1 ас), Тейлър Сандър - с 15, а Хуанторена - с 8 (1 ас). За \"Зенит\" Вилфредо Леон записа невероятните 33 точки (2 блока, 4 аса), Михайлов завърши с 24 (1 блок, 1 ас), а Матю Андерсън - с 11 (3 блока, 1 ас). Двубоят се игра пред 7000 зрители в Меката на руския волейбол Казан, които подкрепяха своите любимци през цялото време. Статистиката показа колко равностоен е бил двубоят - 66:65 точки от атака за \"Зенит\", 10:12 от блокада, 9:5 аса и 27:33 т. от грешки на съперника. За третото място новият италиански шампион \"Сър Сейфти\" надигра също с 3:2 (-17, 27,-19, 23, 7) полския \"Закса\". Цветан Соколов вече подписа новия си договор с \"Лубе\" за следващите 3 сезона. Той обаче няма да се върне в България, а ще отиде в Италия, където лекарите трябва да решат дали ще се подложи на операция на сухожилието на коляното. Ако я направи, почти сигурно ще пропусне Лигата на нациите и световното първенство в България и Италия с националния ни отбор.", "date": "2018.05.14", "title": "Соколов в идеалния тим на Шампионската лига"}
{"url": "http://www.monitor.bg/bg/a/view/sybirat-otpadycite-razdelno-i-na-plaja-99464", "text": "Концесионерите и наемателите на плажовете трябва да поставят през това лято началото на разделно събиране на отпадъците, каза във Варна министърът на околната среда Нено Димов. Заедно с вицепремиера Валери Симеонов и министъра на туризма Николина Ангелкова той участва в среща с представители на бизнеса и бранша за подготовката на предстоящия летен сезон. Екоминистърът уточни, че през лятото разделното сметосъбиране ще бъде на доброволен принцип, но през следващата година ще стане задължително. Причината за прилагането на тази стъпка е голямото замърсяване от пластмасови боклуци, които се разграждат много трудно, обясни Димов. По думите му само 20% от този тип отпадъци се изхвърлят от корабите, останалите се генерират от заведенията край морето и от плажуващите. Водата по родното Черноморие вече е чиста, допълни министърът на туризма Николина Ангелкова. По думите й 13 плажа тази година са със Син флаг - награда, която гарантира, че са покрити всички световни стандарти, включително и изискванията за екологична чистота. Единствената проблемна ивица остава Офицерският плаж във Варна, който е в недобро състояние.", "date": "2018.05.14", "title": "Събират отпадъците разделно и на плажа"}
{"url": "http://www.monitor.bg/bg/a/view/bratyt-na-karamazov-pravi-torta-za-svatbata-na-princ-hari-ivan-aleksandrov-shte-izkushi-sys-sladkija-si-shediovyr-jurnalistite-po-vreme-na-goljamoto-sybitie-99460", "text": "По-големият брат на Владимир Карамазов – Иван Александров, бе избран да направи втората по важност торта за дългоочакваната сватба на принц Хари и Меган Маркъл, която ще се състои тази събота. Майсторът на сладките изкушения работи от години в Лондон, а неговият шедьовър ще бъде предназначен за журналистите на кралската венчавка. Тортата ще бъде пететажна и ще бъде украсена с множество орнаменти от захарни цветя с вкус на бъз и лимон. Принц Хари и актрисата от „Костюмари“ ще се разходят до олтара пред 600 гости в Уиндзор, а основният десерт за събитието, очаквано, ще бъде дело на кралският сладкар. За успеха на Александров се похвали и звездният му брат. намигна Карамазов в официалния си сайт. Зад граница Иван започва да работи преди години и твори сладки изкушения под марката Boutique cookie’s cakes. Също като брат си обича пътешествията и е педантичен до най-малкия детайл в работата си. Александров е и причината Владо да завърши Техникума за обществено хранене в Банкя през 90-те. „Исках да съм с моята компания в специалност „сервитьор-готвач”, но учителката ми по физика, г-жа Влахова, реши да ме отдели. Сложи ме сладкар и ми каза: „Един ден ще ми благодариш”. Е, май дойде този ден”, връща лентата назад Иван. Първото по-внушително нещо, което направил в сладкарството, било за дипломирането му - сватбена торта със сметана и захарни рози. „По това време всички торти бяха с маслени кремове, защото сметаната беше скъпа. Стана голям хит”, спомня си с усмивка Александров.", "date": "2018.05.14", "title": "Братът на Карамазов прави торта за сватбата на принц Хари"}
{"url": "http://www.monitor.bg/bg/a/view/kitajci-iskat-da-strojat-tunela-pod-shipka-99463", "text": "Китайският конгломерат „Ситик Констракшън“ проявяват инвестиционен интерес към изграждането на тунела под Шипка и автомагистралата Русе - Велико Търново. Това стана ясно на среща вчера на министъра на регионалното развитие и благоустройството Николай Нанков с представители на китайската компания. „Крайно време е да положим основите на едно дългосрочно и устойчиво партньорство между България и китайския бизнес“, каза на срещата министър Нанков. В хода на разговора бяха обсъдени възможностите за подписване на меморандум за сътрудничество, включващ конкретни параметри за публично-частно партньорство. „Ще бъда щастлив, ако успеем да отбележим напредък в нашите съвместни усилия за реализиране на инфраструктурни проекти под формата на публично-частно партньорство“, подчерта по време на срещата министърът и допълни, че за напредъка на бизнес отношенията между България и Китай ще допринесе и предстоящият форум 16+1 в София - инициатива, целяща да поощри сътрудничеството между Китай и шестнадесетте страни от Централна и Източна Европа, чийто домакин ще бъде София.", "date": "2018.05.14", "title": "Китайци искат да строят тунела под Шипка"}
{"url": "http://www.monitor.bg/bg/a/view/za-dve-sedmici-v-galerija-bylgari-svetlin-rusev-sybra-v-izlojba-hudojnicite-na-shtastieto-predstavja-poetichnata-realnost-na-8-frenski-jivopisci-ot-hh-vek-99461", "text": "Уникална изложба под наслов „Художниците на поетичната реалност“ с платна на 8 от най-забележителните френски автори на XX век се открива в столичната галерия „Българи“ на бул. „Дондуков“ 73 на 16 май от 18 часа. Красивата експозиция е подредена лично от акад. Светлин Русев. Авторите стават популярни още в своята младост – през 20-те и 30-те години на предишното столетие, уточняват изкуствоведите. Макар и много различни, те работят и правят общи изложби, обединени от отдадеността си към бита и пасторалните пейзажи на френската провинция. Често ги наричат „художници на щастието”.     те се противопоставят на авангардните течения от този период. През 50-те и 60-те продължават да творят, но сякаш изостават от „модата“: вече са преподаватели, професори, академици. Въпреки статуквото обаче остават верни на себе си. Неслучайно винаги са били и остават любимци на познавачите и ценителите на живописта, на колекционерите. След големите ретроспективи на „художниците на поетичната реалност“ във Франция през 2011-а, 2012-а и 2017-а интересът към групата им е съживен и те получават своята реабилитация. Основният акцент в колекцията, представена в галерия „Българи“, е върху творбите на Ролан Удо (1897-1981). Публиката може да види 14 платна в почти всички жанрове на кавалетната живопис – пейзажи от страната на баските, италиански и гръцки острови, портрет, натюрморт, акт, жанрови сцени. Публиката ще се наслади и на произведения на Андре Плансон (1898-1981), Франсоа Денуайе (1894-1972). Въпреки че Андре Фавори (1889-1937) никога не e бил причисляван към тази група (той проявява временна пристрастеност към авангардните течения на времето като кубизма), той бързо се връща към традиционните ценности в живописта – в случая към стила на Паул Рубенс. В колекцията е и „късният“ Ив Брайе (1907-1990), чието творчество се разгръща основно през 50-те, 60-те и 70-те години, когато някогашната слава на групата е отдавна забравена история. Журналистката писателка Жизел д’Асейи за първи път използва обобщаващото наименование „художници на поетичната реалност” чак през 1949 г. в книга, посветена на творчеството им, търсейки общия знаменател в работите им. Художниците са 8 – Морис Брианшон, Ролан Удо, Жюл Кавайе, Кристиан Кайар, Андре Плансон, Раймон Льогьо, Роже Лимуз и Костя Терешкович. „Как се създаде тази симпатия и приятелско уважение, което обединява Брианшон, Удо, Лимуз, Кайяр, Кавайе, Терешкович и мен, Плансон? На първо място, ние сме на почти една и съща възраст – разликата ни е до три години. Обичаме природата – нещо повече, ние я почитаме, нашата форма на поезия е близка... Ние не сме поколение на бойци, ние не избираме крайностите, но между нас съществува вид постоянство, което ни доближава до инстинкта”, казва един от тях. Навремето и Богомил Райнов пише, че картината не е лабораторен експеримент за тях, а израз на преживяване, произтичащо от връзката с природата и живота. Художниците на поетичната реалност присъстват в     на Националната галерия – така, както във всички модерни музеи по света от ранга на „Орсе“ и „Помпиду“ в Париж. Когато в София се открива Галерията за чуждестранно изкуство, Богомил Райнов и Людмила Живкова уреждат творби на „щастливите художници“ да бъдат закупени от държавата за постоянната сбирка. За чест на арт мениджмънта у нас през 40-те години, трябва да се каже, че още тогава в София има изложба с работи на художниците на поетичната реалност. А през май 1984-а в София е открита дори самостоятелна изложба на Ролан Удо с 38 негови творби. Този интерес съвсем не е случаен: марксистката естетика се опитва да създаде алтернативна история на европейското изобразително изкуство, в която целият историко-художествен процес е представен като все по-пълно развитие и налагане на реализма, на фигуративното и предметното. На вернисажа в сряда ще бъде представен и албумът „Художници на поетичната реалност“ с автор Иво Милев, издаден специално за изложбата.", "date": "2018.05.14", "title": "Светлин Русев събра в изложба художниците на щастието"}
{"url": "http://www.monitor.bg/bg/a/view/izraelski-ministyr-trymp-e-novijat-chyrchil-99465", "text": "Израелската министърка на правосъдието Аелет Шакед определи американския президент Доналд Тръмп като \"Чърчил на 21 век\" заради преместването на посолството на САЩ в Ерусалим, предаде АП. Шакед каза, че със своето решение Тръмп е \"преобърнал чембърлейнската политика на капитулация\" и е показал на света, че \"земевладелецът се е завърнал\". Предишните американски президенти и от републиканците, и от демократите, както и почти всички други държави се въздържаха да отварят посолства в Ерусалим, настоявайки, че окончателният статут на града трябва да бъде уреден първо чрез преговори между израелците и палестинците. Шакед, изглежда, сравнява тази политика с водената от някогашния британски министър-председател Невил Чембърлейн политика на отстъпки към нацистите преди Втората световна война. Тя намеква, че Тръмп прилича на приемника на Чембърлейн на премиерски пост Уинстън Чърчил, оглавил военните усилия. Шакед, която е член на подкрепящата израелската заселническа политика партия \"Еврейски дом\", порица Европа, че не се поучава от историята. Министърката каза, че Европа \"си е затворила очите за възхода на нацистите, а днес избира да си затвори очите за възхода на Иран\". Тръмп е възхваляван от израелците и заклеймяван от палестинците за преместването на американското посолство в Ерусалим. Палестинците искат източната част на спорния град за столица на своя бъдеща държава и казват, че след това решение САЩ вече не са безпристрастен арбитър. Иванка Тръмп, съпругът й Джаред Къшнър и американският министър на финансите Стивън Мнучин пристигнаха в Израел като делегация на САЩ за откриването на новото посолство на Вашингтон в Израел. Дъщерята на президента на САЩ Доналд Тръмп - Иванка и останалите членове на делегацията са били посрещнати на червения килим на летището в Тел Авив от американския посланик в Израел Дейвид Фридман. Откриването на новото посолство на САЩ съвпадна със 70-ата годишнина от основаването на Израел. Преди почти шест месеца президентът на САЩ Тръмп реши да признае Ерусалим за израелска столица и да премести посолството на САЩ от Тел Авив в Ерусалим. Гватемала и Парагвай също решиха да преместят посолствата си в Ерусалим и допълни, че \"и други са напът\" да го направят. Същевременно Израелската армия каза, че е изградила няколко нива на сигурност по границата с ивицата Газа в случай на масово проникване на палестински демонстранти, предаде АП. Израелските войски са получили значителни подкрепления по границата, а в израелските населени места и между тях са разположени допълнителни сили, за да бъде защитено гражданското население в случай на нахлуване. Организаторите на палестинските протести от движението Хамас дават сигнали, че хиляди хора може да се опитат да проникнат през оградата. Израелската армия обяви района до граничната ограда с Газа за закрита военна зона. Военните заявиха, че по обед в понеделник \"около 10 000 нарушители на реда са се били събрали на няколко места в целия сектор Газа\". По думите им \"хиляди други се намират в района на палатковите лагери на около половин километър от оградата за сигурност\".", "date": "2018.05.14", "title": "Израелски министър: Тръмп е новият Чърчил "}
{"url": "http://www.monitor.bg/bg/a/view/vlastta-na-koronata-izgubi-pozicii-na-bafta-ostri-kozirki-s-priz-za-naj-dobra-drama-istorijata-na-prislujnicata-nadvi-chujdestrannite-seriali-99457", "text": "Историческата драма „Короната“, която беше считана за тотален фаворит при връчването на телевизионните награди БАФТА, не оправда очакванията за голяма победа на екипа и феновете. Церемонията се проведе снощи в Кралската фестивална зала в Лондон, под егидата на комедиантката Сю Пъркинс. Епизодите, посветени на кралица Елизабет II, се бориха за приз в общо три категории на британския еквивалент на наградите „Еми”, но спечелиха само един. Поръбената с хермелин пелерина на Елизабет II в най-скъпия сериал на Netflix до момента пада върху крехките рамена на Клеър Фой, която не успя да триумфира като най-добра актриса. Надмощие в заветната категория си заслужи 20-годишната Моли Уиндзор, която играе жертва на изнасилване в драмата на Би Би Си „Три момичета“. Продукцията разполага с три епизода и взе още наградата за най-добър минисериал. За най-добър актьор пък беше отличен Шон Бийн за сериала Broken. „Короната“, която разполага с шест планирани сезона с по 10 епизода и предполагаем бюджет от 100 милиона долара, отпадна и в надпреварата за най-добра драма. Отличието отиде при гангстерския епос „Остри козирки“, който досега стоеше извън обсега на критиците, макар да събира милиони зрители пред малкия екран от 2013 г. Създателят на сериала Стивън Найт заяви, че победата означава много за екипа, но същевременно изрази разочарованието си, че Килиън Мърфи, Хелън Макрори и Пол Андерсън, които влизат в главните роли, не са сред номинираните. заяви с надежда по време на цемеронията Найт. Единствената награда за „Короната“ от церемонията е в категорията за най-добра поддържаща женска роля в лицето на Ванеса Кърби, която прави реверанс от името на принцеса Маргарет. Оспорвана бе и надпреварата за най-добър чуждестранен сериал, където приза грабна „Историята на прислужницата“. Борбата за свобода на секс прислужницата по неволя Офред надви хитовите продукции „Големите малки лъжи“, „Вражда“ и „Виетнамската война“. Лауреати на тазгодишнитите награди БАФТА станаха още Брайън О' Бърн (най-добра мъжда поддържаща роля за Little Boy Blue), „Великобритания търси талант“ (най-забавна тв програма) , „Островът на любовта“ (най-добро риалити шоу) и „Синята планета 2“ (специална награда \"Трябва да видиш мига\").", "date": "2018.05.14", "title": "Властта на „Короната“ изгуби позиции на БАФТА"}
{"url": "http://www.monitor.bg/bg/a/view/cveti-pokaza-tenis-korta-na-sina-si-grigor-s-blagodarnost-i-specialen-priziv-99447", "text": "Доскорошната ни първа ракета в женския тенис Цветана Пиронкова заведе за пръв път сина си Александър на тенис корта в Пловдив. Цвети дари половинката си Михаил Мирчев с първороден син на 27 март, а в неделя за пръв път показа на бебето мястото, където преди появата му се трудеше неуморно. „Някой хареса първото си посещение на корта“, написа младата майка под снимката с количката, която качи в профила си в Инстаграм. Тъй като това се случи в деня, в който в Америка се отбелязва като Деня на майката, много от приятелите на Пиронкова от целия свят я поздравиха с празника. Други пък признаха, че тенисистката им липсва и поискаха да се върне обратно в игра. Както е ясно, последният мач на Цветана Пиронкова беше на 6 юли 2017 г., когато загуби във втория кръг на \"Уимбълдън\" от Каролин Вознячки (Дан). В момента бившата ни първа ракета е 214-а в световната ранглиста, а най-доброто й класиране в кариерата бе 31-ва позиция през 2010 г. За Деня на майката пък Григор Димитров изпрати специален поздрав за своята майка – Мария. Той стори това чрез официалния профил в Туитър на АТР като разкри, че именно майка му е тази, която му е дала първата ракета в живота. \"За мен родителите и семейството са на първо място. Майка ми е тази, която ми даде първа ракетата. Знам какво е да си подкрепян, но знам и какво значи да имаш до себе си някой специален човек, като моята майка. Да е до теб винаги, когато искаш, независимо от всичко. Никога не бива да приемаме това за даденост. Затова ценете своите майки\", казва Гришо в посланието си.", "date": "2018.05.14", "title": "Цвети показа тенис корта на сина си"}
{"url": "http://www.monitor.bg/bg/a/view/semejstvo-samoubijci-vzrivi-policejski-uchastyk-v-indonezija-99454", "text": "Най-малко десет души бяха ранени, сред които четирима полицаи, при нов атентат в понеделник във втория по големина индонезийски град Сурабая, предадоха световните агенции. Местната полиция съобщи, че нападението, извършено срещу полицейска централа, е било дело на четирима нападатели камикадзе от едно и също семейство. Четиримата пристигнали с мотоциклети и взривили бомба на входа на централата. Загинали са при взрива. С тях е имало и 8-годишно дете. При експлозията, то изхвръкнало от един от мотоциклетите, паднало встрани и така е оцеляло. Сега се намира в болница. Атаката става ден след като най-малко деветима души бяха убити, а над 40 ранени при серия бомбени нападения срещу три църкви отново в Сурабая. Индонезийското разузнаване каза, че атаките са дело на свързаната с \"Ислямска държава\" организация Джемаат Аншарут Даулах (JAD), а самата „Ислямска държава“ пое отговорност за атентатите. Индонезийската групировка е планирала да нападне на 11 май полицейски участъци, но тъй като полицията е научила и е била готова да реагира, ислямистите са избрали други цели, каза пред местна телевизия говорител на Националната разузнавателна агенция. Аман Абдурахман, предполагаемият водач на групировката, е подсъдим за нападение през 2016 г. в Джакарта, при което бяха убити осем души, включително четирима ислямистки бойци. Не е изключено атентатите да са свързани със затворнически бунт, избухнали неотдавна в строго охранявания затвор в градчето Депок, където се държат заподозрени в тероризъм, каза говорител на разузнаването в Индонезия. Първият взрив е отекнал в католическата църква \"Санта Мария\", последвали са експлозии в църква на петдесетници и в протестантска църква. Атаките са били извършени от нападатели камикадзе с мотоциклети и автомобили. В една от църквите е била обезвредена заложена в кола бомба. Индонезия е страната с най-многочислено мюсюлманско население в света и от 2000 г. е разтърсвана от атентати. Християните, много от които са от китайското малцинство, са около 9% от населението на Индонезия, което е 260 милиона. Междувременно стана ясно, че индонезийските власти издирват четвърто семейство, чиито членове е възможно да готвят нов терористичен акт в Индонезия, съобщи пред журналисти началникът на полицията в провинция Източна Ява генерал Мачфуд Арифин. Той заяви, че \"подробности за заподозрените засега не могат да бъдат огласени\", известно е само, че някои от тях току-що са се завърнали от Сирия. Генералът, който е цитиран от вестник \"Джакарта пост\", съобщи, че заподозрените е възможно да са свързани с действащата в Индонезия терористична групировка \"Джамаа аншарут даулах\", чиито членове са се заклели във вярност на екстремистите от \"Ислямска държава\".", "date": "2018.05.14", "title": "Семейство самоубийци взриви полицейски участък в Индонезия"}
{"url": "http://www.monitor.bg/bg/a/view/al-kajda-prizova-za-djihad-zaradi-posolstvoto-na-sa-sht-v-erusalim-99448", "text": "Лидерът на \"Ал Кайда\" Айман ал Зауахири призовава за джихад в навечерието на преместването на американското посолство в Ерусалим, предe АФП. Зауахири е казал в неделя, че американското решение да премести посолството си в Израел от Тел Авив в Ерусалим е доказателство, че преговорите и успокоението не са помогнали на палестинците и той призова мюсюлманите на джихад срещу САЩ. В петминутно видео, озаглавено „Тел Авив е също мюсюлманска земя“, египетският лекар и лидер на \"Ал Кайда\" нарече палестинските власти „продажници на Палестина“, като призова последователите си да вземат оръжията в ръце. Американският президент „беше пределно ясен и показа истинското лице на съвременния кръстоносен поход, срещу който помага само съпротивата чрез джихад“, продължава той.", "date": "2018.05.14", "title": "\"Ал Кайда\" призова за джихад заради посолството на САЩ в Ерусалим"}
{"url": "http://www.monitor.bg/bg/a/view/simvolyt-na-bruksel-s-hiljaden-tojalet-99450", "text": "Малкото пикаещо момченце Манекен Пис в Брюксел получи костюм номер 1000 в гардероба си. Дрехата, която е дело на белгийския дизайнер Жан-Пол Леспанярд и е подарък от друг символ на Брюксел - Атомиумът, който празнува 60-годишнината си тази година. Шлиферът на Манекен Пис следва цвета на сребристите сфери на Атомиума и е представен с осветена арка, която символизира фойерверките и партито, за откриването на световното изложение Експо 58, част от който е уголеменият модел на атома. Традицията за обличане на Manneken Pis започва през 17 век. Първото изображение на момченцето в овчарски дрехи е от 1615 г, но най-старият оцелял костюма днес е този, дарен от Луи XV през 1747 г. Френският крал го поднася като извинение заради опита на войските му да откраднат пикаещото момченце по време на една от войните. Той представлява благородническа дреха и към него е добавен ордена на \"Св. Луис\". Оттогава потокът от предлагани костюми не е секвал до заветните 1000, които бяха достигнати този уикенд. В гардероба на символа на града има облекла, подарени от крале и от простосмъртни, от дизайнери, белгийски и чужди знаменитости. Годишно Манекен Пис не облича повече от 130 от тях според календар, изготвян от общината. Не всеки може да предложи да облече пикаещото момченце. Затова е нужно да се изпрати официално запитване до градските власти, които наемат нарочен комитет да оцени предложението. Манекен Пис има и българска носия, подарена от правителството на България по повод влизането на страната в ЕС. Тази година момченцето сложи носията за Голямото българско хоро на Гран плас на 22 април. Малка част от останалите дрехи (около 100) са показани в \"Гардероба на Манекен Пис\", нарочен музей в близост до статуята. Манекен Пис или Пикаещото момче, според легендата е спасило Брюксел от един от многобройните пожари през Средновековието и оттогава е почитано като един от символите на града.", "date": "2018.05.14", "title": "Символът на Брюксел с хиляден тоалет "}
{"url": "http://www.monitor.bg/bg/a/view/equinox-konkurencijata-tazi-godina-be-po-silna-99449", "text": "„Конкуренцията тази година беше много по-силна от предната. Имаше поне 15 песни, които можеха да бъдат определени като фаворити“, това обясниха пред БНТ Владимир Михайлов и Жана Бергендорф от Equinox ден, след като кацнаха на родна земя от Евровизия. По думите им, те са направили своето най-добро изпълнение именно по време на финала на конкурса, като уточняват, че не се чувстват ощетени от крайното класиране. „Не чувстваме някаква несправедливост. Нашата песен трябва да се слуша повече от веднъж. Голяма част от гласуващите на Евровизия виждат песните за първи път, посочи Йоана Левиева-Сойър, продуцент на българското участие на Евровизия. Тя бе категорична, че страната ни за пореден път е оставила следа в рамките на песенния конкурс. Междувременно фенове скочиха срещу победителката от конкурса Нета заради „присвояване“ на японската култура за представянето й на сцената в Лисабон. Въпреки това тя получи поздравления от звезди като актрисата Гал Гадот („Жената чудо“) и Дж. К. Роулинг.", "date": "2018.05.14", "title": "Equinox: Конкуренцията тази година бе по-силна"}
{"url": "http://www.monitor.bg/bg/a/view/na-1-i-8-uli-sa-kandidatstudentski-izpiti-po-medicina-za-su-99451", "text": "Кандидатстудентските изпити за специалност \"Медицина\" в Софийски университет  ще се проведат от Медицинския университет – София на  1 юли 2018 г. по биология и 8 юли 2018 г.  по химия. Кандидатите следва да подадат документи за класиране в специалност „Медицина“ от 18 до 28 юни 2018 г.  Процедурата по регистриране за класирането е електронизирана и се извършва единствено с линк от главната страница на Университета на адрес: http://www.uni-sofia.bg. Кандидатите трябва да валидират декларираните електронно данни в сектор „Прием на студенти“ на Ректората. Те трябва да представят: документ за самоличност; оригинал и копие на дипломата за завършено средно образование и квитанция за платена такса за участие в класирането в размер на 30.00 лева. С генерирания от системата входящ номер кандидат-студентите получават право за регистрация за явяване на общите кандидатстудентски изпити по биология и по химия  в Медицински университет – София. Таксата за участие в общите кандидатстудентски изпити по биология и по химия в размер от 100 лева се заплаща в касите на Ректората на Медицинския университет – София (бул. „Акад. Ив. Гешов“ № 15, ет. 12), всеки работен ден от 8.30 до 12.00 часа и от 13.00 до 15.30 часа, в събота – от 9.00 до 14.00 часа в срок от 18 до 28 юни 2018 г. След това кандидатите попълват състезателен картон по образец и представят в „Учебен отдел“ на Ректората на Медицинския университет – София следните документи: картон с входящия номер за явяване на общите кандидатстудентски изпити по биология и по химия, издаден от сектор „Прием на студенти“ на Софийския университет, фискален бон за заплатена такса за участие в общите кандидатстудентски изпити по биология и по химия и диплома за завършено средно образование и едно копие на дипломата.  Всеки, който е подал документи, получава разпечатка за достъп до общите кандидатстудентски изпити, в която са отбелязани и двата входящи номера. С тази разпечатка кандидатът се явява на двата изпита, съгласно разпределенията за явяване на изпит в Медицинския университет-София. Балът за класиране на кандидатстващите за специалност  „Медицина“ се образува като сума от конкурсните изпити по биология и по химия, положени в  2 и балообразуващите оценки по биология и по химия от дипломата за средно образование. В класирането участват само кандидати, отговарящи на условията за прием на студенти в специалност „Медицина“ на Софийския университет за учебната 2018/2019 година. Първият етап е на 17 юли 2018 г., като записването на класираните се извършва на 18 и 19 юли 2018 г. Вторият етап на класирането ще се извърши на 22 юли 2018 г. В него участват некласираните от първия етап кандидат-студенти. Записването се извършва на 23 юли 2018 г. Третият етап на класирането ще се извърши на 24 юли 2018 г. Срокът за записване е от 25 до 27 юли 2018 г. ", "date": "2018.05.14", "title": "На 1 и 8 юли са кандидатстудентски изпити по медицина за СУ"}
{"url": "http://www.monitor.bg/bg/a/view/veto-na-klienta-99452", "text": "Клиентите не са длъжни да пазят опаковките на битови уреди и стоки за обзавеждане на дома, за да могат да върнат стоката или да получат рекламация в случай на проблем или дефект. Това е категоричната позиция на Комисията за защита на потребителите в лицето на нейния председател Димитър Маргаритов.  \"Пазете кутията!\" е най-честото добронамерено предупреждение на продавачите при покупка на телевизор, сешоар, лаптоп, компютър или прахосмукачка. Повече бдим за безопасността на опаковката, отколкото за самия уред, защото за уреда имаме  гаранция, а за кашончето не. Така пълним тесни килери, мазета, тавани и гаражи по 12, 24 или 36 месеца за в случай, че покупката ни изпуши.  В масовия случай гаранционният срок на учтивостта във взаимоотношенията между търговеца и купувача изтича в момента, в който мине плащането, а клиентът напусне търговския обект. Опитайте се да предявите претенции за вече направена покупка – започват обясненията защо това не може да се случи, как не зависи от нас, или шефът трябва да разреши, а него го няма.  Има и изключения - стандарт при връщането на уреда за бита са въвели няколко вериги хипермаркети, в които не е задължително да представяте обяснения за върната стока дори и причината за това да е само защото сте размислили на паркинга или сте преспали с мисълта за ненужната покупка 1-2 нощи. Докато в утвърдените пазарни икономики през миналия век се е развивал култ към клиента, отсам Желязната завеса на пиедестала, пред който се кланят купувачите е търговецът. Той е този, който ще извади нещо изпод щанда, ще ни прати в склад в близко село за скрит хладилник или ще ни запази тоалетна хартия, капачки за буркани или маслини. При такъв тип взаимоотношения на купувача не може да му мине и през ум, да претендира за права. Пазарът замени плановата икономика и нейните универсални магазини, но останаха обществените отношения от миналия век, заковани с девиза \"Търговецът винаги има право\". При това търговецът не просто като продавач зад касата, а в по-широк смисъл като субект, продаващ ни комуникации, ток, вода, сметосъбиране и всичко, което може да се продава. Ако се загледате в индивидуалните договори с доставчиците на вода, например, никъде няма да намерите опция едностранно да поправите условията, дори най-простите, като например да съобразят крайния срок на плащанията с датата на получаване на вашата заплата. Комуникационните оператори ви предлагат договор за 24 месеца. А защо не за 18? Или за 10. Можем ли да разместваме параметрите на взамиотношенията си с търговците, или сме изцяло зависими от тях.  На пръв поглед търговецът изглежда колос, но ние потребителите имаме право на вето. Вето на  клиента.", "date": "2018.05.14", "title": "Вето на клиента"}
{"url": "http://www.monitor.bg/bg/a/view/rabotnici-izbirat-da-rabotjat-bez-dogovor-za-da-njamat-zapor-sektor-restorantiorstvo-e-naj-riskov-99455", "text": "Работници избират да работят без трудов договор, за да избегнат запор върху възнаграждението си. Това показва практиката на Изпълнителна агенция \"Главна инспекция по труда\". 845 са случаите на работа без сключени трудови правоотношения. Не всички от тях обаче са по желание на служителя.  „Работодателите убеждават работниците да работят без договор с уговорката, че искат да проверят уменията им и на по-късен етап ще бъде сключен такъв. За тази цел законодателят обаче е предвидил контракт със срок на изпитване с възможност да освободи работника без предизвестие и без обезщетение в срока на изпитване“, обясняват от Инспекцията по труда. Важно е да отбележим, че в случай на липсата му правата на служителя на практика няма как да бъдат защитени. Той може да бъде принуден да напусне по всяко време без да му бъде заплатено. Все по-често работниците се обръщат към Инспекцията по труда с цел да инициира откриване на производство по несъстоятелност във връзка с неизплатени възнаграждения. В същото време НСИ съобщава, че се наблюдава ръст с 1.5 % на наетите лица по трудово и служебно правоотношение за първото тримесечие на 2018 г. спрямо края на 2017 г. Най- голям е броят в икономическите дейности, като челно място държат преработващата промишленост и търговията и ремонта на автомобили. Намаление на наети лица има при производството и разпределението на електрическа и топлинна енергия. От статистическия институт посочват още, че средната брутна Тя е намаляла с 1.6% спрямо края на изминалата година, като най-сериозно е понижаването на възнагражденията при недвижимите имоти, образованието и търговията и ремонта на автомобили. Наблюдава се и ръст на актовете за административни нарушения на работодатели, длъжностни лица и работещи бележи първото четиримесечие на 2018 г. Съставени са 3660 акта, като за същия период през 2017 г. те са били с 486 по-малко, отбелязват от Изпълнителна агенция \"Главна инспекция по труда\". Констатирани са 65 096 нарушения в предприятията, а нередностите са главно за осигуряване на безопасност при работа и изпълнение на трудовите правоотношения. Служителите, които имат директен или индиректен допир до ток, често нямат осигурена защита. за възникване на трудови инциденти със смъртен изход или на такива, които водят до трайни увреждания“, казват експертите. При трудовите правоотношения най-честите нарушения са за неизплащане на допълнителни възнаграждения – за извънреден и нощен труд, за работа на официални празници, за придобит стаж и опит. В зависимост от нарушението на работодателя се налагат санкции от 1 500 лв. до 15 000лв. Челно място по неспазване на правилата държат сектори като ресторантьорство, хотелиерство, търговия на дребно. В тях се извършват и най-много проверки, защото инспекцията ги идентифицирани като рискови. Традиционно и сектор строителство попада в тази група. Растениевъдството също се нарежда на едно от челните места по нарушения.", "date": "2018.05.14", "title": "Работници отказват договор, за да избягат от запор"}
{"url": "http://www.monitor.bg/bg/a/view/pone-25-zaginali-v-sblysyci-po-granicata-na-ivicata-gaza-99453", "text": "Хиляди палестинци се събраха по границата на анклава с Израел, за да протестират срещу преместването на американското посолство от Тел Авив в Ерусалим. Протестите преминаха в сблъсъци, в които според палестинското министерство на здравеопазването са загинали над 40 палестинци, стотици са били ранени. Демонстрантите се опитаха на малки групи да доближат с риск за живота си разделителната ограда, охранявана от тежко въоръжени израелски военни, допълва Франс прес. Тези групи се опитаха да нападнат бариерата и хвърляха камъни към войниците, които отвърнаха с огън. Заради протестите днес в Газа бяха затворени училищата, магазините и учрежденията, предаде ДПА.", "date": "2018.05.14", "title": "Над 40 загинали в сблъсъци по границата на Ивицата Газа"}
{"url": "http://www.monitor.bg/bg/a/view/nejmar-ostavam-v-psj-99446", "text": "Звездата на ПСЖ Неймар потвърди думите на клубния бос Насер ал Келаифи, че остава в клуба. „Трансфер в „Реал“ или „Юнайтед“? Започвам да се отегчавам от тези писания. Сега мисля само за световното първенство, а след това ще преследвам високите цели на ПСЖ“, коментира най-скъпият футболист в света. В същото време новият треньор на френския гранд Томас Тухел вече пристигна в Париж. Първата работа на германския специалист бе да се види на 4 очи именно с Неймар, за да разбере лично плановете на напдателя. Официалното представяне на Тухел обаче ще се забави с няколко седмици, като през това време той ще изкара интензивен курс по френски език.", "date": "2018.05.14", "title": "Неймар: Оставам в ПСЖ"}
{"url": "http://www.monitor.bg/bg/a/view/obnovjavat-speshnata-pomosht-s-linejki-i-aparatura-za-163-mln-leva-99437", "text": "Центровете за спешна медицинска помощ ще бъдат обновени с нови линейки и медицинска апаратура за общо 163 млн. лева. Министерството на здравеопазването вече е подало проектното предложение за мащабния инвестиционен проект, съобщиха от там. Средствата са по оперативна програма „Региони в растеж“. От МЗ уточниха, че това е най-големият проект в тази насока, тъй като е комплексен, сложен и обхваща големи територии за дейност. Подготовката на проектното предложение стартира през 2016 г. от Министерството на здравеопазването и външен консултант – Обединение „Регионална здравна инфраструктура“, избран по реда на Закона за обществените поръчки. Основната цел на проекта е да се подобри достъпът на пациентите до качествена и навременна медицинска помощ при спешни състояния на територията на цялата страна. Предвижда се чрез него да бъдат модернизирани всичките 237 обекта от системата за спешна медицинска помощ в страната. Те обхващат спешните отделения, разкрити в 34 болници, 27 центъра за спешна медицинска помощ и създадените към тях 176 филиала и изнесени екипи. В изпълнение на проекта ще се обнови сградният фонд, ще бъдаг купени 400 санитарни автомобили, оборудвани с необходимото медицинско оборудване. По този начин ще се гарантира оказването на качествена и навременна медицинска помощ при спешни състояния на територията на цялата страна, заявиха от Министерството на здравеопазването.  ", "date": "2018.05.14", "title": "Обновяват спешната помощ с линейки и апаратура за 163 млн. лева"}
{"url": "http://www.monitor.bg/bg/a/view/miliarder-iztegli-kartina-na-pikaso-ot-tyrg-zaradi-povreda-99438", "text": "Американският милиардер Стив Уин извади от участие в търг принадлежащия му автопортрет на художника Пабло Пикасо (1881-1973) \"Моряк\", за да бъде реставриран. Платното бе изложено в аукционната къща \"Кристис\" (Christie's) в Ню Йорк за 70 милиона долара, съобщи в неделя агенция Блумбърг. Според информацията платното е било повредено миналия петък, не се разкриват подробности за случилото се. Агенцията напомня, че през 2006 година Уин сам повреди друга картина на Пикасо. Причина е заболяването, което се отразява на периферното зрение на милиардера. Като показвал картината на свои приятели в офиса си в Лас Вегас, случайно ударил платното с лакът, като пробил в него дупка. След реставрацията стойността на картината се срина от 139 до 85 милиона долара. Това накара Уин да подаде иск срещу застрахователите - лондонската \"Лойдс\" (Lloyd’s) През 2013 големият американски финансист Стивън Коен купи тази картина от Уин за 155 милиона долара. През февруари Уин се оттегли от поста начело на веригата казина Wynn Resorts. Повод за това стана публикация в \"Уолстрийт джърнъл\" от 26 януари, в която го обвиха в сексуален тормоз. Според някои оценки на експерти Пикасо е рекордьор по сума, изплатена за цяла картина, излагана на търг. Така например неговата работа \"Алжирски жени, версия О\" да 2017 е най-скъпото произведение на изкуствот. На 11 май 2015 г. то бе продадено за 179,4 милиона долара. Купувачът беше бившият катарски премиер Хамад Бен Джасим бен Джабар ал Тани. Рекордът бе бит миналата година, когато \"Спасителя на света\" на Леонардо бе продадена за 450 милиона долара  ", "date": "2018.05.14", "title": "Милиардер изтегли картина на Пикасо от търг заради повреда "}
{"url": "http://www.monitor.bg/bg/a/view/cyrkva-na-kolu-ficheto-stava-na-150-godini-99439", "text": "Църквата „Свето Възнесение Господне“ в русенското село Караманово става на 150 години. Тя е проектирана и изградена от талантливия самоук архитект и строител Колю Фичето съвместно с майстори от Брацигово. Те били поканени веднага след като приключили строителството на прочутия мост над река Янтра край Бяла. За по-малко от година майсторите изградили храма и той отворил врати през 1868 г. Църквата „Свето Възнесение Господне“ в русенското село Караманово става на 150 години. Тя е проектирана и изградена от талантливия самоук архитект и строител Колю Фичето съвместно с майстори от Брацигово. Те били поканени веднага след като приключили строителството на прочутия мост над река Янтра край Бяла. За по-малко от година майсторите изградили храма и той отворил врати през 1868 г. Специално за 150-годишнината, която ще се отбележи на 20 май, Великотърновският митрополит Григорий и свещенници от епархията ще отслужат архиерейска света литургия. Преди това – на 17 май, когато се отбелязва храмовият празник Свето Възнесение Господне, ще бъде даден курбан за здраве за всички жители на Караманово, съобщават от кметството. От началото на годината кметството в Караманово и църковното настоятелство при храма започнаха дарителска кампания за отбелязване на годишнината. С парите са извършени неотложни ремонти, закупени са свещници, кандилница и кръст. Семейство Надя и Илия Тодорови от София дариха средства за закупуване на нова камбана, която вече е монтирана.", "date": "2018.05.14", "title": "Църква на Колю Фичето  става на 150 години"}
{"url": "http://www.monitor.bg/bg/a/view/pogvat-s-globi-koloezdachi-i-prosjaci-v-plovdiv-99440", "text": "Колоездачи, които вместо да бутат велосипедите си, не слизат от тях в центъра на Пловдив, ще бъдат безкомпромисно глобявани. Същото ги чака и просяците, които от няколко месеца се изучили да се обличат с нормални дрехи, така че да бъдат трудно различими от обикновените пешеходци, се закани кметът на Пловдив Иван Тотев. Той уточни, че през последните няколко седмици в общината са получени много сигнали за агресивно каращи велосипедисти в Цар-Симеоновата градина. „И видимо не спазват правилата, както в Цар-Симеоновата градина, така и по Главната пешеходна улица. Особено агресивно карат в парка, а там има малки деца”, каза градоначалникът. По думите му служителите на Общинска полиция ще бъдат специално инструктирани да започнат да глобяват агресивните велосипедисти. Тотев обаче уточни, че малките деца, които карат тротинетки или велосипеди в парка няма да бъдат на мушката на общинските служители. „Говоря за големите велосипедисти, не за малчуганите”, бе категоричен Тотев. По думите му друг голям проблем в центъра е увеличеният брой на просяците. „Които обаче не са облечени като просяци, а са с напълно нормални дрехи и не могат да бъдат различени от останалите пешеходци. Миналата седмица няколко случаи имаме на такива хора, които са поканени да напуснат Главната”, каза кметът. При проверка ставало ясно, че просяците масово не са от Пловдив. В центъра на града идвали хора да просят с лични карти от Хисаря, Кричим и дори Пазарджик.  „По облеклото не можеш да разпознаеш, че се занимава с просия. Това е новото. От тази година. Не можем да разберем, че са просяци. В последните месеци наблюдаваме хора, които са напълно нормално облечени, а искат пари от минувачите”, се възмути градоначалникът. Той призова пловдивчани, които са станали свидетели на просия по улиците, да подават сигнали в общината или на 112.  ", "date": "2018.05.14", "title": "Погват с глоби колоездачи и просяци в Пловдив"}
{"url": "http://www.monitor.bg/bg/a/view/trima-kysmetlii-podeliha-61-000-lv-ot-vtori-shans-99441", "text": "Трима късметлии си поделиха 61 000 лева от \"Втори ТОТО шанс\" за \"6 от 49\" в тираж №38 на БСТ. Единият е заложил в Добрич на 1 комбинация плюс 1 за \"Тото Джокер\" в абонаментен фиш за 5 тиража за 5,60 лв. и жребият му отреди 21 000 лева. Другите двама са пуснали своите фишове в София и Русе, като единият е избрал 3 комбинации за 3,69, а другият - 1 за 1,20 лв. Леката кола за тираж №37 \"Форд Фиеста\" пък се падна на играч, заложил в Несебър, който спечели с комбинацията 12, 18, 24, 33, 45, 46 и допълнително число 1. Най-много пари в тираж №38 обаче дойдоха от двете петици по 25 310,30 лева в \"5 от 35\" - по 1 в двете тегления. Тази във II теглене падна заедно с 2 двойки от \"Тото Джокер\" по 14,60 лв., от което се събраха 25 339,50 лв. Уцелени са с 4 комбинации плюс 4 за \"джокера\" за 2,80 лв. Другата, в първо е за четворен фиш за 2 лв. Джакпотъ в \"6 от 49\" скочи със 103 004,48 лева и достигна 3 845 401,47 лева. Очаква се до четвъртък той да порасне с още към 70 000. В \"6 от 42\" сумата ще мине 700 000, в \"5/50 - 1/12 Зодиак\" си чакат непроменящите се 3 млн. лева. Така общо ще се съберат над 7 612 000.  Числа - (3, 5, 13, 16, 32, 39); 6 - няма, 5 - 7 по 4905,00 лв., 4 - по 44,70 лв., 3 - по 3,90 лв.; ДЖАКПОТ: 3 845 401,47 лв. : Числа - (3, 22, 23, 35, 36, 37); 6 - няма, 5 - 2 по 5326,60 лв., 4 - по 51,20 лв., 3 - по 3,70 лв.; ДЖАКПОТ: 682 209,13 лв.  I теглене - (6, 10, 11, 14, 18); 5 - 1 от 25 310,30 лв., 4 - по 72,90 лв., 3 - по 3,50 лв.; II теглене - (2, 15, 20, 24, 30); 5 - 1 от 25 310,30 лв., 4 - по 88,60 лв., 3 - по 4,50 лв.  Числа - (12, 16, 18, 23, 42); Зодия 6 - Дева; 5+1 - няма, 5 - няма, 4+1 - няма, 4 - няма, 3+1 - 19 по 100,00 лв., 3 - по 202 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - 1,00 лв.; ДЖАКПОТ: 3 000 000,00 лв.  Позиции - (3, 6, 9); Цифри – (9, 6, 4); 3 - 12 по 2121,80 лв., 2 - 1741 по 14,60 лв.; ДЖАКПОТ: 0,00 лв.  Година 53, месец 12, дата 14, ден 7; I група - няма, II - няма, III - няма, IV - 3 по 84,50 лв., V - 5 по 50,70 лв., VI - 8 по 25,40 лв., VII - 12 по 21,10 лв., VIII - по 4,70 лв., IX - по 6,10 лв., X - по 5,70 лв., XI - по 1,70 лв., XII - 195 по 2,60 лв., XIII - по 2,00 лв., XIV - по 1,40 лв., XV - по 1,20 лв.; ДЖАКПОТ: 4711.23 лв. 20 000 лв. 108090136 Русе 20 000 лв. 374561449 София 21 000 лв. 315551506 Добрич", "date": "2018.05.14", "title": "Трима късметлии поделиха 61 000 лв. от \"Втори шанс\""}
{"url": "http://www.monitor.bg/bg/a/view/slabaci-vkaraha-5-na-barsa-valverde-pobesnja-kataluncite-ne-uspjaha-da-zavyrshat-nepobedeni-99443", "text": "„Барселона“ не успя да постигне голямата си цел и да завърши сезона в Испания без загуба. Каталунците изненадващо паднаха с 4:5 във визитата си на „Леванте“, като двубоят се превърна в истински голов трилър. За „Барса“ с хеттрик се отчете Коутиньо, а едно попадение добави Луис Суарес. Така шампионът на Испания записа първа загуба в последните 37 мача, а малко оправдание е, че тимът беше без звездата Лионел Меси, който получи почивка и не бе в групата за мача. Изненадващата загуба вбеси треньора Ернесто Валверде, който не скри емоциите си. \"Ядосах се много! Ако гледате резултата, ще си кажете, че защитата ни е била ужасна. Това не е точно така, просто съперникът беше твърде ефективен“, коментира Валверде. В последния кръг „Барса“ е домакин на „Реал Сосиедад“. В класирането каталунците са недостижими на върха с 90 точки, следват „Атлетико“ със 78, „Реал“ (М) със 75 и „Валенсия“ със 70 точки, като тези 4 тима са сигурни за Шампионската лига.", "date": "2018.05.14", "title": "Слабаци вкараха 5 на „Барса“, Валверде побесня"}
{"url": "http://www.monitor.bg/bg/a/view/zabranjavat-velosipedite-v-parkove-i-peshehodni-zoni-v-pazardjik-99445", "text": "Забранява се колоезденето в пешеходните зони, по тротоарите и в градинките в Пазарджик, освен ако на тези места не съществуват обособени и маркирани велоалеи. Това предвиждат промените в Наредбата за организацията и безопасността на движението, дисциплината на водачите на превозни средства и пешеходците в община Пазарджик, които вече са внесени в Общинския съвет в града. Вносител на допълненията и измененията в Наредбата е директорът на БМ \"Паркинги и охрана\" Георги Шикерджиев. В подготвяните промени в Закона за движение по пътищата е заложено задължението на всички колоездачи да управляват велосипедите си - независимо къде и в коя част на денонощието - с каска и светлоотразителна жилетка. Промените, които предвиждат забраните в Пазарджик, вече са публикувани на сайта на ситипарламента в града, както и предварителна оценка на въздействието на предлаганите промени. Заради опасността някое дете, майка с бебешка количка или възрастен човек ад пострада в паркове и в пешеходната зона в центъра на Пазарджик местната община предприе още преди време твърди мерки и започна да санкционира велосипедисти, които препускат през паркове, градинки и зони за отдих и създават опасности за пешеходците там. Наказанието е предвидено в Наредбата за организацията и безопасността на движението, дисциплината на водачите на превозни средства и пешеходците в община Пазарджик. В документа в член 7 се казва, че се забранява движението на всички видове превозни средства по пешеходната зона на гр. Пазарджик, като забраната не се отнася за снегопочистващите машини и автомобилите със специален режим. Местни граждани,  разтревожени от бясното каране на велосипедисти в парковете в града и най-вече в градината в центъра, поискаха преди време в отворено писмо до кмета Тодор Попов и местната полиция да вземат мерки и да се забрани влизането с колела в зоните за отдих. Срещу велосипедистите-джигити рипнаха и майки на невръстни дечица, които се разхождат или играят в парковете. Въпреки че има табели, които забраняват влизането на колоездачи в местата за отдих, младежи масово и бясно препускат по пешеходните алеи, където има и играещи деца. Най-опасно е положението в Градската градина, защото там е любимо място за разходка на майките с деца и освен едва прохождащи на катерушки и плочници си играят и по-големи хлапета, които обикалят между пейките и се крият.      ", "date": "2018.05.14", "title": "Забраняват велосипедите в паркове и пешеходни зони в Пазарджик"}
{"url": "http://www.monitor.bg/bg/a/view/berbo-gleda-golovo-shou-na-totnym-chelsi-aut-ot-sh-l-livyrpul-zagrja-s-4-0-za-finala-v-kiev-99442", "text": "„Тотнъм“ победи „Лестър“ с 5:4 в голово шоу на „Уембли“ в мач от последния кръг на Висшата лига. Двубоят се игра пред погледа на българската звезда и бивш нападател на „шпорите“ Димитър Бербатов, а с успеха домакините удържаха третото място в класирането. Голямата новина след последния кръг в Англия е некласирането на „Челси“ в Шампионската лига за следващия сезон. Момчетата на Антонио Конте паднаха с 0:3 от „Нюкасъл“ и останаха извън Топ 4. Така „Челси“ ще представя Англия в Лига Европа, където ще бъде и „Арсенал“. „Артилеристите“ успяха да бият с 1:0 в последния мач на Арсен Венгер и записаха първи точки като гости този сезон. Последният кръг донесе радост и на „Ливърпул“, който загря с 4:0 срещу „Брайтън“ за финала в Шампионската лига срещу „Реал“ (Мадрид). „Знам, че ме сравняват с Меси и Роналдо, но истината е, че те са много по-добри от мен“, заяви след мача звездата на мърсисайдци Мохамед Салах, който се отчете с дежурния си гол за победата. От елита пък изпадат „Суонзи“, „Стоук“ и „Уест Бромич“.", "date": "2018.05.14", "title": "Бербо гледа голово шоу на \"Тотнъм\", \"Челси\" аут от ШЛ"}
{"url": "http://www.monitor.bg/bg/a/view/tajmer-ni-goni-ot-toaletnata-99436", "text": "Заседявали ли сте се толкова дълго в тоалетната, че краката ви да изтръпнат? Във времето на новите технологии, в което хората са неразделни с мобилните си джаджи, отговорът най-вероятно е \"Да\". Ако е така, на помощ идва тоалетният таймер, чиято е задача е да ви напомня да не се \"забравяте\" в санитарното помещение, пише сайтът Ред ферит. Таймерът с изобразена в тоалетната фигура с мобилен телефон всъщност представлява пясъчен часовник. Пясъкът изтича след 5 минути - време, напълно достатъчно човек да задоволи физиологичните си нужди. Таймерът - пясъчен часовник, който може да бъде закупен от интернет срещу 15 долара, разбира се може да бъде обръщан отново и отново. В този случай \"забравилият\" се в тоалетната потребител е добре да си припомни предупреждението на експертите, че продължителното заседяване е вредно за здравето.", "date": "2018.05.14", "title": "Таймер ни гони от тоалетната "}
{"url": "http://www.monitor.bg/bg/a/view/uve-specheli-sedma-poredna-titla-na-italija-inter-i-lacio-v-direkten-sblysyk-za-shampionskata-liga-99444", "text": "„Ювентус“ подхрани снощи легендата с неговото име с още два рекорда – стана за седма поредна година шампион на Италия по футбол и извоюва в една седмица две титли на един и същ стадион - Олимпийския в Рим. Там миналата сряда отборът от Торино надигра „Милан“ на финала на турнира за Купата на страната, а в неделя завърши 0:0 срещу „Рома“ и с натрупаните 92 точки стана недостижим в Серия \"А\". Иначе казано - „бианконерите“ си осигуриха титлата един кръг преди последния им шампионатен мач на 23 май, когато на собствения си стадион в Торино ще срещнат вече изпадналия от майсторската група „Верона“. Свой собствен рекорд постави и наставникът на „Старата госпожа“ Масимилиано Алегри, който спечели поредното си четвърто „скудето“. Тоест шампионската титла на Италия, заради която Чироза, както наставникът е известен сред колеги, футболисти и тифози, направо лудна от радост на римския стадион. Подскачаше и викаше като малък палавник, прегръщаше и свои, и чужди, раздаваше като обезумял въздушни целувки към трибуните. А когато спортните репортери успяха да го докопат за някое и друго изявление, Алегри им обясни, че ако шефовете на „Ювентус“ не го натирят, той нямал нищо против да остане на треньорската скамейка поне още година. След тях с осмици се подреждат вратарят Джиджи Буфон и нападателите Пауло Дибала и Дъглас Коста, а 7,5 получиха Хуан Куадрадо и Сами Кедира. Що се отнася до крайното класиране в Серия \"А\", то според футболните касандри на Апенините след „Ювентус“ се подреждат „Наполи“ и „Рома“, които наесен ще ритат в турнира на Шампионската лига. Единствената драма в последния кръг пък ще бъде кой измежду „Интер“ и „Лацио“ ще вземе последната квота за Шампионската лига, като двата тима излизат в директен сблъсък. Загубилият ще се задоволи с участие в Лига Европа, където италиански представител ще бъде и „Милан“.", "date": "2018.05.14", "title": "\"Юве\" спечели седма поредна титла на Италия"}
{"url": "http://www.monitor.bg/bg/a/view/tyrgovijata-ni-s-iran-s-ryst-ot-nad-14-99427", "text": "През изминалата година търговията ни с Иран е за 117,5 млн. долара, което е увеличение от над 14 на сто спрямо година по-рано. Вносът от Иран отбеляза увеличение от 112,3%, което е 58.6 млн. долара. Докато износът на България за Иран за 2017 г. възлиза на 58.8 млн. долара. Статистиката беше изнесена от икономическият министър Емил Караниколов по време на Ирано-български бизнес форум, който се проведе в Техеран. Министър Караниколов изтъкна, че форумът дава отлична възможност за представяне на предимствата и качествата на продуктите, производствените технологии и ноу-хау използвани в двете страни. „Обръщам се към българските фирми с призив да се възползват пълноценно от предоставената им възможност и да проведат деловите си срещи, обсъждайки съвместни дейности в търговията и сътрудничеството“, подчерта Караниколов. Той добави, че иранският пазар е ключов със своето стратегическо разположение между Близкия изток, Централна и Южна Азия и население над 80 милиона жители. Караниколов допълни, че страната ни е готова да окаже подкрепа на иранските фирми, които желаят да инвестират в България в сектори, осигуряващи висока добавена стойност и повишена конкурентоспособност на икономиката. Икономическият министър подчерта, че България има потенциал да привлече ирански инвестиции и да предостави благоприятни възможности за дейности в редица области като информационни и комуникационни технологии, електроника и електротехника, машиностроене, авточасти, високотехнологични промишлени производства и услуги, селско стопанство и хранително-вкусова промишленост, транспортна и логистична инфраструктура и туризъм. „Двете държави са в постоянен процес на изграждане и надграждане на договорно-правната база във всички сфери от взаимен интерес, особено в търговско-икономическата“, допълни Караниколов.", "date": "2018.05.14", "title": "Tърговията ни с Иран с ръст от над 14%"}
{"url": "http://www.monitor.bg/bg/a/view/vartolomej-skochi-na-sinoda-ni-zaradi-makedonskata-cyrkva-99428", "text": "Вселенският патриарх Вартоломей І и Сръбската патриаршия са изпратили гневни писма до българския Свети синод заради исканата афтокефалия (самостоятелност, б.р.) от Македонската църква и заявлението, че признава Българската православна църква за „Църква майка“. Това съобщиха от Синодалната палата. Въпросните писма, ще бъдат разгледани на заседанието на Светия синод във вторник, каза Старозагорският митрополит Киприян, който е говорител на синода и председател на комисията, излъчена да води преговорите по въпроса на МПЦ. В писмата се изразява несъгласие БПЦ да признава под никаква форма Македонската църква и да не афишира, че й е Църква – майка. Сръбската патриаршия е категорична, че по този въпрос право да взима отношение има само тя, тъй като Македонската църква се е отцепила от нея. Вселенският патриарх Вартоломей І пък смята, че Вселенската патриаршия, както се нарича по силата на традицията Константинополската, е „майка на всички църкви“ и затова дуемата й трябва да се зачита като последна инстанция. Откакто през октомври миналата година от синода в София излязоха с решение, че ще съдействат за вдигане на схизмата от Македонската църква, нито един македонски архиерей не е идвал на официално църковно посещение у нас. Предстоятелят на Македонската православна църква архиепископ Стефан беше на панихидата в Ново село на Гергьовден, а на 10 май присъства на конференция, организирана от БАН за делото на светите братя Константин – Кирил Философ и Методий.  ", "date": "2018.05.14", "title": "Вартоломей І скочи на синода ни заради Македонската църква "}
{"url": "http://www.monitor.bg/bg/a/view/aplodiraha-orlin-pavlov-v-manhatyn-99429", "text": "Орлин Павлов изнесе спонтанен концерт в клуб в артистичния квартал Сохо в Манхатън, Ню Йорк. Лъчезарният певец излезе на сцената в рамките на т.нар. open mic вечер, в която всеки от гостите е приветстван да покаже таланта си. „Няма такова удоволствие. Невероятни музиканти, някак си не ми се слизаше от сцената. Оказа се, че басиста има 2 номимации за „Грами“, написа въодушевен Павлов в социалните мрежи. Изпълнението му на песни като Ain't No Sunshine и Georgy Porgy бе посрещнато от бурни овации от хората в Сохо, чиято репутация през последните години го постави сред ключовите места за артисти в Ню Йорк. Павлов замина за Голямата ябълка заедно с Ники Илиев, където двамата представиха последния си филм „Нокаут, или всичко, което тя написа“ в рамките на фестивала на независимото кино там. Двамата отново се срещнаха и със звездата от „От местопрестъплението“ Гари Дърден, който разучаваше родния фолклор по време на снимките към лентата в Банско. По време на престоя си отвъд океана Илиев и Павлов посетиха и прочутия площад Times Square, както и World Trade Center. “Нокаут, или всичко, което тя написа“ вече направи премиерата си и в Лондон, а интерес към него проявяват разпространители и от други държави, сред които и Китай. „След „Чужденецът“ и „Живи легенди“, този филм решихме да го снимаме на английски, да бъде международен. Нашата идея беше той да се разпространява по целия свят“, обяснява режисьорът Илиев. Сюжетът на филма се върти около героя на Дърден - бившия ММА боец Арън, който след мозъчна травма се принуждава да търси спасение в струните на китарата си. За историята на персонажа бившият модел се вдъхновява докато чете биографията на прочутия боксьор Майк Тайсън на фона на музиката на Крис Корнел.", "date": "2018.05.14", "title": "Аплодираха Орлин Павлов в Манхатън"}
{"url": "http://www.monitor.bg/bg/a/view/hartija-e-po-zdrava-ot-stomanata-99426", "text": "Шведски учени създадоха материал, който по еластичност и здравина превишава характеристиките на стоманата и сплавите.     За основа на свръхздравия материал, който може да бъде използван в много области, учените от Кралския технологичен институт са използвали нановлакна от целулоза.  Преработката на архитектурата на натуралните материали на нанониво е позволила на учените изцяло да изменят първичния строеж на няколко вида вещества и да направят своеобразна химическа селекция. Резултатът съчетава характеристиките на различни материали.  Ако преработената наноцелулоза бъде смесена с традиционни химически вещества, могат да бъдат получени особено здрави композитни материали. Многофункционалността им ще помогне да бъдат използвани на практика за всичко - от велосипедите до авиацията.", "date": "2018.05.14", "title": "Хартия е по-здрава от стоманата"}
{"url": "http://www.monitor.bg/bg/a/view/zemjata-moje-da-se-prevyrne-v-ledena-topka-99432", "text": "Учени от Тексаския университет в Далас определиха геоложките условия, при които преди 700 милиона години настъпило глобално застудяване на нашата планета и Земята била покрита изцяло с лед.  По мнението на учените, климатичните промени били свързани с появата и движението на тектонските плочи. Хипотезата за \"Земя-снежна топка\" обяснява защо през криогенния период настъпило наслагване на ледникови терени. Предполага се, че тогава на екватора било толкова студено, колкото на полюсите на планетата. Ледниковият период продължил милиони години, докато в атмосферата не се натрупало достатъчно количество парникови газове, изхвърлени от вулкани. Материците в екваториалните райони \"се освободили\" от ледовете и в резултат започнали процеси, свързани с химично изветряне и обогатяване на океанската вода с минерали, които са нужни за увеличаване на бактериите. Впоследствие се появили допринасящи за глобалното затопляне многоклетъчни форми на живот. Учените предполагат, че Земята се покрила изцяло с лед след появата на тектонските плочи. Смята се, че първоначално земната кора била едно цяло, а разделянето й на отделни големи фрагменти станало по-късно. Литосферата се разцепила преди 600-800 милиона години и това довело до вулканични изригвания, преместване на материци и в края на краищата до появата на \"Земя-снежна топка\".", "date": "2018.05.14", "title": "Земята може да се превърне в ледена топка"}
{"url": "http://www.monitor.bg/bg/a/view/japonskata-televizija-s-trilogija-za-graciite-ni-99434", "text": "Японската национална телевизия NHK е поискала да направи още два филма за българските национални състезателки по художествена гимнастика. Първият епизод от трилогията вече бе сниман по време на подготвителния лагер на нашите в Мураяма преди година. Сега, по време на държавното първенство в София, режисьорът на филма г-жа Хироко Ниномия не пропусна да заснеме всеки един детайл, а в полезрението й попадат най-вече президентът на федерацията Илияна Раева и грациите от женския ансамбъл, воден от треньорките Весела Димитрова и Михаела Маевска. Ниномия иска да обърне специално внимание и на капитанката на ансамбъла Симона Дянкова. В плановете на режисьора е догодина да се направи третия филм, в който главни герои ще са състезателките от индивидуалното при жените и при девойките старша възраст и техните треньорски щабове. „Японските зрители посрещат с огромен интерес всичко, което е свързано с националните отбори по художествена гимнастика“, каза Хироко Ниномия. Тя сподели още, че е възхитена от качествата и композициите на българските състезателки и с невероятно удоволствие ще работи върху филма за тях.", "date": "2018.05.14", "title": "Японската телевизия с трилогия за грациите ни"}
{"url": "http://www.monitor.bg/bg/a/view/alo-izmamnici-plashili-starica-da-ja-pekat-jiva-99433", "text": "76-годишна жителка на старозагорското село Самуилово стана поредна жертва на ало-измамници, които я вплели в примка с вече класическата схема за подпомагане на МВР с пари. 76-годишна жителка на старозагорското село Самуилово стана поредна жертва на ало-измамници, които я вплели в примка с вече класическата схема за подпомагане на МВР с пари. Баба Вътка Т. била изненадана от представил се като старши комисар „Николов“ непознат, който  обяснил че е „набелязана от престъпници“ , които обаче униформените следят и скоро ще пипнат. Веднага след позвъняването на „комисаря“ последвало ново обаждане, при което  били отправени яростни заплахи за отвличане и мъчения, включително печене на огън ако не предаде спестяванията си. Първоначално нарочената за жертва пробвала да се отърве с твърдението че не държи пари у дома си, но заплахите продължили. В една от паузите отново се обадил „комисарят“, който  й „обяснил“ , че неговите хора внимателно слушат какво се говори. Тя трябвало само да опише всички банкноти и ценности и да изпълни „заповедите“ на измамниците. Около обяд на 12 май Тотка В. оставила пакетче , в което имало  3 625 лв, няколко златни монети, пръстени и 150 купона за хляб под камък в близост до неработещата кръчма на мегдана на Самуилово и зачакала обаждане от полицията. Привечер на същия ден жената и близките й разбрали, че са измамени и потърсили съдействие от Второ РУ – Стара Загора. При проверката криминалистите установили, че същия ден е било звъняно с подобни заплахи на поне още две самотни местни жителки. Пак на 12 май с 1 250 лв и златни накити е била „изгорена“ и 65-годишна жена от близкото село   Преславен.  ", "date": "2018.05.14", "title": "Ало-измамници плашили старица да я пекат жива"}
{"url": "http://www.monitor.bg/bg/a/view/svirjat-sbor-za-naj-goljamata-orgija-v-sveta-99431", "text": "В столицата на хазарта и греха Лас Вегас ще бъде организирана най-голямата сексуална оргия, която ще претендира за рекорд, съобщава в. \"Метро\". Проявата, планирана за 2 юни, ще премине под патронажа на организацията \"Менидж лайф\", в която членуват предимно \"сексуално освободени хора\". Целта е да се подобри предишния японски рекорд от 2007 г., при който 500 двойки правиха секс в склад. Предполага се, че в Лас Вегас ще се стекат над 1000 души за оформянето на двойки и шведски тройки. Таксата за участие е равностойността на 145 британски лири за двойки и 18 лири за непридружени жени. Ще бъдат раздавани много презервативи, лубриканти, хавлиени кърпи и мокри кърпички. Организаторите обещават да оборудват чисто и комфортно място за поставянето на рекорда. Ще бъдат обособени и специални пространства за изхвърлянето на отпадъците след оргията. За да не се разкрива идентичността на рекордьорите ще бъдат раздавани и специални маски за покриване на лицата им. Желаещите могат да се явят в свои секси костюми. Но за разочарование на мераклиите от мъжки пол, на проявата няма да бъдат допускани непридружени от дами мъже.", "date": "2018.05.14", "title": "Свирят сбор за най-голямата оргия в света "}
{"url": "http://www.monitor.bg/bg/a/view/napraviha-belio-koeto-ne-se-pere-i-se-nosi-17-dni-99435", "text": "Датска фирма пусна бельо, което може много дълго да не се пере, като е внедрила технология, използвана от НАСА, съобщава в. \"Метро\". Според производителя \"Органик Бейсикс\" артикулите са \"удобни за носене, трайни и убиват неприятните миризми\". Това позволява на бикините и слиповете от серията \"Силвър тек 2.0\" много дълго време (17 дни) да не бъдат сменяни и давани за пране. Бельото е напоено с тайна съставка, която убива 99 процента от бактериите, като в същото време ликвидира и неприятните миризми. Датчаните са използвали същата технология, която позволява на НАСА да пречиства водата в Международната космическа станция. Производителите хвалят стоката си, защото в най-висока степен опазва околната среда, тъй като не се нуждаела от често пране и хабене на водни ресурси. Бельото е изготвено от 100 процента рециклирани материали.", "date": "2018.05.14", "title": "Направиха бельо, което не се пере и се носи 17 дни "}
{"url": "http://www.monitor.bg/bg/a/view/morski-kurorti-tyrsjat-desetki-barmani-i-servitiori-ot-kustendilsko-zrelostnici-podpomagat-semejstvata-si-sys-sezonna-rabota-po-rodnoto-chernomorie-99430", "text": "Морски курорти луднаха да наемат бармани и сервитьори от Кюстендилско. Десетки вече са заявените свободни работни места в Бюрата по труда в областта. Обявените вакантни места са за различни ресторанти и кафенета по родното Черноморие. Например, само в трудовата борса в Кюстендил се търсят 32 сервитьорки, 12 бармани, 17 готвачи и 27 камериерки. „Това си е наистина бум при нас. Основно работодателите са от големи хотели в курорти като Несебър, Слънчев бряг, Поморие и Созопол. Сред основните изисквания към работниците е да имат средно образование, опит, както и владеене на английски език“, обясниха експерти. По техни думи за първа година се наблюдава такова голямо търсене на работна ръка в сферата на ресторантьорството в региона. За никой не е тайна, че голяма част от зрелостниците от Професионалната гимназия по туризъм вече са си намерили работа на морето. „Често участваме в конкурси, като нашите възпитаници печелят едни от призовите места. Нашите бармани и сервитьори са известни по цял свят. Търсят ги също в Гърция и Кипър“, обясняват още преподаватели от школото. „Няма как да не ни блазни подобна работа. Ако заплатата ни в Кюстендил е 600 лв., то на морето е поне 1200 лв., с подсигурена квартира и храна. Така успяваме да спестим пари и за висшето си образование. През миналата година успях сам да покрия семестрите си в Пловдивския университет, което беше в улеснение за моето семейство“, разказва 21-годишният барман Димитър, който за втора година ще замине да работи в Несебър.", "date": "2018.05.14", "title": "Морски курорти търсят бармани и сервитьори от Кюстендилско"}
{"url": "http://www.monitor.bg/bg/a/view/v-rusija-shte-nakazvat-za-izpylnenie-na-us-sankciite-99417", "text": "В Думата бе внесен законопроект за въвеждане на наказателна отговорност за лицата, спазващи американските санкции на територията на Русия, информира Газета.ру. Това става ясно от съобщение на сайта на долната камара на парламента, публикувано в понеделник. Автори на инициативата са председателите на Думата и на Федералното Събрание Вячеслав Володин и Валентина Матвиенко, както и лидерите на всички парламентарни фракции. В Думата бе внесен законопроект за въвеждане на наказателна отговорност за лицата, спазващи американските санкции на територията на Русия, информира Газета.ру. Това става ясно от съобщение на сайта на долната камара на парламента, публикувано в понеделник. Автори на инициативата са председателите на Думата и на Федералното Събрание Вячеслав Володин и Валентина Матвиенко, както и лидерите на всички парламентарни фракции.           Законопроектът предлага да се допълни Наказателния кодекс, като се предвижда да се въведе наказателна отговорност „за извършване на действия или бездействие“ по отношение на антируските санкции. Под ударите на новия нормативен акт ще попадат руските физически и юридически лица, както и регионалните ведомства, уточнява ТАСС. Нарушителите ще плащат глоба до 600 000 рубли или около 8100 евро. При по-тежките случаи е предвидено лишаване от свобода до 4 години или принудителен труд за същия срок. Предлага се още да бъде въведена отговорност и за съучастие при въвеждането на рестрикции спрямо Русия. Глобата за това нарушение ще е до 6800 евро или до 3 години затвор.           По-рано Володин обяви, че нормативният документ може да бъде приет още до края на май т.г., тъй като „въпросът е приоритетен“. „От наша гледна точка действията на Вашингтон срещу Москва са престъпни и затова никакви санкции, въведени от Конгреса и от президента на САЩ, няма да действат на територията на нашата страна“, обясни първият зам.-председател на парламентарната фракция на управляващата партия „Единна Русия“ Андрей Исаев, цитиран от РИА Новости.  ", "date": "2018.05.14", "title": "В Русия ще наказват за изпълнение на US санкциите  "}
{"url": "http://www.monitor.bg/bg/a/view/prokuraturata-se-otchete-razkrita-sa-46-650-prestyplenija-99416", "text": "46 650 са били разкрити от прокуратурата през 2017 г., а виновниците за тях са изправени на съд. Това става ясно от годишният доклад на Върховната касационна прокуратура, който е публикуван на сайта на институцията. По закон всяка година държавното обвинение е длъжно да се отчете пред обществото и парламента. , че по данни на МВР, през 2017 г. са регистрирани 106 659 (103 773; 107 870) престъпления, като за тригодишния период се наблюдава известна динамика – увеличение с 2.8% спрямо предходната година и намаление с 1.1% спрямо 2015 г. Разкрити са 46 650 (49 460; 45 281). Налице е намаление на разкритите престъпления с 5. 7% спрямо 2016 г., като спрямо 2015 г. се отчита увеличение с 3%. Разкриваемостта през 2017 г. е 43. 7%, като спрямо 2016 г. се наблюдава спад с 3.9% и увеличение с 1.8% спрямо 2015 г. С най-голям дял са регистрираните престъпления против собствеността – 48.1% (51.0%; 54.5%), следвани от общоопасните – 26.9% (21.4%; 22.5%). 12.1% (при 11.7% за 2016 г. и 10.5% за 2015 г.) и престъпленията против личността – 4.8% (4.3 % и 3.9% за предходните две години). В доклада си за работата на прокуратурата и разследващите органи за миналата година от държавното обвинение пpeдлaгaт да се обмисли отпадането на наказателната отговорност за пpoвoĸaция ĸъм пoдĸyп, тъpceнe нa фopми нa имyнитeт cpeщy cвидeтeлcтвaнe зa тeжĸи пpecтъплeния, както и yвeличaвaнe нa срока за изпoлзвaнe нa cпeциaлни paзyзнaвaтeлни cpeдcтвa зa финaнcoви и дaнъчни пpecтъплeния. Докладът вече е изпратен на Висшия съдебен съвет и Народното събрание. Ползваната статистика на МВР показва увeличeниe нa peгиcтpиpaнитe пpecтъплeния, но cпaд нa paзĸpивaeмocттa. Доминират пpecтъплeнията cpeщy coбcтвeнocттa. Увеличават се иĸoнoмичecĸитe и пpecтъплeниятa cpeщy личнocттa. За 2017 година те са само 2,7 процента. Малко по-голям е той по т.нар. \"дела с виcoĸ oбщecтвeн интepec\" - 4,3 процента. От внесените в съда прокурорски актове 30 процента са предложения за споразумения.  Устойчиво остава настояването на главния прокурор зa цялocтнo ocъвpeмeнявaнe нa Haĸaзaтeлния ĸoдeĸc. Пред депутати тази година той предлага дебат за евентуални бонуси за подаващите сигнали, че са изнудвани, за лица, част от организирана престъпна група, проговорили за групата. И още - cлeдeнe в интepнeт и пo тeлeфoнни paзпeчaтĸи и зa ĸoмпютъpни пpecтъплeния, а зa eфeĸтивнa битĸa cpeщy opгaнизиpaнaтa пpecтъпнocт и ĸopyпциятa - по-дълго предварително задържане и по-продължителен контрол със СРС.", "date": "2018.05.14", "title": "Прокуратурата се отчете: Разкрити са 46 650 престъпления (ОБНОВЕНА)"}
{"url": "http://www.monitor.bg/bg/a/view/zapaden-park-s-videonabludenie-i-izlaz-kym-lulin-99419", "text": "Столичният \"Западен парк\" ще бъде обновен до една година. Жителите на най-големия квартал „Люлин“ освен че ще се разхождат по нови алеи, ще имат нов вход към Западния парк, както и модерно видеонаблюдение. Това стана ясно от думите на кметът Йорданка Фандъкова, след като заедно със зам. министъра на регионалния министър Деница Николова подписаха договора за финансирането на ремонта на парка. Проектът получава 8,5 млн. лв. безвъзмездна финансова помощ от Оперативна програма „Региони в растеж“ 2014-2020 г., а общата му стойност е близо 11 млн. лв. Модернизацията и развитието на зелените системи е една от основните мерки за подобряване на чистотата на атмосферния въздух в София, коментира кметът Йорданка Фандъкова. Тя посочи, че Западният парк е последният от старите софийски паркове, чието обновяване предстои, като проектът предвижда възстановяване на 350 декара зелени площи, алеи, изграждане на велосипедна алея и отваряне на вход към него от към ж.к. „Люлин“. Имаме готовност и очакваме реалните строителни дейности да стартират през следващите седмици, каза още столичният кмет и допълни, че срокът за изпълнението им е 10 месеца. Фандъкова обясни, че през тази година ще започне работата по първи етап на парк „Въртопо” в район „Младост”, както и изпълнението на втория етап на парк „Възраждане”. „Това е третият договор, който подписваме по ОПРР. Столичната община изпълнява договори по програмата за около 280 млн. лв. като 240 млн. от тях са безвъзмездна помощ. В ход е изпълнението на договора за ремонт на Зона 2 от Централна градска част, предстои сключването на договор с изпълнителя на Зона 4. Вторият ни проект с финансиране от оперативната програма е Интегрирания градски транспорт. Всички наши процедури се обжалват. Предстои решение на ВАС по търга за доставка на 13 нови мотриси. Тече избор на изпълнител за бул. „Цар Борис ІІІ”, а за ул. „Каменоделска” изчакваме решение на КЗК. Предстои и подписването на договор за модернизация и реконструкция на образователна инфраструктура”, каза Фандъкова. На подписването на договора присъства министър Николай Нанков, който напомни, че това е третият договор в изпълнение от инвестиционната програма по ОПРР на Столична община на обща стойност над 230 млн. лв., след проекта за интегриран градски транспорт и за обновяване на градската среда. Предстои подписването и на договорите за обновяване на образователна инфраструктура, на социална и на културна инфраструктура в София, допълни той.", "date": "2018.05.14", "title": "„Западен парк“ с видеонаблюдение и излаз към „Люлин“"}
{"url": "http://www.monitor.bg/bg/a/view/koncesioneryt-na-letishte-plovdiv-iska-da-stroi-j-p-linija-99420", "text": "Представители на китайската фирма „Хайнан” пристигат във вторник в Пловдив, за да разгледат в присъствието на кмета на града Иван Тотев, аеропорта. Част от бъдещата им инвестиция е да изградят нова железопътна линия от пловдивското летище към съществуващата инфраструктура на БДЖ. Това съобщи на брифинг градоначалникът, който уточни, че визитата е била уговорена от представители на фирмата в София. „Обадиха се в понеделник сутринта представители на фирмата „Хайнан”, които, мисля, че още нямат договор с Министерството на транспорта, но във вторник очакваме тяхно посещение. Искат да разгледат със специалисти терминала, а след това вечерта ще имаме официална вечеря, на която ще науча повече за плановете, които имат”, обясни кметът на Пловдив. Това, което Тотев е разбрал от представителите им в София е, че от дружеството искат много бързо да започнат инвестициите в летището. Плановете им включват разширяване на пистата и терминала. „Водят разговори с МТ за възможността за изграждане на ж.п. връзка от летището към съществуващата ж.п. линия. Така че плановете са много сериозни. За нас е важно максимално бързо да се подпише концесията и освен карго зоната, да бъдат развити и пътническите превози през летище „Пловдив”, каза още Иван Тотев. Също във вторник ще бъдат отворени ценовите предложения на фирмите, които искат да ремонтират площад „Централен” в Пловдив, каза още градоначалникът. Той уточни, че местната власт трябва по най-бързия начин да избере изпълнител. „Надявам се да няма жалби. Припомням, че вече имаше жалби за площад „Централен” и там процедурата беше спряна”, каза градоначалникът. Кандидатите за изпълнител на площада са три фирми, уточни той.  ", "date": "2018.05.14", "title": "Концесионерът на летище „Пловдив” иска да строи ж.п. линия"}
{"url": "http://www.monitor.bg/bg/a/view/15-godishen-sviri-chardash-na-gydulka-99421", "text": "15-годишен гъдулар от националното училище за музикален фолклор „Филип Кутев“ спечели приза на името на народния изпълнител Янко Петров сред професионалистите като се пребори с още 1472 музиканти в двудневния фестивал в град Гълъбово.  Роденият в София Симеон Атанасов е един малък „Паганини на гъдулката“, коментира зам. директорът на котелското школо Петър Аркалиев, който като председател на журито за феста „Приморска перла“ в Примороско го забелязал и отличил две години  преди хлапакът да бъде записан в класа на Велика Тодорова миналата есен. „Това дете знае целия репертоар на Атанас Вълчев перфектно,наскоро ме изненада с това че изпълни на гъдулката си чардаш. Открил записа в Интернет и го разучил по слух…“, разказа Аркалиев и добави, че наесен очакват при тях в пети клас да постъпи по-малкият брат на Симеон. От училището в Котел са предоставили специална зала за невръстния таланти братовчедите му Асен и Милен, за  да репетират извънредно.За да се грижат за израстването на таланта в Котел са дошли да живеят бабата и дядото, които дори си купили в планинското градче къща.В колекцията си от награда тийнейджърът има вече няколко златни медала, сред тях е и призът от конкурса за фолклорни таланти „Пиленце пее“ през 2015-а година, където се явил като самодеец от столичното читалище „Николай Хайтов“. На националната проява в Гълъбово пък към приза „Янко Станоев“ добавил и награди за дуо и трио в компанията на съучениците си , братята  Асен и Милен Станоеви.", "date": "2018.05.14", "title": "15-годишен свири чардаш на гъдулка"}
{"url": "http://www.monitor.bg/bg/a/view/zlato-za-bylgarija-na-balkanskata-olimpiada-po-matematika-99425", "text": "С три златни и три сребърни медала се завърнаха българските математици от 35-тата Балканска олимпиада по математика, която се проведе от 7 до12 май 2018 г. в Белград, Сърбия . Българият отбор завоюва и първо място в отборното класиране за втора поредна година. Съобщиха от МОН. Златни медали завоюваха Кирил Бангачев, Евгени Кайряков и Борислав Антонов. И тримата са ученици на СМГ „Паисий Хилендарски“ “ с преподаватели Румяна Караджова, Илиана Цветкова и Петя Тодорова. Сребърни медали получиха Константин Гаров, Кристиян Василев и Атанас Динев. Константин и Атанас са от ППМГ „Акад. Н. Обрешков“ -Бургас, с преподаватели Магдалена Янева и Динко Раднев, а Кристиян е от Първа частна математическа гимназия (ПЧМГ) – София, с преподавател Таня Стоева.  В олимпиадата взеха участие 107 ученици от 17 държави, които работиха върху тема от 4 задачи, избрана преди това от ръководителите на отборите. ", "date": "2018.05.14", "title": "Злато за България на Балканската олимпиада по математика"}
{"url": "http://www.monitor.bg/bg/a/view/napylno-obnovenijat-praktiker-otvarja-vrati-vyv-veliko-tyrnovo-99423", "text": "На 17 май от 15:00 часа изцяло обновеният хипермаркет на водещата верига за дома и градината - „Практикер“, ще посрещне първите си клиенти във Велико Търново. Той е разположен в реконструирана и разширена сграда, с изцяло променен модерен облик и концепция. Хипермаркетът ще предлага на достъпни цени обогатен асортимент от над 50 хил. артикула за създаването и подобряването на дома и градината. Жителите и гостите на града ще могат да избират продукти на водещи световни и български производители за строителството, обзавеждането и ремонта. Новата концепция и по-удобната подредба и организация на магазина ще помагат на клиентите лесно да намират нужните им продукти. Специално за откриването новият „Практикер“ ще предложи над 250 изключителни промоционални оферти. За периода на промоцията, клиентите ще могат да се възползват от безплатна доставка в рамките на града, а за избрани продукти и от изплащане на вноски без оскъпяване. Обновеният „Практикер“ се намира на познатия удобен адрес – ул. Магистрална № 17. В приятна обстановка, клиентите ще получат внимателна и професионална консултация и ще могат бързо и лесно, на едно място, да намерят всичко, от което се нуждаят, за да направят дома и градината си по-красиви, уютни и комфортни.", "date": "2018.05.14", "title": "Напълно обновеният „Практикер“ отваря врати във Велико Търново"}
{"url": "http://www.monitor.bg/bg/a/view/dvukolka-pregazi-dete-po-vreme-na-kushija-v-romska-mahala-99422", "text": "4-годишно дете е настанено в клиниката за интензивно лечение при старозагорската УМБАЛ „Проф. д-р Стоян Киркович“ с политравми и увреждания на белите дробове след прегазване от конска двуколка.  Инцидентът с малкият Даниел е станал към 18,00 часа в неделя по улица „Братан“ в курортното градче Павел Баня. 4-годишно дете е настанено в клиниката за интензивно лечение при старозагорската УМБАЛ „Проф. д-р Стоян Киркович“ с политравми и увреждания на белите дробове след прегазване от конска двуколка.  Инцидентът с малкият Даниел е станал към 18,00 часа в неделя по улица „Братан“ в курортното градче Павел Баня. Кочияшът  е задържан за 24 часа , образувано е досъдебно производство. Според очевидци на случилото се детенцето играело с още няколко по-големи от него  хлапета на асфалта когато върху им буквално връхлетяла самоделната рикша, карана от 36-годишният Ивайло Елкин. Едно от колелата минало през тялото на момченцето, подпийналият солидно кочияш дори не забелязал случилото се. Състоянието на малкия пациент е тежко, правим всичко възможно да запазим живота му, коментира лаконично зам. директорът по лечебната част на старозагорската болница д-р Живко Желязков. Инцидентът е станал по време на нерегламентирани състезания с двуколки в ромската махала, уточни зам. кметът на Павел баня Йорданка Енева. По думите й почти всяка неделя подпийнали жители си устройвали надбягвания, въпрос на престиж било кой ще покаже по-издръжлив кон. „Успяхме да ги оттучим да карат като бесни из центъра на града, но в махалата всичко е непредсказуемо…“, коментира Енева. Сходен инцидент, който едва не завърши трагично имаше през миналата седмица в близкия Казанлък, където 14-годишен каруцар от ромския квартал „Кармен“ прегази  80 – годишна старица на пешеходна пътека по улица „Кремона“ и избяга. Жертвата е все още в болницата с потрошени крайници.", "date": "2018.05.14", "title": "Двуколка прегази дете по време на кушия в ромска махала"}
{"url": "http://www.monitor.bg/bg/a/view/zakopchaha-slivnalija-probval-podkup-za-katadjii-99424", "text": "29-годишен жител на Сливен е задържан при опит да даде подкуп на служители от сектор „Пътна полиция“, което го спрели  за проверка на личния му автомобил „Фолксваген Шаран“  на 12 май по улиците на града.Когато проверяващите установили че водачът няма сключена застраховка „Гражданска отговорност“ те обяснили на Михаил Х., че законът предвижда да му бъде отнето свидетелството за правоуправление да  бъде наложена глоба от 250 лв.Без да каже и думичка младият мъж извадил две банкноти по 10 лв и ги пуснал в купето на патрулката, след което пробвал да потегли.Образувано е досъдебно производство, по предварителни данни мъжът вече е имал подобно прегрешение.  ", "date": "2018.05.14", "title": "Закопчаха сливналия, пробвал подкуп за катаджии"}
{"url": "http://www.monitor.bg/bg/a/view/visoka-skorost-pogubi-motorist-v-plovdiv-99408", "text": "27-годишен моторист от Айтос катастрофира в тунела на бул. „Цар Борис Трети Обединител” в Пловдив и загина на място. Предполага се, че причина за пътното произшествие е високата скорост. „Надали е карал с 50 км/час”, коментираха рано сутринта в понеделник пловдивчани. Катастрофата е станала в 3,10 часа през нощта, когато движението по иначе натоварения централен булевард в Пловдив е почти нулево. Пътното произшествие е било жестоко. Загиналият е карал пистов мотор с габровска регистрация. Движел се е от хотел „Тримонциум” към Панаира, когато в тунела на „Цар Борис Трети Обединител”, е загубил управление върху мощната машина. Моторът първо се ударил в бордюр, след това изкъртил указателна табела, паднал на пътното платно и се плъзнал около 50-ина метра в самия тунел. Мотористът е загинал на място, съобщиха от полицията в града. Зверската катастрофа затвори шосето в посока панаирните палати за няколко часа през нощта, за да може мястото да бъде запазено. В ранните сутрешни часове в понеделник движението по булеварда бе възстановено.  ", "date": "2018.05.14", "title": "Висока скорост погуби моторист в Пловдив"}
{"url": "http://www.monitor.bg/bg/a/view/razbiha-dve-grupi-prodavali-droga-v-sofijska-oblas-99409", "text": "На 11 май служители на ГДБОП неутрализираха 2 паралелно действащи организирани престъпни групи, които са се занимават с производство и разпространение на наркотици. Това каза на брифинг в Апелативната специализирана прокуратура Даниела Начева, зам.- административен ръководител на Специализираната прокуратура. „Задържани са 6 лица, 3 от които са се занимавали с производство на наркотични вещества, а останалите 3 с разпространението. Повдигнати са им обвинения за участие в организирана престъпна група“, заяви тя. „Дейността на едната група е било производството на наркотиците, а другата изцяло се е занимава с разпространението“, обясни Даниела Начева. „Специфичното е, че количеството на наркотика е било съобразявано с потребностите на пазара“, коментира тя и уточни, че в съботните дни например количествата са били двойни. „Срещите между пласьорите са били чести, предавали са се малки количества наркотично вещество“, поясни прокурорът.  „Специализираната апелативна прокуратура внесе в Специализираната прокуратура искане за вземане за най-тежката мярка „задържане под стража“. Лицата са обвинени в две отделни производства“, посочи Даниела Начева и допълни, че всички задържани лица вече са били осъждани.", "date": "2018.05.14", "title": "Разбиха две групи, продавали дрога в софийска област"}
{"url": "http://www.monitor.bg/bg/a/view/borisov-nashite-shofiori-sa-dobri-i-na-zapad-gi-iskat-premieryt-digitalnite-umenija-sa-bogatstvo-chichko-gugyl-znae-vsichko-99410", "text": "Българките шофьори, които работят в Европа, са добри и много западни компании ги искат. Това заяви премиерът Бойко Борисов по време на церемонията за официалния старт на програмата на Google за цифрови умения \"Дигитален гараж България\".  \"А после да си говорим за конкурентоспособност и да вървим на една скорост… Ще имат доста тежък разговор с мен в тази посока\", допълни премиерът. Той припомни, че по-късно днес има среща в МС с еврокомисаря по транспорт по транспорта Виолета Булц, където трябва да обсъдят новите правила на ЕК за транспортния бранш, срещу които България твърдо се обяви. Според тях на тираджиите ще се забрани да спят в кабините на камионите си, а на всеки три месеца трябва да се връщат в родината си. По време на форума Борисов подчерта важността на дигиталните технологии. „Действително в съвременния свят дигиталните познания са не само обща култура, но и богатство. коментира още премиерът. Борисов беше категоричен, че България трябва да върви в крак със съвременните технологии, за да бъдем уважавани от другите държави, а и за да бъдем конкурентноспособни. \"Ако се върнем 20-30 години назад, обикновено на всеки 10 години имаме голяма дигитална промяна, а сега всеки месец нови и нови приложения. Особено младите хора, те вече не гледат телевизия, има сайтове, има новини на телефона им, и така и работят“, уточни той. В тази връзка Борисов изтъкна, че миналата година са които „не бяха влизали изобщо\". „Сега, тази година, ще ги обучаваме за дигитално познание\", каза той. Премиерът изтъкна, че са увеличили и двойно учителките заплати, над 700 млн. лева са вкарани в образователна структура. \"Дори не можем да смогнем да ги подготвим дигитално. Вече и учебниците са на електронен носител\", каза Борисов. По думите му трябва да се развиваме дигитално и както казвал Макрон – всички да се движим с една скорост в Европа. А ние да казваме: \"Ние си пишем на хартия, пращаме си писма, когато това се случва за секунди\", допълни той. Борисов заяви, че Европа доста изостанала от САЩ, Япония и Китай. „Това е бъдещето. Българите имаме такова усещане, като започнем от Джон Атанасов. Убеден съм, че ще сме водещи в нашия регион“, допълни премиерът. Премиерът припомни, че именно дигиталната инфраструктура и икономика ще бъде тема и на разговорите на срещите на върха тази седмица в София. „Защото трябва да задържим младите хора в Западни Балкани“, коментира той и се пошегува: „Трябва да внимаваме Гугъл да не ни открадне кадрите, трябва да направим такива условия за плащане и доходи за младите, че да си останат тук\".", "date": "2018.05.14", "title": "Борисов: Нашите шофьори са добри и на Запад ги искат"}
{"url": "http://www.monitor.bg/bg/a/view/100-dushi-s-katarakta-vyzstanovvjavat-zrenie-sled-bezplatni-operacii-99411", "text": "Към момента 10 пациенти са с възстановено зрение, след безплатни хирургични интервенции, съобщи проф. д-р Христина Групчева, зам. ректор и ръководител на катедрата по очни и зрителни науки към Медицинския университет - Варна.До края на годината ощe 90 пациенти с двустранна слепота ще получат възможност за безплатно лечение. Екипът на катедрата, съвместно с водещ световен производител на офталмологична апаратура и консумативи, представиха за първи път в България цялостно решение за компютърно асистирана хирургия на социално значимото заболяване катаракта. Благодарение на научен проект на университета от края на 2017 година, пациентите получават абсолютно безплатно медицинската интервенция. Целта на проекта е да се постигне по-високо качество на живот при тези хора, каза още проф. Групчева. Във връзка с научния проект успяхме да придобием микроскоп с навигационна система, който навигира хирурга по време на операцията и дава възможност всичко да се извърши много прецизно. Детайлите се виждат в микрони, поясни специалистът. Тя допълни, че проектът има и важна учебна цел – когато пациентът се подготвя и се изчислява вътреочната му леща, се правят видеозаписи, които после са от голяма полза за обучение на студентите. Хирургията на живо е важен момент в дейността на нашата катедра, добави нейният ръководител. Уникалността на система се изразява в пълна интеграция между диагностика и хирургично лечение и притежава множество предимства. Тя дава възможност за директен трансфер на биометрични данни на окото, към хирургичната апарати в операционната зала. Хирургията е компютърно асистирана, което дава възможност на екипа, извършващ операцията, да следи всеки един етап от оперативното лечение и да взема правилните интра-оперативни решения. Системата дава възможност за минимално инвазивна, безкръвна и безшевна хирургия с последно поколение моторизиран операционен микроскоп, който проектира всички основни параметри на операцията в окулярите на микроскоп, осигурява пълен контрол. Допълнителната визуализация дава възможност на студентите и специализантите от МУ-Варна да проследяват и вземат активно участие в оперативния процес. Освен уникален като технология и с важно значение за процеса на обучение в катедрата, проектът има и социално значение, защото е своеобразна инициатива в духа на проекта 20/20 на Световната здравна организация.  ", "date": "2018.05.14", "title": "100 души с катаракта възстановвяват зрение след безплатни операции  "}
{"url": "http://www.monitor.bg/bg/a/view/dobrudja-i-chernomorec-se-klasiraha-za-finalite-99412", "text": "\"Добруджа“ и „Черноморец“ (Бургас) са двата отбора от Зона Варна, които ще играят на финалния детски футболен турнир \"Данониада\" в София. Мачовете от трета зона, които излъчиха победителите, се играха през уикенда на стадиона на Техническия университет във Варна. Доминиращото присъствие на три бургаски отбора във финалните двубои беше преодоляно от малките футболисти на „Добруджа“ (Добрич) с треньор Венцислав Желев. Те отстраниха с убедителното 4:0 първия отбор на „Нефтохимик“ (Бургас), които до финала бяха реализирали четири победи и нито една загуба. Другият финалист, който ще се състезава за националната купа на \"Данониада\" на 1 юни в София, е „Черноморец“ (Бургас) с треньор Ивайло Иванов, който победи съгражданите си от ДФК „Звездичка“ (Бургас) с минималното 1:0. В Зона Варна на \"Данониада\" 2018 се включиха отбори от Варна, Бургас, Добрич, Исперих и цяла източна България. За втора поредна година по време на \"Данониада\" се организираха образователни игри за децата на тема \"Събирай разделно\". Програмата е част от съвместна инициатива на \"Данон - Сердика\" АД и \"ЕКОПАК България\" (АД), чиято цел е да разясни на малките футболисти ползите от разделното събиране на отпадъци и да им помогне да разширят и затвърдят познанията си за опазване на природата. В рамките на турнира се организира специална обучителна игра сред участниците и публиката, която има за цел популяризирнето на здравословното хранене. Важната информация за храненето и хранителните навици е представена на децата по интересен и забавен начин в игрови формат. Следващата, последна зона в календара на детски футболен турнир \"Данониада 2018\", е София. Мачовете ще се играят на 20 май от 9:30 часа на стадион \"Раковски\".  ", "date": "2018.05.14", "title": "„Добруджа“ и „Черноморец“ се класираха за финалите"}
{"url": "http://www.monitor.bg/bg/a/view/grizachite-pomnjat-sybitija-v-hronologichnija-im-red-plyhovete-imali-priznaci-na-choveshko-syznanie-99413", "text": "Невробиолози от университета на Индиана в САЩ заключиха, че животни, които не принадлежат към приматите, се отличават с характерна за човека умствена дейност. Било установено, че плъхове могат да си спомнят минали събития в хронологичния им ред. В изследването били използвани 13 плъха, които минали обучение за запомняне на списък от 12 различни аромата. Гризачите били поставени в специална камера и получавали възнаграждение, когато са разпознали повече от един аромат. След обучението те минали редица тестове, като при всеки от тях броят на ароматите бил променян, за да се потвърди, че животните са запомнили мястото им в списъка. По този начин било доказано, че плъховете могат мислено да възпроизведат целия списък. Гризачите успешно минали средно 87 на сто от изпитанията. Това потвърдило, че плъховете притежават епизодична памет, която съдържа информация за събития в хронологичния им ред. Било констатирано, че този тип памет у гризачите е дълготрайна и устойчива. По думите на учените, това ще позволи да бъдат създадени подходящи за изследвания генномодифицирани животни, засегнати от увреждания, които са сходни с невродегенеративни заболявания у човека, като болестта на Алцхаймер.", "date": "2018.05.14", "title": "Плъховете имали признаци на човешко съзнание"}
{"url": "http://www.monitor.bg/bg/a/view/kat-s-akcija-avtobus-shte-sledi-za-kolani-policaite-shte-proverjavat-i-za-spazvaneto-na-pochivkite-99414", "text": "„Пътна полиция“ започва акция, която има за цел да провери дали се поставят обезопасителните колани в автобусите. Полицаите ще следят шофьорите на автобусите и пътниците. Ще се гледа и за състоянието на товарните автомобили и автобусите. През април вече стартира акция за стимулиране на слагането на колани в автобусите, но резултатите от нея не бяха показателни, тъй като нямаше нито един глобен пътник за непоставянето на колан. По закон поставянето на коланите в автобусите е задължително, ако превозното средство има монтирани колани. Една от причините за акцията е тежката катастрофа на магистрала „Тракия“ в началото на април, при която загинаха шестима пътници в автобус загинаха, а над 20 бяха ранени. Една от причините за много жертви бе, че пътниците не са били с предпазни колани. Акцията започва днес, като ще върви паралелно и с операция, заложена в календара на Европейската мрежа на службите на „Пътна полиция“ (TISPOL), а аналогични проверки ще има във всички страни-членки в цяла Европа.  У нас проверките ще се осъществяват съвместно със служители на Изпълнителната агенция „Автомобилна администрация“, „Икономическа“ и „Криминална полиция“.  Целта на операцията е да се обърне внимание на водачите на товарни автомобили и автобуси, както и на техните собственици, че сред основните причини за възникване на тежки произшествия с участието на този вид моторни превозни средства е неспазването на времето за почивка, превишаването на скоростта, употребата на алкохол и упойващи вещества, превоз на необезопасени товари или претоварване.    ", "date": "2018.05.14", "title": "КАТ с акция „Автобус“, ще следи за колани"}
{"url": "http://www.monitor.bg/bg/a/view/trima-babaiti-schupiha-cherepa-na-grycki-grajdanin-99415", "text": "Трима бабаити от септемврийското село Виноградец са задържани за побой над гръцки гражданин, станал в беловското село Аканджиево, съобщи говорителят на Областната дирекция на МВР в Пазарджик Мирослав Стоянов. Случката се разиграла в събота малко след 18:00 часа, когато се разразил скандал между К.А. – 43 г., гръцки гражданин, продължително пребиваващ в страната ни и група мъже. Спорът бързо прераснал в сбиване, при което пострадал К.А. Наложило се той да бъде транспортиран и настанен в областната държавна болница в Пазарджик, с фрактура на черепа. На мястото пристигнали дежурни служители от Районното управление на полицията в Септември и участъка в Белово, които предприели действия по разследването.  Станало ясно, че мъжете се познавали покрай съвместната им работа в чужбина. Но неуредени отношения още от това време били в основата на враждата им. Установени и задържани са братята С.Д. – 47 г. и Я.Д. – 39 г., както и П.Х. – 43 г., всичките от септемврийското село Виноградец. По случая е образувано полицейско производство, разследването продължава под наблюдението на прокуратурата в Пазарджик.", "date": "2018.05.14", "title": "Трима бабаити счупиха черепа на гръцки гражданин"}
{"url": "http://www.monitor.bg/bg/a/view/vektori-konete-promenili-etnicheskija-profil-na-evrazija-99418", "text": "Конете са променили историята и \"лицето\" на степите в Евразия, сочат резултатите от три изследвания, цитирани от АФП. Като стимулирали големите завоевания на запад, конете допринесли племена хуни и монголи да заменят индоевропейските. Завоеванията на запад довели също до епидемия от смъртоносна чума. Заключенията на учените са въз основа на анализа на геномите на десетки хора, живели в региона между 2500 г. пр. Христа и 1500 г. Евразийските степи обхващат район, който се простира от Унгария и Румъния на запад до Монголия на изток. \"Резултатите показват, че популацията в степите е минала от предимно западно към източно родословие\", заяви съавторът на две от изследванията Еске Вилерслев от университета в Копенхаген. От 8-ми до 2-ри век пр. Христа евразийските степи били доминирани от скитите. Впоследствие те били заменени от хуните, дошли от Монголия. Преди 1500 години други племена поели щафетата от хуните и били свързани със завоевания на запад. Сред тях на първо място са монголите, предвождани от Чингис хан през 13-и век. \"Може да се каже, че по-голямата част от генетичния профил на популациите, които днес живеят в региона, се е формирал именно тогава\", поясни Вилерслев. Конят бил векторът на тези завоевания.  \"Опитомяването му позволило пасторалното общество да се развие, а по-късно, в края на бронзовата ера, изобретяването на колесницата довело до създаване на търговски пътища\", отбеляза Петер де Барос Дамгаард от екипа. Учените констатирали също, че епидемията от Юстинианова чума, причинила смъртта на милиони хора през 541 г. и 542 г., е била донесена от завоеватели от Азия. Освен това било установено, че вирусът на хепатит В присъствал в региона преди 4500 години.", "date": "2018.05.14", "title": "Конете променили етническия профил на Евразия"}
{"url": "http://www.monitor.bg/bg/a/view/razsledvat-pojar-na-kyshta-v-kojato-be-otkrit-trupyt-na-mlad-myj-99399", "text": "Окръжната прокуратура във Варна ръководи разследване на пожар в къща във варненското село Дюлино, в която е бил открит овъглен труп на млад мъж. Разследването е за престъплението по член 330, ал. 2, т. 1 от НК, което трябва да установи причините за пожара и смъртта на 22-годишната жертва. В ранните часове на 13 май, тази година, е получен сигнал за пожар в двуетажнта къща във варненското село Дюлино, известна още като „Стария конак“. От постройката, която се намирала в покрайнините, след пожара е останал само каменен зид. На място незабавно са изпратени екипи на РДПБЗН – Варна. Те установяват, че пожарът е обхванал цялата сграда с площ от около 70 кв. м. Произшествието е ликвидирано към 7,30 часа на 13 май. При последвалите оглед и разчистване, сред останките е открит и овъгленият труп на млад мъж, за когото се предполага, че е на 22-годишен мъж. Той обитавал временно къщата с разрешение на наемателя на дома. Изясняват се причините и обстоятелствата, довели до смъртта му и до възникването на пожара. Продължават и процесуално-следствените действия по откриване на евентуален извършител на престъплението.", "date": "2018.05.14", "title": "Разследват пожар на къща, в която бе открит трупът на млад мъж"}
{"url": "http://www.monitor.bg/bg/a/view/mis-krasivi-ochi-darjava-rokli-na-abiturientki-99407", "text": "Цонка Милчева, която преди броени седмици се окичи с титлата „Мис Красиви очи“ на международен конкурс за красота в Индия, призова последователките си в социалните мрежи да дарят абитуриентските си рокли на момичета в нужда. Самата тя вече е подарила своя тоалет от бала. Поради големия интерес към кампанията й, тя скоро ще зарадва още една зрелостничка с официална рокля. „Знам че повечето от нас имат поне една такава рокля, някои даже няма да я облекат втори път. Защо да стои в гардероба, след като може да направи едно момиче щастливо? Може да подарите щастие на момичетата който нямат възможност, с нещо малко“, обясни момичето, чийто постоянен адрес я позиционира в Германия. Междувременно Цонка се оказа сред жертвите на фалшивите профили в социалните мрежи, като неин фотос се появи към потребител на Фейсбук с името Петя Георгиева. „Не че ми е проблем да са с моя снимка, просто ако пишат със някого и се представят за мен и после определения човек ме види някъде и мисли че е писал със мен се получава малко тъпо“, написа Цонка. Триумфът й в Индия, по традиция, не премина без суматоха на родно ниво. Броени дни, след като спечели титлата си, Милчева стана обект на нападки заради ромския си произход. „Не разбирам защо обществото скочи така срещу мен, след като аз никога не съм го крила. Именно заради това живея в Германия. Тук няма расова дискриминация! Няма бели и черни, роми и българи! Хората се делят на добри и лоши“, коментира тогава пред „Монитор“ чаровната брюнетка.", "date": "2018.05.14", "title": "„Мис Красиви очи“ дарява рокли на абитуриентки"}
{"url": "http://www.monitor.bg/bg/a/view/ne-iskat-tandi-nutyn-v-time-s-up-99400", "text": "Актрисата Танди Нютън се оплака, че американското движение за борба със сексуалния тормоз Time's Up не е пожелало да я присъедини към каузата. „Заболя ме, защото започнах да говоря за този проблем доста години преди създаването на Time's Up, което ми костваше немалко роли. Не получих покана да се присъединя към движението, защото в него са основно касови актьори, а аз не съм достатъчно секси за това“, пожали се звездата от „Хрониките на Ридик“. Отговорът на Time's Up не закъсня. От името на кампанията говори носителката на „Златен глобус“ Джесика Частейн. „Всеки е добре дошъл в Time's Up. Аз също не съм получавала покана, сама проявих инициативата да помогна, с каквото мога“, обясни актрисата. Междувременно Time's Up и #MeToo превземат и кинофестивала в Кан. След като 82 жени, начело с председателката на журито Кейт Бланшет, протестираха в името на половото равенство в индустрията, Салма Хайек призова колегите си от силния пол да искат по-ниски хонорари. „Актьорите искат толкова големи хонорари, че нищо не остава за актрисите. Ако бюджетът на филма е 10 милиона и мъжът актьор трябва да разбере, че ако иска 9.5 милиона, за да участва, ще е трудно да има равенство“, категорична е звездата.", "date": "2018.05.14", "title": "Не искат Танди Нютън в Time's Up"}
{"url": "http://www.monitor.bg/bg/a/view/silvi-vartan-dava-syveti-na-finalistite-na-grafa-99397", "text": "Урок на тема „Как да просперираш на музикалната сцена“ предаде Силви Вартан на участниците в предаването „Гласът на България“. Шанса да откраднат занаят от гранддамата на френската музика получиха финалистите от отбора на Влади Ампов-Графа - Симеон Желязков, Мария Пашалийска, Ягода Тренева и Рафаел Пашамов, като подарък от своя ментор. издаде тайната на успеха пред младите изпълнители Вартан. Участниците в отборите на Поли Генова, Иван Лечев и Камелия също ще имат възможността да черпят мъдрост от доказали се на музикалната сцена имена. Емоционалната среща с мегазвездата ще бъде излъчена на 20 май, когато стартират и концертите на живо. Големият финал на „Гласът на България“ ще се проведе на 3 юни.  ", "date": "2018.05.14", "title": "Силви Вартан дава съвети на финалистите на Графа"}
{"url": "http://www.monitor.bg/bg/a/view/prebitata-ot-bivsh-deputat-raztovarvala-3-chasa-bagaj-predi-da-otide-v-speshnoto-99402", "text": "Пребитата по нейни думи от бившия депутат в 41-вото Народно събрание Костадин Язов – Стоянка Вътова, е разтоварвала 3 часа багаж от камион пред дома й преди да отиде в спешното. Пострадалата е отказала пред разследващите да дава обяснения по образуваното досъдебно производство, съобщиха от районната прокуратура в Пловдив. Оттам уточниха, че сигналът за пребитата възрастна жена е пристигнал именно от спешния кабинет на болницата в Пловдив. Стоянка Вътова съобщила на лекаря, който я преглеждал, че травмите и оплакванията й са вследствие на нанесен й побой. Според прокуратурата събраните до момента данни са изключително противоречиви как е протекъл инцидентът. По думите на Вътова пред лекаря тя била удряна на три пъти с автомобил, който искал да паркира на място пред блока й, пазено от нея. Стоянка Вътова искала разрешение от управителя на питейно заведение на партера на блока й на служебните паркоместа да паркира камионче. Причината била багаж, който тя трябвало да разтовари. Затова възрастната жена стояла на паркомястото да го пази за камиончето, когато екс депутатът Костадин Язов решил на същото място да остави джипа си. Това довело до скандал между двамата. По думите й той три пъти я блъснал с колата си, а след като първо влязъл в кафенето, после излязъл и я ударил по врата с шамар. Стоянка Вътова е отказала да дава обяснения по преписката, основавайки се на здравословното си състояние, уточниха от прокуратурата. В разговор с полицаи тя заявила, че непознат за нея мъж около 14 часа й нанесъл удар с ръка в областта на тила след спор за паркомясто пред заведението. Разследващите са разпитали и очевидци, които са потвърдили, че след инцидента Вътова с още двама мъже близо 3 часа са разтоварвали багаж от камиончето. Чак след 17 часа възрастната жена отишла в спешен кабинет, където била прегледана. Лекарят, който извършил прегледа, казал пред полицаите, че състоянието й е стабилно и не се предвижда специфично лечение или някаква друга интервенция. От прокуратурата уточниха, че работата по преписката продължава и ще бъдат разпитвани още свидетели на случилото се.  ", "date": "2018.05.14", "title": "Пребитата от бивш депутат разтоварвала 3 часа багаж преди да отиде в спешното"}
{"url": "http://www.monitor.bg/bg/a/view/ikonomicheskijat-universitet-vyv-varna-stana-na-98-godini-99401", "text": "Икономическият университет във Варна навършва днес 98 години от своето създаване. Основан е на 14 май 1920 година по инициативата на Търговско-индустриалната камара в града. На тази дата се поставя и началото на българското висше икономическо образование. В началото на 20 век Варна се утвърждава като един от основните търговски центрове на България. През 1911 г. ръководителите на Варненската търговско-индустриална камара обмислят възможността да се създаде Висше търговско училище, но избухналата война забавя осъществяването на тази идея. Въпреки това, са осигурени средства и на 18 ноември 1911 г.е положен oсновният камък на сградата на Икономически университет, който е един от символите на град Варна, включена в списъка на паметниците на културата. В основите е вграден и акта за строежа, който гласи: „Днес, неделя, 18 ноември 1911г. от Рождество Христово, в царуването на Негово Величество Фердинанд I, Цар на българите...се положи основният камък на Търговско училище при Варненската търговско-индустриална камара. Целта на това учебно заведение е да дава търговско образование на младежи, които са се посветили на повдигането на българската търговия и стопанство за благото и успеха на българското царство...“. Откриването на университета става на 14 май 1920 г. след решение на ХХV сесия на Варненската търговско-индустриална камара, когато се поставя и началото на българското висше икономическо образование. Институциализирането на първото българско Висше търговско училище е осъществено на 28 септември, същата година, със заповед на тогавашния министър на търговията, промишлеността и труда. Така се създава вторият български университет след СУ. Ръководството на училището се поверява на Върховен училищен съвет. Учебните занятия започват през есента (3 октомври) на 1921 г. в сградата на търговската гимназия, чийто трети етаж е построен специално за нуждите на висшето училище. Те се откриват тържествено в актовата зала 101 с благословията на тогавашния Варненско-Преславския митрополит Симеон. Приветствие поднася и лично цар Борис III. Присъстват членовете на търговската камара, банкери, търговци и индустриалци. Строителството на настоящата академична сграда приключва едва през 1924 г. Проектът е на арх. Никола Лазаров, а строежът се ръководи от арх. Дабко Дабков. Архитектурният стил е в духа на Френския ренесанс, с прибавени елементи от класическия Западноевропейски барок. Особено ефектно е оформлението на фронтона над централния вход. То е дело на варненския скулптор Кирил Шиваров и представлява композиция от две антични фигури - древногръцкия бог Хермес (съответстващ на римския бог на търговията Меркурий), който държи с лявата си ръка жезъла на търговците и древногръцката богиня на мъдростта Атина, която е поставила на коленете си разтворена книга. Зад двете фигури е изобразено земното кълбо, между тях е лавровото клонче на мира и славата. Замисълът е да се покаже единството и световното значение на науката - търговията - индустрията. Изображението на лодка с гребци символизира упорития, целеустремен и колективен труд, необходим за всяко значимо обществено дело. На най-високото място е съградена кула-фар, символ на пътеводната роля на научното познание.", "date": "2018.05.14", "title": "Икономическият университет във Варна стана на 98 години"}
{"url": "http://www.monitor.bg/bg/a/view/do-kraja-na-godinata-trygva-tyrg-za-investitor-v-aec-belene-ns-shte-razglejda-variantite-za-realizacija-na-proekta-do-dni-99403", "text": "До края на годината трябва да е стартирала процедурата за избора. Конкурсът ще бъде по ясни критерии и условия. Надяваме се да бъде потвърден инвеститорският интерес, който до момента се заявява и да се появят нови. Това каза днес пред български медии министърът на енергетиката Теменужка Петкова при участието й на форума „Атом експо“ в Сочи, съобщиха от енергийното ведоство. По думите й, до дни парламентът може да обсъди подготвения доклад от енергийното министерство за проекта за строеж на втора атомна централа на площадката в Белене. „След това ще може в конкурентна процедура да изберем стратегически инвеститор“, поясни Петкова. Според министърът до края на годината трябва да е стартирала процедурата за избора. Надяваме се да бъде потвърден инвеститорският интерес, който до момента се заявява и да се появят нови. „НС ни възложи на правителството и респективно на министерството да подготвим предложения за визията във връзка с това как по най-добрия начин да бъде оползотворено, това което притежаваме като активи по проекта „Белене“, припомни тя. „Смея да твърдя, че докладът е готов и до дни ще може да бъде внесен в парламента за обсъждане и избор на вариант“, поясни Теменужка Петкова. Според нея най-удачният вариант, който ще гарантира възвръщането на инвестициите в площадката и оборудването е да се строи централата. По думите й това трябва да стане на пазарен принцип и без никакви държавни гаранции. На въпрос дали са уведомени руснаците и потенциалните инвеститори относно възможността от възобновяване на проекта, тя отговори, че първо трябва да се изчака решението на парламента.  ", "date": "2018.05.14", "title": "До края на годината тръгва търг за инвеститор в АЕЦ „Белене“"}
{"url": "http://www.monitor.bg/bg/a/view/hobi-gotvachi-prevzeha-kuhnjata-na-shef-tokev-99404", "text": "Какво е усещането да готвиш в кухнята на шеф Андре Токев ще разберат участниците в предаването MasterChef. Следващата отборна битка ще отведе хоби-готвачите директно в ресторанта на кулинарния гуру, гощавал личности от ранга на Жан Клод Ван Дам и Ангела Меркел. Състезателите ще имат по 60 минути да издадат перфектонто ястие, като няма да е важен само вкусът, а и презентацията. Един от участниците ще играе и на двата фронта, тъй като не успя да се класира в нито един отбор. Специалните гости, които ще дегустират ястията, ще са 12 подбрани фенове от Фейсбук страницата на риалити формата. Загубилият отбор ще си спечели еднопосочен билет към елиминацията, която ще изправи участниците пред тънкостите на азиятската кухня. Те ще получат помощ от три дами от Тайланд, които обаче говорят само родния си език.", "date": "2018.05.14", "title": "Хоби-готвачи превзеха кухнята на шеф Токев"}
{"url": "http://www.monitor.bg/bg/a/view/helikopter-shte-izuchava-mars-mars-2020-shte-izsledva-chervenata-planeta-ot-ptichi-pogled-99406", "text": "Когато мисията Марс 2020, на НАСА, кацне на червената планета през февруари 2021 г., ще носи нещо, което никога досега не се виждано извън Земята,  хеликоптер. Продукт на повече от четири години дизайн, преработки и тестване, Mars Helicopter е малък, автономен роторен апарат с размера на топка за бейзбол и тегло по-малко от 1.8 кг. Въздухоплавателния апарат има потенциала да революционизира изучаването на други планети чрез въвеждане на роботизирани по-тежки въздуха превозни средства, за да се изследва пространството на далечния космос.  Изследването на Марс е изминало дълъг път от първите кацания на Viking, през 1976 г., но има все още, какво да научим. Задвижваните ядрено или от слънцето роувъри може да са разширили значително територията, която изследват космическите учени, но все още са много ограничени. Роувър на НАСА, Opportunity е шампион в изминаването на дълги разстояния по стандартите на Марс, като е изминал 40 км, но това му отне 14 години. Като обикновен велосипедист, може да измине това разстояние, на Земята, за няколко часа.  Това, което е по-лошо е, че теренът на Марс е подобен на този в пустинята Гоби. Има меки пясъци, кадето могат да затънат колелата, остри камъни, които могат да затруднят прехода, скали, дерета, кратери и всякакви препятствия, които могат да попречат на роувър да достигне до някое значимо научно откритие. За целта, НАСА е намерила начини, буквално да прелети над тези препятствия, използвайки миниатюрни хеликоптери. За съжаление, не е възможно, използването на стандартен дрон и изпращането му с ракета на Марс. Има големи инженерни препятствия, които трябва да се преодолеят, преди технологичният демонстратор да е готов за своята междупланетна миси. „Рекордната височина на полет, за хеликоптер, тук на Земята, е около 12 000 м. Атмосферата на Марс е само един процент от тази на Земята, така че когато нашият хеликоптер е на повърхността на Марс, той вече ще е на еквивалента на 30.000 м във въздуха, на Земята, казва Мими Аунг, ръководител на проекта Mars Helicopter в Лабораторията за Реактивно Задвижване (Jet Propulsion Laboratory, JPL) в Пасадена, Калифорния. „За да може да лети при тази ниска плътност на атмосферата, трябваше да проучим внимателно всичко и да го направим колкото е възможно по-лек, като същевременно бъде достатъчно здрав и мощен, до колкото може да е възможно.”  Разработван в JPL от месец август 2013 г., хеликоптерът за Марс използва електрически задвижвани ротори с с движещи се в противоположни посоки перки, специално проектирани да се справят с разредения въздух на Марс, благодарение на голямата им площ и въртене с 3000 об / мин, което е 10 пъти по-бързо от летящите на Земята. Роторите се захранват от литиево-йонни батерии, зареждани от слънчеви панели, които също захранват и нагреватели, предпазващи електрониката от замръзване в студените марсиански нощи.  Мисията Марс 2020 е планирано да бъде изстреляна с ракетата Atlas V на United Launch Alliance (ULA) от Space Launch Complex 41 във военновъздушната база Cape Canaveral във Флорида през юли 2020 г. Когато кацне на Марс, хеликоптерът ще бъде прикрепен към коремната вдлъбнатина на роувъра, Роботизираният изследовател ще използва ръката си, за да извади хеликоптера и да го постави на повърхността, преди да се премести на безопасно разстояние. След това контролът на мисията ще активира от Земята автономните системи за полет на хеликоптера. Тъй като, на радио сигнала са му необходими до 23 минути, за да достигне от Земята до Марс, бордовият компютър на хеликоптера ще обработва всички полетни операции.  Според НАСА, хеликоптерът първо ще извърши поредица от системни проверки, преди да се опита да извърши първия си полет, който ще се състои в издигане на височина от 3 метра в продължение на 30 секунди. Евентуално, след 30 дни, хеликоптера ще направи пет полета на все по-далечни дистанции, стигайки до височини от стотици метри и оставайки във въздуха до 90 секунди, като роувъра ще предава събраните данни.  Тъй като Mars Helicopter е експеримент, който не е от основно значение за мисията Марс 2020, НАСА смята, че това е високорисков проект с висока възвръщаемост, който би могъл да доведе голям научен напредък за бъдещи мисии, но няма да окаже неблагоприятно въздействие върху главната мисия на роувъра, ако не успее. „Способността да се види ясно какво се намира отвъд следващия хълм е от решаващо значение за бъдещите изследователи”, казва Томас Зурбюхен, административен сътрудник в Science Mission Directorate на НАСА. „Вече имаме прекрасни гледки от Марс, от повърхността, както и от орбита. С добавеното измерение на изгледа от птичи поглед от Marscopter, можем само да си представяме, какво ще постигнат бъдещите мисии.”", "date": "2018.05.14", "title": "Хеликоптер ще изучава Марс"}
{"url": "http://www.monitor.bg/bg/a/view/tja-sgyva-prysti-kove-s-chuk-pishe-s-moliv-i-prelistva-stranici-italianci-konstruiraha-ryka-robot-pochti-kato-istinska-99398", "text": "Притежава над 90 на сто от функционалността на една истинска ръка, способността й на захващане е непозната досега, захранващата я с енергия батерия е с голям капацитет, а цената й е с 30 на сто по-ниска от тази на познатите досега протези – това са основните предимства на конструирания от италиански лекари и специалисти по биодинамика изкуствен горен човешки крайник. Създателите на „ръката – робот“ от съвместната специализирана лаборатория на Националния застрахователен институт срещу трудови злополуки /ИЗИТ/ и на Италианския технологически институт /ИИТ/ в Генуа са кръстили изобретението си „Ханес“. Тоест наименованието е своеобразно преклонение пред делото на професор Ханес Шмидт, който основава през 1965 г. първата италианска клиника за електрически и самодвижещи се протези и бързо я прославя по цял свят. Интересното е, че новата изкуствената ръка на специалистите от ИЗИТ и ИИТ се „зацепва“ с ампутирания крайник на даден пациент без хирургическа намеса и не след дълго той започва да я чувства като собствена, а не като външен придатък. Поне така заяви на нарочна пресконференция в Рим Марко Дзамбели - първият италианец, възползвал се от изключително полезното изобретение. Механизмът, който задвижва пръстите на изкуствената ръката, дава й сила и й позволява да захваща предмети, адаптирайки се към тяхната форма, е плод на патентовано от ИЗИТ и ИИТ изобретение. Той е задвижван от един единствен малък мотор, който може да функционира цял ден благодарение на изключително мощна, но с мини-размери батерия. Пръстите се сгъват и са в състояние да заемат съвсем естествено положение, когато ръката си почива, а палецът противостои на показалеза и средния пръст, така, че да направи възможно държането на молив, на гвоздей, други малки предмети, но даже и на чук. Пръстите могат също така да прелистват книга, да вадят документи от портфейла, банкноти или кредитна карта, а китката заема пет позиции като се върти и в двете посоки. Ръката - робот освен това може да вдига тежести до 15 кг. Системата за контрол и управление на „Ханес“ е от миоелектрически тип, което означава, че тя се задейства от импулсите, идващи от свиването на мускулите в останалата от крайника част. Голямата заслуга за „полезното действие“ на ръката – робот е на алгоритмите на вградения в нея изкуствен интелект, взаимодействащ перфектно с естествения. Простичко казано работата на изкуствената ръка се ръководи пряко от човешкия мозък, като изпратените от него команди към мускулите се улавят от два сензора и те карат ръката да прави желаното движение. Протезата ще струва около 9 000 евро, като ще бъде на разположение на имащите нужда от нея пациенти в началото на 2019 г. При това в два варианта – женски и мъжки.", "date": "2018.05.14", "title": "Италианци конструираха „ръка – робот“, почти като истинска"}
{"url": "http://www.monitor.bg/bg/a/view/otkriha-nov-priznak-za-izvynzemen-jivot-99405", "text": "Учени от Калифорнийския университет в Ривърсайд изясниха, че по особеностите, свързани със смяната на сезоните на екзопланети, могат да се определят признаци за съществуване на извънземен живот. Например през лятото растителната покривка намалява количеството въглероден газ в атмосферата над северното полукълбо на Земята. Подобни характеристики хипотетично могат да се наблюдават на екзопланети с помощта на мощни космически телескопи.  Астробиолозите предполагат, че следващо поколение телескопи ще позволят да се определи с голяма прецизност съставът на атмосферите на екзопланети и да се открият колебания в концентрацията на газове през една или друга година. Сезонните изменения, възникващи в резултат на наклона на оста и движението на планетите около Слънцето, влияят върху жизнените функции на организмите, които на свой ред определят състоянието на въздушната обвивка. Учените са създали модел на колебанията на атмосферния кислород на планета, чийто състав на атмосферата е сходен с този на земната атмосфера преди милиарди години, когато на нашата планета е имало единствено бактерии. Специалистите са проследили също сезонните изменения на други газове, включително на въглеродния диоксид и метана. Оказало се, че добър маркер е озонът, който се образува за сметка на химични реакции с участието на свързания с живота на живи организми молекулярен кислород.", "date": "2018.05.14", "title": "Откриха нов признак за извънземен живот"}
{"url": "http://www.monitor.bg/bg/a/view/sydjat-kmeta-na-radomir-i-zamestnika-mu-99389", "text": "Окръжната прокуратура в Перник внесе обвинителен акт в Специализирания наказателен съд срещу кмета на Община Радомир Пламен Алексиев и неговият заместник Любка Димитрова. Алексиев е обвинен за това, че през 2015 г., в качеството си на кмет, се е разпоредил с бюджетни средства в размер на близо 40 000 лева в нарушение на Закона за публичните финанси. Парите са били целева субсидия за капиталови разходи, предназначена за изграждане и  основен ремонт на общински пътища. Те обаче не отиват по предназначение, а за ремонт на общински улици в Радомир. „От деянието са настъпили вредни последици за държавата, изразяващи се в неремонтиране на пътищата Радомир - хижа “Орлите“ и Радомир - село Друган, както и създаване на нагласа за  недоверие на  гражданите към държавата и функциите на финансовите й системи”, казват от държавното обвинение.", "date": "2018.05.14", "title": "Съдят кмета на Радомир и заместника му"}
{"url": "http://www.monitor.bg/bg/a/view/alo-izmamnici-otmyknaha-nad-21-hil-lv-ot-60-godishna-dupnichanka-ubedili-ja-che-pomaga-na-policijata-pri-zalavjaneto-na-izmamnici-99388", "text": "Ало измамници отмъкнаха над 21 хил. лв. от 60-годишна дупничанка през уикенда. Жената първоначално получила обаждане по телефона от непознат за нея мъж. Представил се за полицейски инспектор и й обяснил, че е необходимо да хвърли през терасата на дома си всички налични спестявания, за да помогне при залавянето на телефонни измамници. Жертвата спазила всички инструкции, събрала 21 367 лв., опаковала ги в найлонова торбичка и ги метнала през балкона на жилището си. Половин час по-късно жената решила да се обади в полицейското управление и да попита дали униформените са заловили ало измамниците. „В момента, в който жената се обади й обяснихме, че ние по никакъв начин не сме я търсили за съдействие и че е измамена. Веднага предприехме издирвателни действия, но до този момент без резултат. Най-вероятно отново става въпрос за гастролиращи измамници от други региони, които след като вземат парите изчезват“, коментираха от РУ – Дупница. От там уточниха, че по случая е започнато досъдебно производство и отново отправиха апел към хората да не се доверяват на подобни обаждания по телефона. „За пореден път казваме, че полицията не иска пари. Винаги когато получите такова обаждане, бъдете сигурни, че става въпрос за измама“, обявиха от ОДМВР – Кюстендил.  ", "date": "2018.05.14", "title": "60-годишна дупничанка хвърли 21 бона на ало измамници"}
{"url": "http://www.monitor.bg/bg/a/view/kuche-nahapa-5-godishno-v-dvora-na-detska-gradina-99391", "text": "5-годишно дете било нахапано от куче в двора на детска градина в крумовградското село Пелин. Инцидентът станал на 11 май около 15,30 часа. По първоначални данни кучето нахлуло внезапно и независимо от усилията на учителка да го изгони, успяло да ухапе по ръката и крака детето. След подаден сигнал в РУ-Крумовград е започната проверка по чл.325в, ал.1 от Наказателния кодекс за неупражнен надзор върху гръбначно животно, вследствие на което е причинена телесна повреда. В полицейското управление за срок до 24 часа е задържан 40-годишен, за когото се предполага, че е собственик на кучето. Уведомена е общинската администрация в Крумовград. Група „Охранителна полиция“ продължава работата по случа", "date": "2018.05.14", "title": "Куче нахапа 5-годишно в двора на детска градина"}
{"url": "http://www.monitor.bg/bg/a/view/hvanaha-nemski-grajdanin-s-90-000-nedeklarirani-evro-shofioryt-predlojil-500-evro-rushvet-za-da-go-pusnat-99392", "text": "27-годишен немски гражданин е арестуван за недеклариране на голяма валутна сума и предлагане на подкуп на митничар на ГКПП „Капитан Андреево“, съобщиха от полицията. Младият мъж е от турски произход и влязъл в България от югоизточната ни съседка в събота вечерта. Бил зад волана на лек автомобил БМВ с турски номера. При проверка с рентгенова апаратура служител на митниците забелязъл съмнителен пакет. Когато му казали, че колата отива за пълна проверка шофьорът пробвал да даде солиден рушвет. Предложил 500 евро на митничаря, за да го пусне да продължи. Инспекторът отказал подкупа и проверката продължила. На мястото на резервната гума в багажника била открита торба с недекларирани 90 000 евро. Немският гражданин е задържан в свиленградската полиция.  ", "date": "2018.05.14", "title": "Хванаха германец с 90 000 недекларирани евро"}
{"url": "http://www.monitor.bg/bg/a/view/navyrshvat-se-112-godini-ot-syzdavaneto-na-pristanishte-varna-99390", "text": "На 18 май се навършват 112 години от създаването на Пристанище Варна. историята му започва в началото на 1895 година, когато е проведен търг за строителството му. Градежът е оценен на 8 290 385 лева, които са осигурени от правителството. На наддаването за строителството участват фирми от Хамбург, Париж и българското дружество „Михайловски и Хайрабедиян“. Родната фирма е избрана, след като предлага 16, 5 % намаление от първоначалната тръжна цена или 6 922 472 златни лева На 7 февруари е сключен договор, с който се дава начало на строителството. До 1899 година, след две зимни бури, които повреждат плавателния й състав и съоръжения, фирмата-изпълнител претърпява сериозни сътресения. „Михайловски и Хайрабедиян“ почти фалира, като градежът се прехвърля на новосъздадено анонимно акционерно дружество, в което главните акционери са участниците в първото предприятие. С учредителен протокол се поставя началото на „Безименно акционерни дружество за направа на Варненското пристанище“, което довежда проекта до успешно завършване през 1906 година. В церемонията по откриването участва лично Kняз Фердинанд I, който пристига на борда на българския крайцер „Надежда“. Денят е 18 май и не е избран случайно – това е именният ден на княза. 23 военни и граждански парахода се включват в церемонията по откриването. Има кораби от Румъния, Италия, Германия, Англия, Австро-Унгария, Гърция, крайцери от Руския императорски флот и над 300 официални гости. Знаменателното събитие е птбелязано с 21 топовни салюта от чуждестранни военни параходи и бреговата артилерия.  ", "date": "2018.05.14", "title": "Навършват се 112 години от създаването на Пристанище Варна "}
{"url": "http://www.monitor.bg/bg/a/view/studenti-mogat-da-izberat-svojata-praktika-do-uli-99394", "text": "До началото на месец юли студенти могат да изберат, а работодатели да им предложат подходяща практика. Това е възможно след стартирането на първата фаза от проект „Студентски практики“, съобщиха от МОН.  Практическо обучение в реална работна среда продължава 240 часа, за което на всеки практикант са  необходими средно около 2 месеца. Затова всички желаещи трябва да направят своята регистрация за участие в информационната система на проекта на адрес https://praktiki.mon.bg/sp/. Студентите трябва да сключат своите договори не по-късно от началото на месец юли и да приключат своите практики най-късно до края на месец август. След приключването на практиката на студента се изплаща стипендия в размер на 480 лв. Всички действащи студенти, вписани в Регистъра на действащите и прекъснали студенти и докторанти, поддържан от МОН, имат право да кандидатстват за практиката по проекта. Всеки учащ има право да се включи в практиката веднъж в рамките на своето обучение за „бакалавър” и веднъж за „магистър”.  Основната цел на проект “Студентски практики“ – Фаза 1, е да се увеличи практическата насоченост на висшето образование и да се засили гъвкавостта на завършващите висше образование спрямо динамиката на пазара на труда. По време на практиките в реална работна среда студентите получават нови знания, умения и компетентности по специалността, по която се обучават във висшето училище.  Към настоящия момент почти 100 000 потребители са се регистрирали в информационната система на проекта, като над 80 000 са студенти. От тях  42 200  студенти са със сключен договор за провеждане на практическо обучение, а 35 110 хиляди са студентите, приключили успешно своите практически обучения.  В проекта участват 48 висши училища - партньори на МОН. С най-голям брой включени в практиките студенти са 5 висши училища. Това са Пловдивският университет „Паисий Хилендарски“ с 3395 студенти, Софийският университет „Св. Климент Охридски“ с 3270 студенти, Университетът за национално и световно стопанство (УНСС) с 3053 студенти, Югозападният университет „Неофит Рилски“ с 2956 студенти и Великотърновският университет „Св.Св. Кирил и Методий“ с 2071 практиканти. Към момента в информационната система на проекта са регистрирани 5873 обучаващи организации. С най много обучени практиканти се нареждат Българска академия на науката, Многопрофилна болница за активно лечение  \"Света Марина\" ЕАД – Варна, Университетска многопрофилна болница за активно лечение \"Д-р Георги Странски\" ЕАД - град Плевен", "date": "2018.05.14", "title": "Студенти могат да изберат своята практика до юли"}
{"url": "http://www.monitor.bg/bg/a/view/kirsten-dynst-krysti-bebeto-99395", "text": "Актрисата Кирстен Дънст се спря на името Енис за първородния си син. Малчуганът проплака през миналия уикенд в Санта Моника, Калифорния и „всички са добре“, издадоха близки до холивудската красавица пред сп. People. Бащата на бебето е годеникът й - звездата от „Фарго“ Джеси Племънс, с когото се сгодиха преди около година. Искрата между тях пламва на снимачната площадка на втория сезон на сериала през 2015 г. Очаква се актьорите да си кажат заветното „да“ по-късно тази година в Остин, Тексас. Сватбата ще се проведе в тесен семеен кръг. Двойката е известна с това, че ревниво пази личния си живот от зоркия поглед на папараците. За бременността си Дънст издаде през януари, като сподели, че синът й е планиран и желан. разкри наскоро в интервю тя.  ", "date": "2018.05.14", "title": "Кирстен Дънст кръсти бебето"}
{"url": "http://www.monitor.bg/bg/a/view/borisov-se-sreshtna-s-shefa-na-evropejskata-smetna-palata-lene-evroparite-za-zapadnite-balkani-se-harchat-efektivno-za-reformi-99396", "text": "Евросредствата, отпускани за Западните Балкани по предприсъединителните фондове, се изразходват ефективно за реформи. Тази констатация е направил шефът на Европейската сметна палата (ЕСП) Клаус-Хайнер Лене по време на срещата си в МС с премиера Бойко Борисов. Двамата разговаряли доколко са ефективни европарите за страните от региона в контекста на тяхното приобщаване към ЕС, съобщиха от пресцентъра на кабинета. Борисов изтъкнал, че и сигурността в региона. Именно затова било важно да се инвестира сериозен финансов ресурс, който да подпомогне политики като утвърждаване на върховенството на закона, административната реформа, околната среда, инфраструктурата в тези страни. По думите на премиера за евроатлантическия път на страните от Западните Балкани е нужна европейска подкрепа, за да се засили регионалното сътрудничество във всички сфери. На свой ред данните на ЕСП показва, че като предприсъединителна помощ за страните от Западните Балкани. А ЕСП отчита, че като цяло тези средства се изразходват ефективно, въпреки някои недостатъци на националните органи, и са подкрепили стартиралите в тези държави реформи. Лене препоръчал по-нататъшна подкрепа на регионалното сътрудничество и използването на политическия диалог за постигане на резултати, особено в областта на върховенството на закона и публичната администрация. Той поздравил Борисов за активната му роля за процеса на интеграция на страните от Западните Балкани и се надявал на положителни резултати след срещата на върха тази седмица в София.", "date": "2018.05.14", "title": "Борисов се срещна с шефа на Европейската сметна палата"}
{"url": "http://www.monitor.bg/bg/a/view/profesorka-udarila-obshtinska-syvetnichka-skysali-kabela-na-mikrofona-boj-i-razpravii-na-konferencija-na-bsp-v-shumen-vadjat-bivshija-kmet-krasimir-kostov-ot-rykovodstvoto-99393", "text": "Авторитетна професорка от ръководството на БСП в Шумен и съпругът й са налетели на бой на общинска съветничка социалистка по време на инфарктна конференция в петък вечерта. Баталният блъсък е описан подробно и със снимков материал в официалния профил на една от организациите на шуменската левица във фейсбук. Битката се е завъртяла между два лагера които гравитират съответно около бившия кмет на Шумен Красимир Костов и настоящия депутат Иван Иванов. До бой в буквалния смисъл на думата се стигна, след поредица от пленуми, на които стари и нови ръководства се сваляха и възкачваха на власт и се заговори за преврат в БСП. Като организатори на преврата бяха посочени привържениците на бившия кмет Красимир Костов. Те организираха извънредна конференция, на която свалиха цялото общинско ръководство без председателя му, но след седмица свалените си върнаха властта, а в петък на извънредна конференция броят на членовете на общинския съвет бил намален от 41 на 33 души, като били извадени всички превратаджии в това число бившия кмет Красимир Костов и доскорошният заместник-председател на Националното обединение на БСП Анатолий Стоянов. Чистка имало и в контролната комисия, редуцирана от 9 на 7 души. Промените не минали без съпротива, става ясно от почти протоколния запис на събитията, публикуван от самите социалисти, а целият цирк станал пред очите на члена на изпълнителното бюро на НС на БСП Апостол Димитров. \"Необузданата хайка на превратаджиите\" е озаглавена снимка, която показва блокада на сцената и трибуната в читалище \"Тодор Петков\" от противниците на сегашното ръководство. Наречената превратаджийка проф. Русанка Петрова и съпругът и били ударили общинската съветничка от БСП Лили Петрова. Озвучаването било изкарано от строя, след като единият бунтовници скъсали кабела на микрофона. \"Щетите, които нанесе тая обучена, какво да прави неразумна\"превратаджийка\", трябва да се заплатят на читалище \"Тодор Петков\" и на БСП Шумен, лично от нея, защото тя си позволи да къса кабелите на микрофона, на уредбата, да изключва шалтера и заради нея, едва ли ще бъде предоставена залата занапред на БСП, след тоя случай на вандалщина!\" - пишат от БСП. Разгневената маса активисти изтръгнала отчетния доклад от ръцете на председателя Веселин Пенчев и го скъсала. Според участници в конференцията възрастните партийци, които наблюдавали случващото се не посмели да вземат думата, за да не ядат бой. \"Днес не е денят на Съединението за партията, днес е денят на Независимостта\" - бил казал общинският лидер на социалистите след приключването на конференцията.", "date": "2018.05.14", "title": "Бой и разправии на конференция на БСП в Шумен"}
{"url": "http://www.monitor.bg/bg/a/view/zamervaha-s-jajca-podsydimija-za-ubijstvoto-na-7-godishnata-nikol-99387", "text": "Възрастен мъж замевра с яйца подъсдимия за убийството на 11-годишната Никол от Бургас. Обвиняем за убийството е 15-годишният тийнейджър Иван Иванов, съобщи \"24 часа\". В момента, в който 15-годишният Иван Иванов беше свален от колата на съдебната охрана, възрастен мъж се втурна към него и започна да го замерва с яйца. Мъжът викаше: \"Той е убиец. Това е най-малкото, което заслужава.\" Обвиняемият беше безмълвен. Той излезе от колата с качулка на главата. Пред сграда на съда се събраха и близки, роднини и приятели на 11-годишната Никол Йончева.  С мълчалив протест те се обявиха за промяна в законодателството, свързано с наказанията на непълнолетните престъпници. Никол Йончева беше убита на 20 август 2017 година. Тялото на детето беше намерено в асансьор в блок в квартал \"Меден рудник\". Според обвинението престъплението е извършено по особено жесток начин, Никол е убита с удар с нож в областта на шията. За убийството беше обвинен 15-годишния Иван Иванов.", "date": "2018.05.14", "title": "Замерваха с яйца подсъдимия за убийството на 7-годишната Никол"}
{"url": "http://www.monitor.bg/bg/a/view/iran-dade-na-evropa-srok-da-garantira-jadrenata-sdelka-60-dni-99378", "text": "Европейските страни имат 60 дни, за да дадат гаранции, че интересите на Иран ще бъдат защитени в рамките на ядреното споразумение след излизането на САЩ, заяви високопоставен ирански представител, цитиран от Франс прес. Европейците разполагат с 45 до 60 дни, за да дадат необходимите гаранции за защита на интересите на Иран и компенсиране на щетите, причинени от излизането на Съединените щати\", заяви заместник-министърът на външните работи Абас Арагчи на заседание на външнополитическата комисия на парламента. За първи път се споменава подобен срок, отбелязва агенцията. \"Ако европейците не дадат гаранции, лидерите на страната ще трябва да вземат необходимите решения\", добави иранският дипломат, цитиран на сайта на парламента. Иранският външен министър Мохамед Джавад Зариф започна в неделя световна обиколка, с която да се опита да спаси ядрената сделка. Тя започна в Пекин дипломатически маратон с надеждата да договори \"ясна бъдеща рамка\" за ядреното споразумение след напускането на САЩ, но иска и гаранции от европейците за защита на интересите на Техеран. Зариф пристига днес в Москва, а после в Брюксел, където ще се срещне с колегите си от Франция, Великобритания и Германия. Целта на ЕС сега е да запазим действащото споразумение с Иран, ще направим всичко по силите си за това, заяви говорителят на Европейската комисия Маргаритис Шинас. Говорителят уточни, че европейските институции са в контакт с всички свои партньори по този въпрос, включително със САЩ, в навечерието на утрешната среща в Брюксел между представители на ЕС, Иран, Франция, Германия и Великобритания. Срещата бе свикана заради решението на Вашингтон за оттегляне от споразумението за ядрената програма на Техеран. В отговор на въпрос, свързан с предложенията за сключване на ново и разширено споразумение, което да обхваща темата и за иранските балистични ракети, представителят на ЕК поясни, че досегашното споразумение действа и ЕС желае то да остане в сила, докато това е така. Някои от санкциите на ЕС срещу Иран са в сила, не казваме, че няма проблеми, добави говорителят. Той отбеляза, че ядрената сделка с Техеран бе одобрена от Съвета за сигурност на ООН.", "date": "2018.05.14", "title": "Иран даде на Европа срок да гарантира ядрената сделка – 60 дни"}
{"url": "http://www.monitor.bg/bg/a/view/kzp-reklamacija-na-stoki-se-izvyrshva-bez-opakovkite-im-99379", "text": "Търговците не могат да изискват от клиентите си да пазят опаковките на битови уреди и стоки за обзавеждане на дома, за да запазят правото си на рекламация при възникване на някакъв проблем с покупката, коментира председателят на Комисията за защита на потребителите (КЗП) Димитър Маргаритов пред Канал 3. Той допълни, че подобна претенция е незаконна и Комисията се е произнасяла по казуса във връзка със сигнали на граждани или по нейни кампании. Потребителят има само грижата да предяви рекламация пред търговеца за дефектната стока, за да е ясно, че тя подлежи на ремонт. „Никъде не е казано – нито в закон, нито пък в общите условия може да бъде държано сметка за запазване на опаковка”, обясни Маргаритов. „Представете си в една къща или апартамент, ако трябва да пазите опаковките на всички стоки за бита или за дома, то Вие трябва да имате още поне две стаи”, добави той. „Вярно е, че понякога търговците могат да кажат, че при транспортирането без опаковка са причинени някакви дефекти. Търговецът ще трябва да докаже, ако претендира, че потребителят по нерегламентиран начин е влиял на стоката така, че тя е дефектирала. Опаковката няма отношение. Въпросът е в чисто фактическите отношения по повод на конкретната рекламация – какво ще бъде предявено като претенция от страна на потребителя и какво ще бъде уважено от търговеца”, разясни Маргаритов. Той направи и важно уточнение – при предявяване на рекламация в рамките на първите шест месеца потребителят няма задължение да доказва, че възникналият дефект не е причинен от него, той се счита за производствен. Ако търговецът има подобни претенции, той трябва да докаже, че клиентът му е въздействал нерегламентирано върху стоката. Комисията е парирала и опити на търговци на услуги да ограничават правата на потребителите, дадени им по закон. Например, на туроператори за повишаване цената на пътуването или за промяна на съществени условия във вече приетата от потребителя оферта непосредствено преди заминаването. „Съгласно изискванията за закона, цената не може да бъде променяна по-малко от 20 дни преди старта на пътуването. Всички други съществени условия – маршрут, превозни средства, посещение на забележителности, не могат да се променят по-малко от 10 дни преди тръгването”, информира председателят на КЗП. При проблем с пътуването срокът за рекламация е 14 дни и той също не може да бъде съкращаван по никакви поводи. Маргаритов припомни, че след произнасяния на Комисията мобилните оператори вече имат право само на до три месечни такси до края на срока на договора при предсрочно прекратяване. Телекомите не могат да създават и излишни неудобства на клиентите си при желание прехвърляне при друг оператор прекратяване на договора, като например да изискват от тях да го завят чрез типови бланки, в точно определен обект или на конкретна дата. Намесата на КЗП е довела и до отстраняването на несправедливи уговорки в общите условия на фирмите за бързи кредити за незаконни такси и лихви. Срещу девет дружества, които не са се съобразили с препоръките на контролния орган се водят колективни искове. Потребителите обаче не трябва да забравят, че дори условията да са коректни, тези заеми са скъпи, обърна внимание Маргаритов. По думите на Маргаритов изчистването на общите условия на търговци от най-различни сектори от икономиката от неравноправни клаузи е важно, тъй като те биха могли да засегнат неограничен кръг потребители. „Подобно на нелоялна практика на голяма търговска верига, която би засегнала всичките нейни стотици хиляди клиенти, така и неравноправна клауза, например на телекомуникационен оператор, би могла да засегне милиони потребители”, посочи той. През миналата година КЗП е разгледала над 100 договора с общи условия с над 10 000 клаузи на естествените монополисти, телекомите, туроператори, застрахователи и т.н. Открити са около 500 неравноправни уговорки, за които са взети мерки за отстраняването им. „Почти няма сфера в икономическия живот, в която потребителите да осъществяват ежедневен контакт с търговци и ние да не сме положили съответните усилия за идентифициране на такъв тип проблеми и да не сме предприели действия за тяхното решаване”, каза още Маргаритов.", "date": "2018.05.14", "title": "КЗП: Рекламация на стоки се извършва без опаковките им"}
{"url": "http://www.monitor.bg/bg/a/view/turoperator-ni-predlaga-ekskurzija-zapadni-balkani-99357", "text": "По повод предстоящия празник 24 май туроператор ни предлага екскурзия „Западни Балкани“ в периода 24 – 27 май, т.е. само няколко дни след поредната ключова среща на високо равнище между ръководителите на държавите-членки на ЕС и лидерите на страните от Западните Балкани, която ще се проведе в София на 17 май. Цената на пътешествието е 211 лева на човек и включва транспорт с автобус, две нощувки в Сараево, както и туристическа обиколка на столицата на Босна и Херцеговина, едно преспиване във Върнячка Баня, посещение на Вишеград, Ниш и Крушевац, както и разглеждане на манастира Любостиня. Допълнително обаче ще трябва да се бръкнем, ако искаме да разгледаме Босненските пирамиди, както и още 15 евро за екскурзия до Мостар. За по-платежоспособните туристи туристическите агенции са предвидили и по-екзотични дестинации. Срещу 1200 лева можем да си подарим имперски тур на Мароко и бреговете на Коста дел Сол. В посочената сума са включени самолетни билети за отиване и връщане, 7 нощувки, както и разглеждане на Рабат и обиколки на Казабланка, Маракеш, Фес, Михас и Малага. Поне 6,5 бона ще трябва да дадем, ако пък искаме на 23 май да се отправим към пътуване във времето в Япония.", "date": "2018.05.14", "title": "Туроператор ни предлага екскурзия „Западни Балкани“"}
{"url": "http://www.monitor.bg/bg/a/view/600-hil-pytnici-na-letishte-sofija-prez-april-99384", "text": "Над 600 хил. пътници са обслужени на летище София през април 2018 г. Това е увеличение от 7,6% спрямо същия месец на миналата година. През Терминал 2 са преминали 60% от пътуващите, а през Терминал 1 – 40%. Общият брой на пътувалите по редовни международни линии се е увеличил с над 34 хил. Най-голям принос за това имат авиокомпании flydubai, LOT, Tarom и Wizz Air, които бележат двуцифрен ръст в броя на превозените пътници по редовни линии през април 2018 г. Това се дължи на увеличените полетни предложения по нови и вече обслужвани маршрути от/до летище София. Пътуващите с чартърни полети през изминалия месец са нараснали двойно заради Великденските празници. Най-предпочитаните туристически дестинации за периода са били Анталия, Хургада и Санторини. Общият брой на излетелите и кацнали самолети през април е достигнал 5 274. Това е ръст от 11% на годишна база и се дължи на големия брой чартърни полети и на увеличените честоти и новооткрити дестинации от началото на лятното разписание. През април 2018 г. са обработени общо 1 770 тона товарни и пощенски пратки, което е ръст от 9,1%.", "date": "2018.05.14", "title": "600 хил. пътници на летище София през април"}
{"url": "http://www.monitor.bg/bg/a/view/pytna-policija-startira-akcija-za-kolani-99380", "text": "Пътна полиция стартира акция за това дали се поставят обезопасителните колани в автобусите. По закон поставянето на коланите в автобусите е задължително, ако има монтирани. Полицаите ще проверяват шофьорите на автобусите и пътниците. Състоянието на товарните автомобили и автобусите също ще бъде обект на проверка. До акцията се стигна след тежката катастрофа на магистрала “Тракия“ през април, при която загинаха шестима пътници в автобус и повече от 20 бяха ранени.", "date": "2018.05.14", "title": "Пътна полиция стартира акция за колани в автобусите"}
{"url": "http://www.monitor.bg/bg/a/view/pogvat-taksa-sgradna-instalacija-na-parnoto-99366", "text": "Националният съвет за защита на потребителите към Министерство на икономиката отново ще възстанови работа, първото му заседание ще бъде в началото на юни, заяви икономическият министър Емил Караниколов в отговор на депутатски въпрос през изминалата седмица. Пред „Монитор“ Караниколов коментира, че първата тема на съвета ще бъде отпадането на сградна инсталация на столичната „Топлофикация“ или създаването на нов механизъм за оценка на таксата. „На всички, които живеят в София и плащат парно, ни е ясно, че няма точен режим“, коментира министърът и допълни, че е възможно да се коментира и темата за премахване на колективните договори между дружеството и потребителите. Министерството отговоря за провеждането на хоризонталната политика за защита на потребителите. Последното заседание на органа се е провело преди две години, още по времето на министър Божидар Лукарски. „По негово време имахме само 3 заседания на Националния съвет за защита на потребителите към Министерство на икономиката. След това от един момент нататък спряха да го свикват, каза по темата председателят на „Активни потребители” Богомил Николов. По закон е записано този съвет да заседава най-малко три пъти годишно припомни той. По думите му решението му отново да започне да работи е удачно. „Хубаво е, че на първото му заседание ще се обсъждат проблемите със сградната инсталация в кооперациите, имащи централно топлоснабдяване. Така или иначе вече има и работна група по въпроса в министерството на енергетиката. Националният съвет може да обяви своята позиция по направеното от тази работна група”, добави Николов. На въпрос какво още актуално трябва да се обсъди от съвета, председателят на „Активни потребители” посочи проблема с използването на хидрогенизирани (втвърдените) растителни мазнини в храните. „Темата с палмата е брадясала. Сега инициативата за решаване на проблема е на друго министерство - земеделското, но Националният съвет е хоризонтален орган, който би трябвало да изрази позиция”, смята той. Николов добави, че много вярва предложената забрана в една мандра да не се правят млечни продукти и имитации да постигне някакъв ефект. ”Разделянето на предприятията е необходима стъпка, но не е достатъчна. Трябват още мерки, за да можем да се преборим с проблема. Ето например сега е разрешено да се прави краве масло смесено с маргарин и така фирмите няма да могат да го произвеждат легално”, каза още Николов. Според него най-удачно ще е да се забранят хидрогенизираните масла, както това вече е направено в щата Ню Йорк в САЩ.", "date": "2018.05.14", "title": "Погват такса сградна инсталация на парното"}
{"url": "http://www.monitor.bg/bg/a/view/22-godishen-zagina-pri-pojar-v-kyshta-99385", "text": "22-годишен мъж е загинал при пожар в стара двуетажна къща, намираща се в село Дюлино, Варненско, съобщиха от полицията. На място незабавно са били изпратени екипи на пожарната във Варна. Те установили, че пожарът е обхванал цялата къща от около 70 квадратни метра.   Изясняват се причините и обстоятелствата, довели до смъртта на мъжа и до възникването на пожара.   По случая има образувано досъдебно производство.", "date": "2018.05.14", "title": "22-годишен загина при пожар в къща"}
{"url": "http://www.monitor.bg/bg/a/view/borisov-se-sreshta-s-evrokomisarja-po-transport-i-prevozvachi-99386", "text": "Премиерът Бойко Борисов ще проведе среща с еврокомисаря по транспорта Виолета Булц, която е на посещение в София. Сред темите на разговорите ще бъдат предложените промени в правилата отнасящи се до товарния автомобилен транспорт и работата на автомобилните превозвачи в рамките на Европейския съюз. На срещата ще присъстват и министърът на транспорта, информационните технологии и съобщенията Ивайло Московски, както и представители на транспортния бранш.", "date": "2018.05.14", "title": "Борисов се среща с еврокомисаря по транспорт и превозвачи"}
{"url": "http://www.monitor.bg/bg/a/view/7-mlrd-evro-moje-da-spestjava-es-s-alternativni-dostavki-na-gaz-za-ugoiztochna-evropa-ikonomijata-e-okolo-4-miliarda-99383", "text": "4 млрд. евро може да спестява Югоизточна Европа с алтернативни доставки на газ, това каза Катарина Сигнов-Магни, ръководител Отдел за мрежи и регионални инициативи в генерална дирекция енергетика на Европейската комисия във встъпителното си изказване на срещата на председателите на парламентарните енергийни комисии на страните от ЕС, провеждаща се в рамките на българското европредседателство. Според нея все още голяма част от Общността е зависима от само един единствен източник на внос на природен газ. Относно доставките за България Сигнов-Магни уточни, че от голямо значение е осигуряването на междусистемните връзки на страните в района на Балканите. Тя спомена за започналата реализация на 2 газопровода - единият е интеконекторът между България и Гърция, а вторият е строящата се вече тръба от Австрия и Унгария, през Румъния към България, която е система от малки проекти. В изказването си Владимир Уручев, член на Европейския парламент (ITRE, AGRI) подчерта значението на декарбонизацията и припомни плановете до 2050 година 80-90% от икономиката на Европа трябва да използва енергия, основно електрическа, само от възобновяеми източници. Според него най-голямо бъдеще имат фотоволтаиците и ветрогенераторите, които обаче са зависими и непостоянни в малки райони, но на общоевропейско ниво този негатив лесно се преодолява. В тази връзка според евродепутата голямо е значението и на осъвременяване на междусистемните връзки за пренос на електроенергия, което ще доведе до оптимално използване на ВЕИ-тата в рамките на Общността. За да се постигнат целите за дял от 35% от „зелена енергия“ до 2030 г. то инсталираните ВЕИ-та трябва да се удвоят. Уручев предложи още при разлика по-голяма от 2 евро на мегават час на цените на едро на електроенергията в 2 съседни страни да е повод за изграждане на междусистемни връзки.", "date": "2018.05.14", "title": "4 млрд. евро може да спестява Югоизточна Европа с алтернативни доставки на газ"}
{"url": "http://www.monitor.bg/bg/a/view/pytnicheskijat-model-vpechatljava-sys-stilen-interior-i-inteligentna-kabina-ford-tourneo-custom-stana-oshte-po-privlekatelen-novijat-dizelov-dvigatel-predlaga-po-dobra-dinamika-i-po-nisyk-razhod-na-gorivo-99371", "text": "Преди броени дни официалният вносител на Ford у нас – „Мото-Пфое”, представи новия Tourneo Custom. Обновеният пътнически ван се отличава с по-агресивен дизайн, изцяло нов интериор и повече възможности. Усъвършенстваният Tourneo Custom се задвижва от революционния 2,0-литров дизелов двигател Ford EcoBlue, който предлага подобрени характеристики и възможности, като повече динамика, по-нисък разход на гориво, по-ниски нива на шум и по-големи сервизни интервали. Новият Ford Tourneo Custom се отличава с дързък и динамичен дизайн на предницата и осигурява на водачите идеалната среда за мобилен офис, с изцяло нова кабина, която предлага най-доброто в класа място за съхранение, увеличен комфорт и ергономичност, както и лесна свързаност, благодарение на SYNC 3 или MyFord Dock. За първи път в модела има интелигентен ограничител на скоростта. Пътническият микробус е оборудван с най-новите технологии за осветяване, като високите версии са с нови LED дневни светлини и мощни HID ксенонови фарове.   Интериорът на Ford Tourneo Custom е изцяло нов, изработен от висококачествени материали. Стилният и ориентиран към водача инструментален панел се отличава с технологии, познати от гамата леки автомобили на Ford. Комфортът в купето е допълнен от по-високата позиция на водача и възможността за настройка на волана по дължина и в дълбочина. Инструменталният панел е атрактивен и предлага фокусиран върху потребителя интериорен дизайн, повлиян от умните устройства и таблетите. Дизайнът на инструменталния панел е базиран върху силни хоризонтални елементи, които подчертават широчината на кабината. Салонът е изработен от атрактивни и устойчиви на износване материали и е пълен с практични елементи, създадени за водачи, които ползват кабината като мобилен офис през дългите часове на работа в автомобила си. Обновеният Ford Tourneo Custom е наличен във версии с 8 и 9 места и се предлага във варианти с къса база с обща дължина 4,97 м и дълга база с обща дължина 5,34 м, всяка от които предлага щедро място за хора и багаж. По-голямата дължина на дългата база е за допълнително място за багаж зад третия ред седалки. Задните седалки са с напълно нов дизайн, който позволява лесното им сгъване в няколко конфигурации или демонтажа им. По този начин интериорът може лесно да бъде променян в зависимост от целите – за бизнес групи или семейни пътувания. Усещането за лукс и простор в интериора на новия модел е подобрено чрез двуцветната гама от ръчно ушити кожени седалки с атрактивни текстилни апликации.   Новият интериор осигурява водещо в класа място за съхранение на вещи, с до 25 литра само в панела, включително три удобни открити ниши в горната част на таблото с място за мобилни устройства, както и щедро пространство в жабката за папки с формат A4 в долното затворено отделение. Други нови практични характеристики включват изваждаща се поставка за чаша под скоростния лост в допълнение към поставките за чаши и отделенията за 2-литрови бутилки в двата края на инструменталния панел. Джобовете на вратите също са с изцяло нов дизайн за повече място за съхранение и функционалност, с три големи ниши за съхранение и практична нова дръжка, вградена в декоративната облицовка на вратата.   За водача на Ford Tourneo Custom са проектирани изцяло нови дисплеи и контролен панел за по-добра ергономичност и лесна употреба, а високите нива на оборудване са с плаващ 8-инчов цветен сензорен екран, вдъхновен от таблетите, с комуникационната и развлекателна система SYNC 3 на Ford, която може да бъде управлявана с жестове плъзване и прибиране с пръсти. Системата SYNC 3 позволява на водачите на Ford Tourneo Custom да управляват аудиосистемата, навигацията и свързаните смартфони чрез прости, разговорни команди. Системата е съвместима с Apple CarPlay и Android Auto. За автомобили, които не са оборудвани с 8-инчовия или 4-инчовия дисплеи, MyFord Dock в центъра на инструменталния панел осигурява на водачите идеалното място за поставяне, съхранение и зареждане на техния смартфон, MP3 плейър или сателитна навигационна система. В горното отделение за съхранение пред водача и до скоростния лост са разположени USB порт и 12-волтов извод за лесно зареждане на устройства. Ежедневният комфорт е увеличен още повече, благодарение на новия дизайн на седалките с променени подложки от пяна и геометрия за оптимизирана опора, а тапицериите са напълно обновени в цялата кабина. Това включва текстилна тапицерия на седалките, преминала най-строгите тестове на Ford за абразивно износване. Внасяйки изцяло нов стил и изтънченост в сегмента на автомобилите за лична употреба, новият Tourneo Custom е отличава с обновен дизайн на салона с предостатъчно пространство за пътниците и багажа.   Седалките на двата задни реда са с изцяло нов дизайн и могат лесно да се сгъват в множество варианти или да се премахват на сегменти или изцяло, предлагайки общо над 30 конфигурации на седалките за всякакви случаи и предназначение. Всички седалки са оборудвани с 3-точкови предпазни колани. Пасажерите отзад могат да се насладят на достатъчно пространство и комфорт в изцяло облицованата каросерия. Предлага се избор от стилни, устойчиви на износване материали за седалките, включително и кожена тапицерия. Както и други по-луксозни пътнически автомобили, Tourneo Custom предлага щори за страничните стъкла като опция. Изцяло новата система за отопление, вентилация и климатизация предлага подобрено обдухване, с опция за отделна климатизация в задната част на купето.   Новият Ford Tourneo Custom се задвижва от свръхмодерния турбодизелов двигател EcoBlue, въведен в гамата през 2016 г. С мощност от 105, 130 и 170 к.с., новият двигател на Ford предлага значителни ползи по отношение на експлоатационните разходи и динамиката в сравнение с предходния 2,2-литров дизелов двигател, като разходът на гориво е намален с до 13%, а въртящият момент в ниските обороти е увеличен с 20%. Тестваният Ford Tourneo Custom се задвижва с версията на EcoBlue с мощност от 130 к.с., комбиниран с 6-степенна механична скоростна кутия и стандартна автоматична система Start-Stop. Дизеловият агрегат комбинира първокласна динамика и рафинираност с висока икономичност. Моторът осигурява водещ в класа разход на гориво от 6,3 литра на 100 км.   Двигателят е допълнително оптимизиран, с цел подобряване на икономичността, управляемостта и емисиите. Моторът е изцяло калибриран наново, за да отговори на уникалните характеристики на автомобила, минимизирайки консумацията на гориво и подобрявайки въртящия момент и отзивчивостта. Новият Ford Tourneo Custom е многофункционален, издръжлив и има ниски експлоатационни разходи, а сервизните интервали са увеличени на 2 години или 50 000 км, което е най-доброто постижение в класа. Новият Ford Tourneo Custom въвежда усъвършенствана гама системи в помощ на водача и е първият лекотоварен автомобил, предлагащ функцията интелигентен ограничител на скоростта, която позволява автоматично поддържане на максималната скорост на автомобила в рамките на законовото ограничение, използвайки системата за разпознаване на пътните знаци, която засича знаците за ограничение на скоростта.   Новият модел предлага още система на Ford за следене на мъртвата точка с предупреждение за страничен трафик, която предупреждава водачите, излизащи на заден ход от паркомясто, за близки автомобили, които могат да им пресекат пътя – идеална за ванове, които често имат ограничена видимост назад. Тези иновации допълват широката гама от технологии, които вече са налични в Tourneo Custom, включително асистента за предотвратяване на сблъсъци със засичане на пешеходци, предупреждение за спазване на лентата, стабилизация при страничен вятър и адаптивен круиз контрол. Новостите включват също плавната и отзивчива 6-степенна автоматична трансмисия и уникалното за сегмента задно въздушно окачване, което осигурява мека и плавна возия при всякакво натоварване. ", "date": "2018.05.14", "title": "Ford Tourneo Custom стана още по-привлекателен"}
{"url": "http://www.monitor.bg/bg/a/view/40-leva-ol-inkluziv-na-moreto-za-24-maj-po-chernomorieto-privlichat-turisti-s-vecherni-shou-programi-v-gyrcija-cenite-50-po-niski-za-praznika-99356", "text": "За 40 лева можем да направим първото море по време на предстоящите почивни дни около 24 май, установи проверка на „Монитор“ в сайтовете за колективно пазаруване. Това е цената, която е обявил четиризвезден хотел в курорта Златни пясъци. Срещу тази сума можем да прекараме една нощувка в луксозния хотел на база ол инклузив, както и да ползваме вътрешния отопляем басейн на хотела, фитнес зала, сауна и джакузи. За да привлекат повече клиенти хотелът дори е подготвил специални вечерни програми за гостите си – българска фолклорна вечер, ориенталско шоу, латино танци и караоке. В Слънчев бряг пък за 5 лева отгоре можем да отседнем за две нощувки, като домакините ще ни нагостят само със закуска. Ако искаме и вечеря, то цената скача на 59 лева на човек. Ваучерът включва още безплатно ползване на басейн, шезлонг, сауна и фитнес. За тези, които смятат, че нашето Черноморие още не е подходящо за плаж, то гръцките хотелиери също са пуснали доста изгодни предложения. 172 лева би ни излязла тридневна ол инклузив ваканция в Касандра. Тази цена обаче е валидна, ако направим резервацията си до 15 май. Не трябва да забравяме обаче, че чадърите и шезлонгите по плажовете в южната ни съседка са напълно безплатни, като единственото условие, за да се опънем на плажа, е да си поръчаме нещо от бара. За да запълнят местата си някои от по-скъпите хотели в Гърция дори са смъкнали цените си с 50%. Така вместо за 455 лева, то можем да прекараме Деня на славянската писменост и култура срещу 225 лева в четиризвезден хотел в Урануполи. Отново в цената влиза пълно изхранване, а според обявата комплексът се намира на плаж класифициран с т.нар. „Син флаг“ - отличие, което оценява ивиците за качеството на морската вода, екологичност, безопасност, услугите и удобствата. Ако пък сме фенове на планината, сега е моментът да се възползваме от ниските цени, които са пуснали хотелиерите по зимните ни курорти. Разбира се, ски няма да можем да караме, но пък за сметка на това можем да се порадваме на зеленината и да се поглезим в някой луксозен спа център. Хотел в Банско ни иска 45 лева за една нощувка, като в тази цена влизат и закуска, обяд и вечеря на блок маса, както и напитки по време на храненията. Освен това целият спа център ще бъде на наше разположение, а докато ние си почиваме децата ще могат да се забавляват в специален детски кът с аниматор. 28 лева на човек ще трябва да извадим от джоба си, ако искаме да отседнем в Пампорово, но без да ползваме допълнителни удобства. Туроператорите предлагат и екскурзии и до други точки в България. Такива са например Велинград, Мелник, Велико Търново, Панагюрище, както и възрожденските ни градчета.", "date": "2018.05.14", "title": "40 лева ол инклузив на морето за 24 май"}
{"url": "http://www.monitor.bg/bg/a/view/ot-dnes-zapochva-zapisvaneto-v-sofija-roditeli-lyjat-za-telk-za-da-vkarat-deteto-v-zabavachka-hvanaha-17-v-krachka-otmeniha-bonus-tochkite-im-99372", "text": "17 родители бяха хванати да лъжат, че са с над 70% инвалидност, за да получат хлапетата им бонус точки за влизане в забавачка. Измамата лъснала при проверка, направена от експертите в Столична община непосредствено преди първото класиране за яслите и детските градини на територията на София в петък. То бе направено в присъствието на родители и граждански организации, като след него стана ясно, че са приети общо 9113 деца, но докато при по-големите – тези на три години и нагоре, проблем няма, то при децата от набор 2017 и 2016, кандидатстващи за ясла, има огромен недостиг на места. Така аут от забавачките засега са около 5000 деца на възраст за ясла За измамата, направена от въпросните 17 родители, съобщиха от самата община на сайта на информационната система за детските градини в София, като бонус точките веднага са били анулирани. Анулирани са и бонус точките на други 7 деца, дадени им за това, че са посещавали наужким „общинска, частна лицензирана или държавна самостоятелна детска ясла на територията на Столична община най-малко 6 месеца преди записване“. В същото време от справката след класирането стана ясно, че горе-долу всяко десето хлапе от набор 2016 или 2017 г., успяло да се вреди в ясла, е получило допълнителни точки за хронично заболяване Родителите, чиито деца са участвали в класирането, получиха на мейлите си в събота резултатите. От днес до 25 май тече записването, като се подава заявление по образец. Резултатите от второто класиране ще бъдат публикувани на следващия ден – 26 май, събота. В петък зам.-кметът на София Тодор Чобанов посочи, че от 2006 г. досега са построени нови 92 сгради за детски градини, като тази година приключва строителството на три нови. Усилията са насочени главно към разкриване на яслени групи, където е и най-големият недостиг на места. „Предстои изграждането и реконструкция на още 9 сгради за детски градини\", каза той.", "date": "2018.05.14", "title": "Родители лъжат за ТЕЛК, за да вкарат детето в забавачка"}
{"url": "http://www.monitor.bg/bg/a/view/izdirvaneto-na-bojan-petrov-prodyljava-99373", "text": "Издирването на алпиниста Боян Петров в Хималаите продължава и в понеделник. Втора група спасители, които са прекарали нощта срещу понеделник в лагер 3 под Шиша Пангма трябва да се отправят към върха. Друга група вече мина по същото трасе, но откри само предмети от стари експедициии и продължи нагоре. Издирването на алпиниста Боян Петров в Хималаите продължава и в понеделник. Втора група спасители, които са прекарали нощта срещу понеделник в лагер 3 под Шиша Пангма трябва да се отправят към върха. Друга група вече мина по същото трасе, но откри само предмети от стари експедициии и продължи нагоре. Посланикът на Китай в София Джан Хайджоу съобщи пред бТВ, че издирването на Боян Петров ще продължи в зависимост от ситуацията. По негова информация обаче времето на място било доста сурово и все още се преценява дали ще е възможно спасителните екипи да се изкачат до самия връх. Китайският спасителен екип за издирването на алпиниста Боян Петров е от 25 човека. В него са включени майстори на спорта, медицински специалисти и експерти по логистика, съобщи Джан Хайджоу. В Лагер 3 са намерени тениска, шоколад, друга храна без захар и инсулин, които със сигурност са на Боян Петров. Образувалите се големи снежни козирки са попречили вчера на спасителите да продължат нагоре, въпреки че са стигнали до 10 метра преди самия връх Шиша Пангма, каза координаторът на експедицията Деян Петков. \"Набелязали сме някои точки между лагер 3 и лагер 2, които трябва да бъдат огледани. Затова част от спасителите ще тръгнат надолу. Други ще атакуват върха, защото в момента има прозорец \"добро време\", който ще продължи няколко дни\", обясни Петков пред Нова тв. А хеликоптерите са в готовност да излетят при сигнал от страна на спасителите. Въпреки че разрешителното за извършване на полети изтече в неделя, организаторите смятат, че удължаването му няма да бъде проблем.", "date": "2018.05.14", "title": "Издирването на Боян Петров продължава (Обновена)"}
{"url": "http://www.monitor.bg/bg/a/view/v-tyrsene-na-sytrudnichestvo-s-es-sled-brekzit-shefyt-na-britanskoto-kontrarazuznavane-sloji-isljamska-dyrjava-i-rusija-v-edna-redica-99376", "text": "Великобритания и Европейският съюз трябва да изградят тясно партньорство в сигурността след Брекзит, за да осуетят атаките на екстремистите от \"Ислямска държава\" и злонамерените опити на Русия да подкопае западните демокрации, според шефа на МИ5 (британската служба за вътрешна сигурност, контраразузнаването), предаде Ройтерс. Великобритания, като важна разузнавателна сила в Европа, търси нов пакт за сигурност с блока, за да си осигури запазен достъп до секретна информация от основните страни членки на ЕС, опитвайки се да сключи по-широка сделка за Брекзит, отбелязва Ройтерс. Паркър ще произнесе днес първата публична реч извън Великобритания на действащ шеф на МИ5 на събитие в Берлин, организирано от службата за вътрешно разузнаване на Германия BfV (Bundesamt fur Verfassungsschutz). Според предварително разпространения текст, той ще посочи, освен заплахата от \"Ислямска държава\" в Сирия и Ирак, и Русия като \"враждебна държава\", която се опитва да извърши \"агресивни подмолни действия\" чрез военно-разузнавателните си служби. Паркър обвинява Кремъл в \"крещящи нарушения на международните правила\" и цитира атаката срещу бащата и дъщерята Скрипал като пример за зловредните действия на Русия, които рискуват да провърнат страната в \"изолиран парий\". Русия по думите му се е постарала да организира безпрецедентна дезинформационна кампания след атаката. Западът, предупреждава той, трябва \"да излъчва светлина през мъглата от лъжи, полуистини и заблуди, която се лее от пропагандната машина на Русия\".", "date": "2018.05.14", "title": "Шефът на британското контраразузнаване сложи „Ислямска държава” и Русия в една редица"}
{"url": "http://www.monitor.bg/bg/a/view/dyjd-i-gradushki-s-temperaturi-do-27-gradusa-dnes-99377", "text": "Облаци и дъжд ще има над страната днес с краткотрайни валежи, на места интензивни и придружени с гръмотевици. Температурите ще се от 10 до 27 градуса. В Северна България има повишена вероятност за градушки. Облаци и дъжд ще има над страната днес с краткотрайни валежи, на места интензивни и придружени с гръмотевици. Температурите ще се от 10 до 27 градуса. В Северна България има повишена вероятност за градушки. В крайните източни райони ще има повече слънчеви часове и ще се задържи почти без валеж. Ще духа слаб до умерен южен, в Дунавската равнина - североизточен вятър. Максималните температури ще са между 21 и 26 градуса, сочи прогнозата за времето на синоптиците от БАН. Над Черноморието ще бъде предимно слънчево с временни увеличения на облачността в следобедните часове. Валежи са малко вероятни. Ще духа слаб до умерен вятър от юг-югоизток. Максималните температури на въздуха ще са между 19-22 градуса. Температурата на морската вода ще е 17-18 градуса. Вълнението на морето ще е 2-3 бала.   В планините ще се развива купесто-дъждовна облачност и на много места ще превали и прегърми. Ще духа до умерен югозападен вятър. Максималната температура на височина 1200 метра ще е около 15 градуса, на 2000 метра - около 9 градуса. Атмосферното налягане ще се задържи около средното за месеца. На 15 и 16 май времето над страната ще остане неустойчиво. Ще има и слънчеви часове, но и развитие на купесто-дъждовна облачност, с краткотрайни превалявания, на места и с гръмотевични бури, възможни са и градушки. По-интензивни ще са явленията през нощта срещу сряда, 16 май, в северозападната част от страната. Температурите ще са близки и малко по-високи от обичайните - преобладаващите максимални ще са между 22 и 27 градуса, а минималните - между 10 и 15 градуса.", "date": "2018.05.14", "title": "Дъжд и градушки с температури до 27 градуса днес"}
{"url": "http://www.monitor.bg/bg/a/view/nova-ubijstvena-pjasychna-burja-see-smyrt-v-indija-desetki-zaginali-99374", "text": "Най-малко 40 души загинаха, а десетки са ранени при прашна буря с гръмотевици, която се разрази в неделя в северните части на Индия. Както пише в. „Таймс ъф Индия”. Съобщения за загинали има от щатите Утар Прадеш, Андхра Прадеш, Западна Бенгалия и столичния окръг Делхи. Силният вятър повали дървета, събори рекламни билбордове и покривни облицовки, няколко души загинаха при падане на мълнии. Това е третата подобна буря, която се стоварва върху индийския север през последните дни. На 10 май загинаха между 11 и 13 души, по различни оценки, а по-рано на 2 май подобна буря, съпроводена с проливен дъжд и гръмотевици, уби над 120 души.", "date": "2018.05.14", "title": "Нова убийствена пясъчна буря сее смърт в Индия – десетки загинали"}
{"url": "http://www.monitor.bg/bg/a/view/sa-sht-otkrivat-posolstvoto-si-v-jerusalim-99375", "text": "В Йерусалим днес се открива новото посолство на САЩ в Израел. Дипломатическата мисия, която досега беше в Тел Авив, се премества в Йерусалим в съответствие с решението на американския президент Доналд Тръмп да признае града за столица на Израел. Това предизвика бурни палестински протести. Очаква се на откриването да присъстват около 800 гости. Тръмп по-рано няколко пъти каза, че би искал да присъства на събитието, но по-късно бе съобщено, че ще бъде представен от помощник-държавния секретар Джон Съливан, придружаван от дъщерята на Тръмп - Иванка, и съпруга й Джаред Къшнър, който е съветник в Белия дом. Американски правителствени служители заявиха, че първоначално персоналът на дипломатическата мисия ще наброява най-малко 50 души. Той ще включва сътрудници на посланика Дейвид Фридман и американски консулски служители, които вече работят на място. Откриването на новото посолство става шест месеца след като Тръмп призна оспорвания град Йерусалим за столица на Израел. Израелското правителство посрещна решението с категорично одобрение, а палестинците, които искат източната част на Ерусалим за столица на бъдещата си държава, реагираха с възмущение. Общото събрание на ООН гласува с огромно мнозинство резолюция, критикуваща американския ход. Освен откриването на посолството са планирани редица значими събития и възпоменания в идните дни, включително за 70-ата годишнина от създаването на Израел. Президентът на САЩ Доналд Тръмп ще направи изявление по видеоконферентна връзка за откриването на преместеното посолство, предаде Франс прес, като се позова на високопоставен американски представител. Той каза, че не знае дали обръщението на Тръмп ще бъде предварително записано или ще е в директно включване.  ", "date": "2018.05.14", "title": "САЩ откриват посолството си в Йерусалим"}
