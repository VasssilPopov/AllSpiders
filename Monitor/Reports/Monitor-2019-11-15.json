{"url": "https://www.monitor.bg/bg/a/view/sedmichen-horoskop-za-16-22-noemvri-180953", "text": "Вижте какво вещаят за Вас звездите за седмицата от 16 до 22 ноември. Навлизате в период на неочаквани трансформации. Уикендът ще ви предложи неприятни изненади, които ще ви амбицират и вкарат в нова програма. От 19-и Марс навлиза в Скорпион, където вече ще се държи жилещо и хапещо. Ще поставите на мястото му всеки, който ви притеснява с претенции или намеси. От 20-и Меркурий тръгва в директна посока и отваря нова страница в бизнеса ви. Очертава се успешен и творчески уикенд. В следващите два дни ще се пържите на бавен огън на работното място и натискът върху вас ще се увеличи. На пътя ви ще застанат силни противници. От 19-и и Марс заедно с Меркурий и Слънцето ще ви гледат в опозиция, а това ще влоши някои отношения и ще постави ребром стар въпрос. На 20-21-и се активизирате и отвръщате на удара. Чудесен уикенд и добро начало на новата седмица. Проучвайте, обмисляйте, напасвайте се на нуждите на близките и на момента. На 16-17-и пътувайте и търсете нови източници на сила, ресурси и взаимност. В понеделник се запишете за нов учебен курс. 19-20-и са дни на стиковка и осмисляне на предложения и покани. 20-21-и ви подават грешни знаци. Не бързайте, отлагайте срещите си за петък. През уикенда Луната е във вашия знак. Пътувайте, измъкнете се от ограниченията, на които сте подложени. 18-19-и изискваат приключване и сондиране на мнения за бъдещите дейности и начинания. Случващото се на 20-и сменя посоката, а на 21-и поне една цел ще бъде постигната. На 22-и предстоят тежки конкурентни битки и удари под кръста, особено за родените в първата декада. През уикенда ще доминирате в средата си, ще уредите пътувания, ще се радвате на приемане и разбиране. 18-и е ден за проучване и реклама. Нищо важно да не се започва, ако не са уточнени работните параметри, отговорности и финансиране. На 19-и ще действате бозкомпромисно. На 20-и залагате нова база за бъдещето. На 21-и целта е лесно достижима, но на 22-и разправиите пречат. Личният ви потенциал се активизира през уикенда. Ще се радвате на приятни моменти, ще отхвърлите и тежък ангажимент. В следващите дни предстоят представителни срещи и възможност да повишите влиянието си в средата. Ще ви търсят за съвместна работа. На 19-и ще се сблъскате с нечия агресия. На 20-21-и Луната е в Дева. Предстоят пътувания и промени. На 22-и търсете и давайте консултации. 16-17-и ви поставят пред почти непреодолими препятствия и прегради. Трудно ще се разберете с деца и родители. Някой се готви да напусне сцената на споровете и да тръгне към неизвестното бъдеще. Лесно отдавате енергията си. 18-и идва с нова информация, а на 19-и някой болезнено ще засегне интересите ви. На 20-21-и разширявате пълномощията си, но на 22-и отново ви притискат. Предстои ви един успешен и пробивен уикенд, в който ще пътувате, ще гостувате и ще срещате гости, ще получавате предложения и ще правите такива. 18-19-и идват с грижи и затруднения на всички нива. Здравето е нестабилно. Губите време в спорове и конфликти, трудно уреждате документи и разрешителни. На 20-и предстои преобразяване и в следващите дни работата ви ще потръгне. През уикенда с лекота се преодоляват бариерите в отношенията. Стопете дистаниците с тези, с които ще вървите напред. Силните ви дни за периода са 18-19-и. Ще доминирате в средата си и ще получите това, което искате на ниска цена. В следващите два дни ще се наложи да работите извънредно, за да не допуснете намеси на конкуренцията. На 22-и може  да спечелите като експерт извън работното място. Тежък уикенд, с проблеми у дома и в отношенията с партньори. Деца и родители не се разбират. Не тръгвайте в командировка, ако близките ви имат нужда от вас. На 18-и ще получите точна информация, а на 19-и агресията ще е повсеместна. На 20-21-и ще направите силен и обезпечаващ бъдещето ви ход. Измъквате се от тежко положение, но на 22-и отново се забърквате в каши. Силен и успешен уикенд. Пътувайте, организирайте срещи, огледи и посещения на важни мероприятия. Ще бъдете приемани с разбиране в различни среди. На 18-19-и проблемите ще никнат като гъби, ще се разделяте болезнено с места и хора, които до момента са определяли начина ви работа и живот. Нищо да не се започва и на 20-21-и. Окопайте се на завладените позиции. 22-и идва с нова програма. Очертава се прекрасен уикенд с пътувания, приятелски срещи, запознанства и публични изяви, които ще ви вдигнат нивото и позволят да влезете в нова среда. На 18-и добре си научете урока преди да искате и претендирате за облаги. На 19-и не заставайте на пътя на акулите в морето на живота. На 20-21-и ще трябва да се откажете от едно, за да имате друго. На 22-и конкуренцията е жестока.", "date": "2019.11.15", "title": "Седмичен хороскоп за 16 - 22 ноември"}
{"url": "https://www.monitor.bg/bg/a/view/mon-dava-700-000-lv-za-pyrvija-kampus-v-studentski-grad-180943", "text": "Първият кампус в Студентски град, в който ще бъдат заградени два от блоковете в него, ще бъдат на Техническия университет и един на Минно-геоложкия университет „Св. Иван Рилски“, ще бъде финансират от образователното министерство със 700-800 хиляди лв. Това обясни просветният министър Красимир Вълчев при среща с представители на студентските съвети за условията на общежитията. В проекта е предвидено в него да има велоалея, няколко фитнеса на открито, споделено пространство за учене, кафене, пейки, а всички те ще бъдат заградени с ограда с два входа. За автомобилите на студентите ще бъде направен паркинг. Той обаче няма да бъде подземен, както е било едно от предложенията за реализация, тъй като той оскъпява реализацията му. „Ще направим първия кампус. Нашият ангажимент беше за по-евтиния вариант и сигурно ще го финансираме, защото по-скъпият с подземен паркинг ще излезе около 2 млн. лв.“, уточни Вълчев. По време на дискусията представители на студентските съвети в страната посочиха, че лошите условия са проблем за всички тях, а ремонтираните блокове на общежитията са кът и в тях влизат само чужденци или студенти с връзки. Просветният министър пък посочи, че според справка на МОН от всички 140 блока, през последните на цялостен или частичен ремонт са подложени 117 сгради. Недостигът на места в някои вузове също бе посочен като проблем от студентите и поискаха нови блокове. Според просветния министър обаче през следващите години няма да има нужда от толкова много място, тъй като заради намаляването на приема в университетите, няма да има толкова много студенти. За да подпомогнат условията на общежитията, по време на дискусията бе направено предложение средствата от депозитите, които студентите дават в началото на всеки семестър, да бъдат използвани и за ремонти дейности по стаите, а не само за общите част, както е регламентирано сега. Просветният министър сподели, че би подкрепил това предложение. В някои вузове или отделни блокове обаче вече прилагат тази практика.", "date": "2019.11.15", "title": "МОН дава 700 000 лв. за първия кампус в Студентски град "}
{"url": "https://www.monitor.bg/bg/a/view/za-i-protiv-neizplashtaneto-na-pyrvija-den-ot-bolnichnite-180944", "text": "Може ли да сложим край на практиката с издваването на фалшиви болнични, ако първият ден от отсъстваието от работа не се изплаща? Това предложение бе обявено от представители на ГЕРБ и \"Обединени патриоти\" след Съвет на коалицията. Представяме ви две гледни точки като коментар по темата-на председателя на БТПП Цветан Симеонов и на финансовия експерт Мика Зайкова. По повод на обявените промени в държавния бюджет Българската търговско-промишлена палата смята, че част от предложенията трябва да бъдат подкрепени безусловно, каквото е предложението за изграждане на допълнителни детски градини. Това не е свързано единствено с индустриалните отношения, а е важен елемент в договореностите за подобряване на демографските резултати на България. Що се отнася до неизплащането на първия ден от болничните, принципното становище на БТПП, а и на всички организации на работодателите е, че не трябва те да се натоварват с нито един ден болнични. Различните варианти, които сме предлагали, все още са актуални – постепенно намаляване на разходите на работодателите и прехвърлянето им изцяло към бюджета на ДОО. Считаме обаче, че неизплащането на първия ден от болничния е важна мярка по пътя към усъвършенстване на цялостната дейност във връзка с тях, при очевидните затруднения или нежелание от контролните органи за справяне с проблема. Това е позната и работеща практика и в други страни. Задължително е след една година от прилагането да се направи оценка на въздействието на този нормативен акт. Готови сме след това да обсъждаме други предложения и варианти за борба със злоупотребите с болнични листове. Най-добре би било да се изостави практиката да се плащат болничните от работодателя, защото той е направил необходимите вноски. Що се отнася до увеличаване на минималната пенсия, то трябва да се подхожда много внимателно. Първо, трябва да се осигурят средства, защото е огромен броят на лицата, на които трябва да се увеличи пенсията. Второ, да се обърне сериозно внимание по отношение на приближаването на разликата между реалните пенсии за трудов стаж и възраст и тези пенсии, които се изплащат, без да са направени необходимите осигурителни вноски през годините. По този начин се дестимулира пенсионното осигуряване на гражданите, особено на тези, които се самоосигуряват. Предложението да не се плаща първият ден от болничните е абсурдно. Сигурно наистина има фалшиви листове, но не може на гърба на служителите някой да се оправдава, че не може да осъществи ефективен контрол. А такъв може да има. Контролиращи пък трябва да бъдат НОИ, социалното и здравното министерство. А и освен работника, който иска фалшив болничен, участват и други лица. Затова съм на мнение, че това деяние трябва да бъде криминализирано. Работодателите от много време се борят да не плащат първите три от болничните и са прави. По време на кризата през 2009 година социалните партньори решиха да помогнат на държавата и работодателите приеха това като временна атикризисна мярка. След като икономиката се стабилизира обаче, това остана. И тук съм категорична, че НОИ трябва да поеме изцяло изплащането на болничните. Защото искам да попитам какво да правят майките на болните деца, ако първият ден от болничните не се изплаща? В същото време медицинската терапия и лекарствата са едни от най-скъпите за ЕС в сравнение с покупателната ни способност. Ние хем сме бедни, хем плащаме най-скъпо за здраве. И на всичкото отгоре излиза, че няма да получим обезщетение, въпреки че имаме осигурителна вноска. Какво правят и хората, които отсъстват поради болест вследствие на трудова злополука? Въпросът е принципен и ако има нарушения, те са на друго място и някой трябва да извършва контрол. Всички говорят за фалшиви болнични, но никой не ги показва. Нужен е ефективен контрол, не е виновен болният работник. Това трябва да бъде прекратено и НОИ да изплаща за всеки ден болничен. Възмутена съм и от друго. Няма по-бедни хора в ЕС от българския пенсионер. Дори минималната пенсия да стане 250 лева, това е под прага на бедност. Нека да бъдат увеличени, но това не е достатъчно. Да не говорим, че много хора са работили години наред, но са били ощетени с ниски осигуровки. Това не означава, че не са имали принос.", "date": "2019.11.15", "title": "За и против неизплащането на първия ден от болничните"}
{"url": "https://www.monitor.bg/bg/a/view/lekari-pristrastjavaneto-kym-internet-shopinga-e-psihichen-problem-180950", "text": "Германски психотерапевти настояват пристрастяването към пазаруването в интернет да бъде признато за психично разстройство, защото има особени симптоми, съобщи в. \"Дейли мейл\", цитиран от БТА. Обсесивното пазаруване е познато на специалистите от десетилетия. То обаче придобива нови мащаби в ерата на интернет и вече засяга всеки 20-и човек. Хората, които са пристрастени към пазаруването в интернет, в крайна сметка натрупват покупки, могат да задлъжнеят, карат се с близките, губят самоконтрол, крият се. Това се отразява на психиката им, стават по-неспокойни, могат да се депресират, обясниха учените от Хановерското медицинско училище. Затова обсесивното пазаруване в интернет трябва да бъде признато официално за заболяване.  Учените обобщават наблюденията си от 122-ма пациенти, потърсили помощ за пристрастяване към пазаруване в интернет.", "date": "2019.11.15", "title": "Лекари: Пристрастяването към интернет шопинга е психичен проблем"}
{"url": "https://www.monitor.bg/bg/a/view/nad-100-rodni-krychmi-hranjat-bylgarite-v-chujbina-temata-180951", "text": "Над сто са най-известните родни кръчми в Европа и Новия свят, които гостят българи и чужденци. Най-много сънародници се радват на популярни ястия във Великобритания - близо 20 ресторанта се развиват от наши предприемачи. В Германия, където също има голяма българска диаспора, работят 14 кръчми. Бизнес в храненето развиваме още в Испания, Гърция и Белгия, показа справка на „Монитор“. Във Великобритания сънародниците консумират шопска салата за 7 евро, кебапчето под 3 евро не може да се намери. Най-много кръчми с родни ястия, познати и в други балкански страни, има в Лондон – 18, и едва един в Ливърпул. В Германия има цели 14 ресторанта, които предлагат традиционна българска кухня. 4 от тях се намират в столицата Берлин, един във Франкфурт и един в Мюнхен, а останалите са разпръснати из цялата страна. Любимите мусака и сармички радват жители и гости на градовете на различни цени. Порцията сарми е 5.90 евро, а мусаката 9.80 евро. В различните ресторанти цените могат да се различават с до 2-3 евро за порция. В Австрия ресторантите са два, разположени в столицата. В един от тях част от менюто е написано и на български език. Една от офертите предлага отбелязване на празник с роднини или колеги. За празничната вечер ресторантът излага бюфет тип „шведска маса“, като в случай че остане храна, то тя може да се вземе вкъщи. Има и традиционна българска питка. Другото заведение е кафе-ресторант, а като лого на страницата може да се види гербът на столицата ни. Сайтът му може да се разглежда на немски, английски и български. Супите струват между 3.50-4.00 евро, а сачовете стигат над 20 евро. Кюфтетата са по 2 евро, а 3 кюфтета или 3 кебапчета струват 6.50 евро. Салатите са до 8 евро, като някои струват и под 6 евро. От тях най-скъпа излиза „Асорти“, която за 700 г е 11 евро. Шопската салата е 4.50 евро. Предлагат се и пърленки за 2.50 евро. На Иберийския полуостров родната диаспора се храни в родни ресторанти в Испания, където има осем заведения. В нашенска кръчма във Валенсия често се предлага обедно меню за 8 евро, което включва салата, супа, основно ястие, напитка, хляб, десерт или кафе. В Италия ресторантът е един, като той е разположен в столицата Рим. Интересното при него е, че всъщност е пицария на наша сънародничка, която предлага италиански деликатеси. Български ястия се предлагат и в Холандия, където нашенски 2 заведения има само в Хага. Едно от тях е кафе-бар, като отзивите за него в интернет са основно от българи. Другото е ресторант, в който персоналът е от българи, като в отзивите хората хвалят мястото за вкусната храна, но се учудват на това, че не може да се правят отделни сметки по стар обичай, а трябва масата групово да плати. В страната на шоколада - Белгия, също обичат да похапват и български вкуснотии. На територията й се намират 3 ресторанта с нашенска кухня - в Лиеж, Ланакен и Синт Йост де Ноде. В някои от тях се предлагат специализирани менюта - за деца и възрастни. Цената на детското меню е 18 евро, като в него влизат напитка, порция кюфтета или кебапчета, а за десерт се предлагат сладолед или палачинки. Чешката бира с родна класика кюфтета и шопска салата има само на едно място - златна Прага. Порцията кюфтета с гарнитура пържени картофи и лютеница е на цена от 109 крони (около 4 евро), а шопската салата за 49 крони (2 eвро). В полските Лодз и Варшава имат по един български ресторант. Варшавският носи красивото име на едно от най-големите богатства на България - розите. Кебапчетата в него струват 34 злоти или около 7 евро. а шопската салата 25 злоти или 6 евро. Според родни учени мигрантите в новата страна приемник нерядко не могат да намерят работа в предприятия на приемното общество - например поради недостатъчни езикови знания или непризнати професионални квалификации. За това те се ориентират към създаването на собствена фирма на основата на личен социален, финансов, професионален или друг капитал. Отваряйки свой етничен ресторант, магазин, салон за красота и пр., те се превръщат в етнични предприемачи или предприемчиви имигранти. До голяма степен в подобни етнически анклави е най-ясно видима ролята на българското етнопредприемачество за съхраняване на културното ни наследство, смятат доц. д-р Владимир Пенчев и д-р Таня Матанова от Института за етнология и фолклористика с Етнографски музей - БАН. Но далеч не само там, напротив, почти навсякъде, където има българско мигрантско присъствие, етнобизнесът е доста активен участник в съхраняването на културните традиции. Нещо повече, поддържането на българската празничност в миграция от нашите сънародници там допринася до известна степен и за развитието на етническия бизнес сред мигрантите, тъй като често в градове с по-многобройно българско присъствие се организират чествания на Великден, Гергьовден, Трети март, 24 май и другите национални и традиционни празници. На тях задължително има български хранителни продукти и напитки, предлагани от разположен в региона български магазин или ресторант. В съседна Гърция ресторантите са четири, разположени в Атина. Два от тях се намират близо до Националния археологически музей. В ресторанта, носещ името на страната ни, шопската салата се продава за 4 евро. Мусаката пък е 5 евро. Предлагат се и различни ястия с месо като пилешки хапки, пиле с ориз и карначета. Разбира се, кюфета и кебапчета също се предлагат за 1,50 евро едното. Към менюто има и морски деликатеси, които струват между 7-9 евро. Освен това, сънародниците ни предлагат и доставка в региона на Атина. Ресторант „Хъшове“, който също се намира в гръцката столица, е лесно откриваем, тъй като на входа му на няколко места може да се види изписано на български името на кръчмата. В Сърбия и Хърватия наши кръчми няма. Там обаче в много заведения се предлагат основно местни ястия, които са близки до българските. Румъния нашенски ресторанти също няма, но за сметка на това в столицата Букурещ може да се насладим на френски, италиански, китайски, японски и индийски ястия.", "date": "2019.11.15", "title": "Над 100 родни кръчми хранят българите в чужбина (ТЕМАТА)"}
{"url": "https://www.monitor.bg/bg/a/view/tejlyr-suift-njama-pravo-da-pee-hitovete-si-180913", "text": "Певицата Тейлър Суифт обвини ръководителите на бившата си звукозаписна къща, че не й разрешават да пее старите си хитове. Чаровната блондинка написа в социалните мрежи, че това може да възпрепятства участието й на церемонията за Американските музикални награди и излизането на документален филм в Netflix, както и на други нейни изяви. Правата върху старите хитове на Суифт притежават музикалният магнат Скутър Браун и Скот Борчета. За тях телевизионното изпълнение на наградната церемония би било незаконен презапис. Браун, който представлява също Джъстин Бийбър и Ариана Гранде, тази година купи лейбъла на Борчета, а той притежава мастер записите на старите песни на Тейлър. Тя подписва договор с него, когато е едва на 15, но миналата година го напусна и се присъедини към Universal.", "date": "2019.11.15", "title": "Тейлър Суифт няма право да пее хитовете си"}
{"url": "https://www.monitor.bg/bg/a/view/lambo-izleze-ot-koma-premestiha-mutafova-vyv-vma-obzor-180945", "text": "Голямата ни актриса Стоянка Мутафова е в реанимацията на Военномедицинска академия. Тя е била преместена там в четвъртък вечерта. Новината бе потвърдена от лечебното заведение, както и от дъщерята на звездата – Мария Грубешлиева-Муки. От 21 октомври комедийната прима лежеше в болница \"Лозенец\" след операция на възпалена жлъчка и развит впоследствие сепсис. каза за „Монитор“ мениджърът й Евгени Боянов. Състоянието на Мутафова е сериозно, но не и влошено, увери той. Преместването се е наложило не заради влошаване на пациентката, а по настояване на Грубешлиева, чиято комуникация с медиците от болница „Лозенец“ в последните дни била затруднена. Транспортирането на Стоянка във ВМА е извършено със специално оборудвана, а не с обикновена линейка, и е преминало успешно, изтъкна Боянов. Специалистите там правят всичко възможно за лечението й. каза Муки пред бТВ и призова всички почитатели на Мутафова да й стискат палци и да й пращат добра енергия. В същото отделение, където е хоспитализирана Мутафова, е и проф. Стефан Данаилов, за когото има добри новини – излязъл е от медикаментозна кома, в съзнание е и е контактен, съобщи bTV, позовавайки се на доведения син на актьора Росен Цанков. Ламбо остава в реанимацията на ВМА на апаратно дишане, докато се възстанови достатъчно. Припомняме, че Данаилов беше поставен за втори път в медикаментозна кома на 2 ноември, като по-рано също прекара няколко дни в такова състояние, докато лекарите преценят как да продължи лечението му. Данаилов беше приет във ВМА заради проблем с белите дробове. След инцидент през август той претърпя операция за смяна на тазобедрена става.", "date": "2019.11.15", "title": "Ламбо излезе от кома, преместиха Мутафова във ВМА (ОБЗОР)"}
{"url": "https://www.monitor.bg:443/bg/a/view/avansovo-pod-lipite-pravjat-ribno-izlojenie-180940", "text": "Почти три седмици преди Никулден, на 16 ноември, когато църквата чества светия апостол и евангелист Матей  в Стара Загора ще се проведе изложение  „Обичам българска риба“, като насред новия парк „Артилерийски“ от 12 щанда ще се предлагат пресни шарани, калкани, акули, морски лястовици, сомове и други видове риби и миди. Инициативата е на Изпълнителната агенция по рибарство и аквакултури  и МЗХГ.Пред публиката своите умения ще демонстрира кулинарният специалист Сандра Алексиева, която е създателка на популярния сайт „1001 рецепти“ и води популярното предаване „Вкъщи със Сандра“. Изложението ще има свое издания в Русе, София и Бургас, когато ще бъде кулминацията му навръх 6 декември. Във всеки един от четирите града майсторката – кулинарка ще ръководи състезание по приготвяне на най-вкусно рибено ястие като съвсем не е задължително участниците да се организирани риболовци.  ", "date": "2019.11.15", "title": "Авансово под липите правят рибно изложение"}
{"url": "https://www.monitor.bg/bg/a/view/potop-udavi-fermata-180921", "text": "Потоп удари „Фермата“. Бедствието превърна стопанството в тресавище, от което няма измъкване. Мъжете се опитаха да удържат фронта, но тонове дъжд се изляха върху главите им. Виновни за драмата са както разбеснялата се природа, така и слабите инженерни умения на един от състезателите. През седмицата софтуерният милионер Митко Караиванов трябваше да изгради два парника в тандем с многодетната майка Веселка, които да пазят зеленчуковата градина от задаващите се бури и слани. IT специалистът обаче не изчисли правилно гъстотата на вертикалните и хоризонталните греди, и първият дъжд огъна летвите като сламки. Опънатите над тях найлони се напълниха до пръсване с огромни количества вода, готови да удавят градината. Като видя какво е сътворил, Митко се хвана за главата, обяви бедствено положение и поиска помощ. Ръководени от него, останалите участници започнаха да изблъскват водата от центъра към периферията и да коват нови дъски. Междувременно найлоните се пукаха, над главите им се изливаха ледени душове, а псувните на мокрите до кости мъже се носеха над планината Верила. Пристигнала с топли напитки за бедстващите работници, Елизабет се изуми от неугледната оранжерия. Всеки квадрант е с различен дизайн!“, възкликна тя. „Да го занесем в музея „Гугенхайм“!“, самоиронично добави главният архитект на злополучния парник Митко Караиванов, докато по врата му тъжно се процеждаха струйки вода.", "date": "2019.11.15", "title": "Потоп удави „Фермата“ "}
{"url": "https://www.monitor.bg/bg/a/view/dete-zavyrshi-universitet-za-devet-meseca-180933", "text": "Гениалният деветгодишен Лоран Саймънс от Амстердам има IQ 145 и ще стане най-младия студент в света, завършил бакалавърска степен в университет, пише Daily Mail. Момчето трябва да се дипломира следващия месец в Техническия университет в Айндховен със специалност \"Електротехника\" като е изкарал целия курс на обучение само за девет месеца. Лоран е залят от покани от най-добрите университети в света, където да продължи магистрърската си степен.  „Оксфорд и Кеймбридж също са в основната ни цел\", споделят родителите му. Те се надяват детето им да завърши докторска степен в областта на роботиката или изследванията на изкуствени органи. Роденото в Белгия 9-годишно момче е сравнявано с Алберт Айнщайн и Стивън Хокинг. Освен отличните си познания по физика, Лорън може да говори и четири езика и е завършило гимназия, когато било на осем години, след като взело цялата учебна програма за 18 месеца. Неговите баба и дядо първи забелязали уникалните способности на детето. Настоящият му преподавател професор Петър Балтус твърди, че момчето е поне три пъти по-умно от най-интелигентния студент, когото е срещал в дългата си кариера.  Лорън мечтае един ден да стане астронавт или сърдечен хирург.", "date": "2019.11.15", "title": "Дете на 9 години завърши университет за 9 месеца"}
{"url": "https://www.monitor.bg/bg/a/view/belijat-dom-publikuva-razgovora-mejdu-trymp-i-zelenski-edno-kym-edno-180952", "text": "Белият дом публикува  от април, в който американският президент Доналд Тръмп е поздравил украинския си колега Володимир Зеленски с победата му на изборите, съобщи Ройтерс. Тръмп многократно е казвал, че Демократическата партия искала подробности за разговора му със Зеленски на 21 април, но този разговор никога не е бил във фокуса на демократите конгресмени от Камарата на представителите (долната камара на Конгреса на САЩ), които провеждат разследване за импийчмънт на Тръмп.", "date": "2019.11.15", "title": "Белият дом публикува разговора между Тръмп и Зеленски (ЕДНО КЪМ ЕДНО)"}
{"url": "https://www.monitor.bg:443/bg/a/view/baba-i-vnuk-s-uslovni-prisydi-za-otglejdane-na-konop-globiha-gi-s-po-5-bona-180930", "text": "Баба и внук се разминаха с условни присъди за отглеждане на коноп в дупнишкото село Джерман. Решението е на съдия Светла Пейчева от Районен съд – Дупница, която наложи еднакви наказания и за двамата - „Лишаване от свобода” за срок от 2 години и „глоба” в размер на 5000 лева, като на основание чл. 66, ал.1 от НК отлага изпълнението на така наложеното наказание „Лишаване от свобода” за срок от 3 години. 73-годишната Николина Д. и Димитър А. /27 г./ са признати за виновни в това че в с. Джерман, в парник, намиращ се в двора на обитаваната от тях къща, са отглеждали растения от рода на конопа. Става дума за 13 броя стръка коноп /марихуана/ с общо тегло на изсушена листна маса 11 530 грама, на стойност 69 180 лева. Отделно от това на тавана в дома на бабата е открита и зелена маса коноп /марихуана/ с общо тегло на изсушената листна маса 2 790 грама, на стойност 16 740 лева, Присъдата може да се обжалва и протестира пред Кюстендилски окръжен съд в 15 - дневен срок.", "date": "2019.11.15", "title": "Баба и внук с условни присъди за отглеждане на коноп, глобиха ги с по 5 бона"}
{"url": "https://www.monitor.bg:443/bg/a/view/bashta-iznasili-dyshterja-si-dva-pyti-za-edna-nosht-180932", "text": "Баща от Лом е изнасилил два пъти за една нощ собствената си дъщеря. Това съобщиха от Районната прокуратура в града край Дунава, която е внесла за разглеждане в съда обвинителен акт срещу 37-годишния сексуален маниак Извратенякът мърсувал със 17-годишното момиче на 3 септември вечерта след като го заплашил, че ще му „разбие мозъка”. Това се случило след като мъжът с часове се наливал с алкохол с приятели на двора и изгонил жената, с която живеел на семейни начала.  По едно време пияният отишъл в стаята, в която спели децата и със заплахи накарал дъщеря си да отиде в съседната стая. Там осъществил насилствен полов акт с детето си. След това той се върнал при компанията си и продължил да пие. А когато приятелите му отишли да играят на покер автомати, той повторно изнасилил дъщеря си като я заплашил, че ще я пребие, ако не му се подчини. Около 2.20 часа на 3 септември в районното управление на полицията в Лом постъпил сигнал от майка на непълнолетно момиче за изнасилване на детето от собствения й баща. Предстои наказателното производство срещу мръсника, който има предходни осъждания, да продължи в съда.", "date": "2019.11.15", "title": "Баща изнасили дъщеря си два пъти за една нощ"}
{"url": "https://www.monitor.bg:443/bg/a/view/zakopchaha-majstor-na-uluci-nabil-starica-i-zadignal-spestjavanijata-j-180935", "text": "43-годишен „майстор на улуци“ влезе за постоянно в ареста след сигнал от жителка на малкото старозагорско село Лозен, че е била малтретирана и ограбена . 82-годишната жертва разказва, че наела бригада , която да отремонтира покрива на къщата, ползвана от нея през лятото,първите няколко дни всичко вървяло нормално, докато на 6 октомври тя била съборена на земята, ударена по лицето и след като дошла в съзнание установила, че липсват 250 лв от спестяванията й.Парите били оставени в портмоне на масата в една от стаите на къщата. Жената била намерена в безпомощно състояние от съседи, след като се съвзела от шока описала двамата „майстори“, които след като задигнали парите се „изпарили“, оставяйки къщата с полуразкрит покрив. Основният извършител, 43-годишният Илия Атанасов е открит на 4 ноември , полицаите го намерили на друг „обект“ в гълъбовско село, ден по-късно бил закопчан и 21-годишният му „чирак“.Първоначално излезлият от затвора преди около 5 години мургав „майстор“ отричал съпричастност към деянието, твърдял, че всичко си било законно и дори имало договор за ремонта на покрива, а след това симулирал припадък и се наложило да бъде викан екип от спешния медицински център. В крайна сметка съдът е решил, че Атанасов е извършител на грабежа , няма здравословни проблеми и има опасност да се укрие поради липсата на постоянен адрес.С мярка за неотклонение „подписка“  е „чиракът“, който до момента е с чисто криминално минало, а и по предварителни данни не е влизал в стаята на жертвата. Криминалисти от Стара Загора коментират, че през последните три месеца имало половин дузина аналогични случаи на измами , при които мургави „майстори – тенекеджии“ са завличали възрастни жители на малките села с уж изгодни оферти за ремонти на жилищата им.След като получавали аванс те сваляли част от керемидите, отнасяли старите  тенекиени улуци и изчезвали от хоризонта. Инцидентът от село Лозен обаче бил първи, при който стопанинът на жилището става жертва на побой. Истинска случайност било , че 82-годишната жена е оцеляла, защото съвсем наскоро  претърпяла сърдечна операция и ударът можел да се окаже фатален.", "date": "2019.11.15", "title": "Закопчаха майстор на улуци, набил старица и задигнал спестяванията й"}
{"url": "https://www.monitor.bg:443/bg/a/view/1200-lv-bonus-ot-dyrjavata-na-mesec-za-zavyrnalite-se-ot-chujbina-180941", "text": "Общо 10 милиона лева или с 5 милиона повече ще отдели социалното министерство по програма EURES, като целта е да се стимулира завръщането на българи от чужбина. Идеята е да се изработи нов стимулиращ пакет за завръщане на мигрирали българи. Пакетите от услуги ще включват поемане на разходите за наем, за детегледачи до записване на децата в ясла или градина, както и финансови стимули за работа в области с ниско възнаграждение, като държавата ще отпуска на семействата за тези услуги до 1200 лв. месечно в рамките на една година. Няма да има ограничение по отношение на това дали нашенците сами са намерили работа или чрез програма на МТСП, необходимо е само да покажат документ-трудов договор, както и да докажат, че се завръщат от чужбина и да не са на повече от 54 години. От януари 2020 година младите семейства ще могат да се възползват от този пакет, като първият кариерен форум ще е във Виена на 27 февруари. Програмата ще обхване общо около 350 семейства. 15 милиона лева от Оперативна програма развитие на човешките ресурси пък ще насочи държавата от началото на 2020 година за „Детски кътове“. Това е допълнителна социална придобивка за работещи семейства с пари от държавата, заяви също така зам.-министърът на труда и социалната политика Зорница Русинова по време на семинар в Боровец. Услугата ще е почасова, до 4 часа, не целодневна. Новата схема за семейства с малки деца е предвидена за големите градове, където има недостиг на детски ясли и градини, и това пречи на пълноценнатта реализация на член от семейството. За детските градини на работното място-работодателите ще кандидатстват по проект за финансиране от 50 до 150 хиляди лева. Изискване е детегледачките да се наемат от бюрата по труда, разясни Русинова. „Ще дадем възможност на един работодател да обособи средства, да се обособи помещение и да се организира кът за гледане на децата на служители“, добави тя. Средствата са предвидени да стигнат за около 200 предприятия-фирми, без значение дали са частни или държавни. Около 2000 души пък ще намерят работа като детегледачи. Държавата ще поеме заплатите на детегледачите (средна брутна за сектор социални дейности работна заплата), като няма да има ограничение във възрастта, разясниха още от социалното министерство. Ако са в близост, ще могат да се обединят няколко фирми и да наемат помещение, което да ползват заедно, разясниха още експертите.", "date": "2019.11.15", "title": "1200 лв. бонус от държавата на месец за завърналите се от чужбина"}
{"url": "https://www.monitor.bg:443/bg/a/view/s-nov-mikroskop-bg-ucheni-izsledvat-avtoimunni-zaboljavanija-za-den-180942", "text": "С помощта на новия микроскоп в центъра за молекулярна биология българските учени ще има възможността да изследват болести, за които досега не е било възможно да се правят тестове в България. Така ще могат изследват само за ден автоимунни болести на мозъка, които за момента изпращат в чужбина, а резултатите са готови след 15 дни. Новата апаратура, заедно с микро манипулатор, камери, сървъри за данни, е на стойност 1,4 млн. лв. и закупена с финансиране от Националната пътна карта за научна инфраструктура. „Хубавото на системата е, че с нея могат да се тестват ракови препрати, живи клетки, малки организми. Това със сигурност ще повиши качеството на българската наука“, обясни Стойно Стойнов от центъра за молекулярна биология. Учените от центъра са разработили и система, която да тества противоракови препрати. „В рамките на една - две седмици може да се отчита дали едно лекарство е ефективно, или не на ниво клетки“,обясни докторантът Александър Атемин. Така може да се прецени дали лекарството работи и как влияе на даден организъм. „Разработването на едно лекарство отнема около 15 години и това може да спести изключително много работа на учени. Сега на ниво клетки това ще се случва за две седмици“, допълни Атемин. Новият център ще бъде отворен за всички учени от България и Европа, тъй като е част от Euro-biomaging консорциум, в който влизат още 20 лаборатории. С новите технологии ще могат да работят и фирми, студенти, както и ученици, които се обучават в stem лаборатории.", "date": "2019.11.15", "title": "С нов микроскоп БГ учени изследват автоимунни заболявания за ден"}
{"url": "https://www.monitor.bg:443/bg/a/view/aver-na-jeljazko-imperatora-otide-na-probacija-180939", "text": "Един от старите авери на най-известния български иманяр бай Желязко Императора, спипан в хода на специализирана акция за незаконно притежание на антични ценности бе осъден на пробация от състав на старозагорския окръжен съд след проточило се почти две години досъдебно производство. 61-годишният пенсиониран старшина от БА Антон П. Нешев бе признат за виновен, че е държал в дома си 3 монети: бронзова  на император Гета, сечена в Топир; една  с изображението на Александър ІІІ Велики и една на Максимин І от античния град Деултум на обща стойност 135 лв без да ги регистрирал по реда на Закона за културното наследство  и наредбата от 2009 г. за регистрацията  на движимите културни ценности. Съдът е постановил известният в средите на иманярите и нумизматите заралия през следващите 12 месеца да има два пъти седмично срещи с пробационен служител. Трите монети се отнемат в полза на държавата. Осъденият ще трябва да заплати  240 лв за направените разходи. Четвъртата иззета при обиска на 23 март м.г. в дома на Нешев  ще му бъде върната обратно, защото се оказала фалшификат на монета с лика на император Комод. Обратно ще бъде върната и бронзова монета без нумизматична стойност. Почти като легенда се разказва, че преди  4 десетилетия съвсем младият тогава военнослужещ успял да продаде на Императора особено ценна монета, за която му наброили кеш пари, достатъчни да си купи нова-новеничка „Лада“. По него време соцвозилото струвало колкото средно голям апартамент.Според запознати обаче старозагорецът бил свързващо звено между столични колекционери на монети и регионалните изкопчии. Те припомнят че Нешев  беше задържан в хода на мащабна акция с участието на ГДНП – София , при която бяха арестувани братя- близнаци от Сливен от които бяха иззети 205 монети и културно-исторически ценности.В хода на досъдебното производство обаче не успели да докажат за него нищо повече от трите монети, които имали някаква стойност. Случайно или не само ден след осъждането на Нешев е бил задържан 53-годишен жител на Гълъбово, от когото са  иззети 273 римски и византийски монети и 69 старинни предмета /пръстени, украси и острия на копия/ и един металдетектор.", "date": "2019.11.15", "title": "Авер на Желязко Императора отиде на пробация"}
{"url": "https://www.monitor.bg:443/bg/a/view/grupa-smallman-trygva-na-promo-turne-180909", "text": "Българската група Smallman стяга куфарите за промоционално мини-турне. Членовете на рок бандата ще излязат на сцени в румънската столица Букурещ, София и Пловдив съответно на 24 ноември, 26 декември и 16 януари. Smallman зарадваха феновете си и с чисто новия си сингъл - “Камък”. Той ще е част от предстоящия им албум, който трябва да се появи на музикалния пазар през втората половина на 2020 г. В песента звучи музиката на разширения състав на Smallman, в който освен основните членове Цветан Хаджийски (вокали, гайда, кавал), Иван Тодоров (китари), Стефан Пенев (бас) и Андон Тръпков (барабани), се включват и електронният артист и продуцент Иван Шопов (програминг) и Петър Делчев (струнни). Любопитен факт за песента “Камък” са лириките - те са създадени по текстове на поета Борис Христов.", "date": "2019.11.15", "title": "Група Smallman тръгва на промо турне "}
{"url": "https://www.monitor.bg:443/bg/a/view/ministyr-marinov-dobrijat-socialen-dialog-e-vajen-za-vsichki-nas-180931", "text": "Вътрешният министър Младен Маринов приветства участниците в VII редовна Национална конференция на Синдикална федерация на служителите в МВР, съобщиха от министерството. В непрекъснат добър диалог постигнахме доста – повишаваме нивото на социалното и материално-техническо обезпечаване на служителите, обсъждаме законодателни инициативи, заедно работим за формирането на авторитета на МВР в обществото. Има още какво да се желае, но мисля, че посоката е правилна, заяви Маринов пред участниците във форума. По думите му основната роля на Синдикална федерация на служителите в МВР е чрез нея да се чува гласът на служителите и да се извеждат и решават общите проблеми. Пожелавайки ползотворна работа на участниците, той ги увери, че ще направи всичко по силите си, този диалог да продължи в интерес на всички служители във ведомството. Със VII редовна Национална конференция СФСМВР отбелязва и 10-ата годишнина от своето създаване в присъствието на повече от 240 делегати. Гости на форума са: Димитър Манолов, КТ \"Подкрепа\"; председателите на синдиката на служителите в затворите и синдикат \"Охрана\" на Министерството на правосъдието; Стефан Командарев - режисьор на филма \"В кръг\". Форумът е върховният орган на СФСМВР, пред който на всеки две години се отчита дейността и се прави избор за нов управителен съвет. Синдикална федерация на служителите в МВР (СФСМВР) е основана през месец февруари 2009 година. Към момента в нея членуват над 10 000 служители на МВР – полицаи, пожарникари и спасители, държавни служители и лица, работещи по трудово правоотношение, заети във всички направления на дейност на МВР.", "date": "2019.11.15", "title": "Младен Маринов: Добрият социален диалог е важен за МВР"}
{"url": "https://www.monitor.bg:443/bg/a/view/brajan-adams-vzrivi-kolodruma-s-vechnite-si-hitove-180918", "text": "„Как се казваш? Фиодора? Фия? Аааааа, София? А това до теб твоят баща ли е?”. С тези въпроси неостаряващият Браян Адамс пофлиртува с красиви пловдивчанки, за да интерпретира секунди по-късно един от най-големите си хитове Have You Ever Really Loved a Woman? в Really ever loved a bulgarian woman, вплитайки в текста на парчето името на фенката му София. Естествено, закачката му вдигна на крака всички негови фенове и изпълнили до краен предел Колодрума. А колко са те, канадската рок звезда провери, като поиска залата да бъде осветена. В отговор зрителите включиха фенерчетата от телефоните си и вътрешността на спортната зала грейна в хиляди светлинки. „Здравейте всички, здравейте. Казвам се Браян и ще чуете моята музика. Утре сте на работа? Наистина ли?”, попита в началото на концерта Браян Адамс. Веднага след това 60-годишният рокаджия подхвана Shine a light, а феновете запяха с пълно гърло. Публиката пееше без да спира и при следващите му парчета: Please Forgive Me, Run To You, Everything I Do, 18 til I Die и много други. В един момент Браян Адамс се спря, обърна микрофона към публиката и не остана разочарован. Феновете не пожалиха гласовете си, за да изпълнят заедно с любимеца си неговите най-големи хитове. Той самият не можа да скрие удивлението си от това и продължи със закачките към хората от предните редици. Час и нещо след началото на концерта Браян Адамс, който освен че пееше, свиреше и на няколко китари, които редуваше, хвърли на избрани хора от публиката перцата си. След това видя сред множеството отпред млад баща с малката му дъщеричка и изкоментира, че момиченцето е уморено и трябва да се прибира да спи. Това пък доведе до предните редици на феновете други бащи с малки момиченца, които с лакти се навряха по-напред, за да бъдат и те на свой ред забелязани от певеца. Адамс и музикантите от бандата му демонстрираха дори познания по родния фолклор, като малко пообъркаха танците при народните хора и при кючеците. Тази им шега в началото на концерта разсмя многохилядната публика, а настроението на хората се отрази и на музикантите. Те буквално се раздадоха на сцената. И вместо да пеят час и нещо, продължиха до пълно изтощение. На колко биса бе извикан канадецът, не стана ясно. В края на над 2-часовия маратон с хитове той все пак пожела лека нощ на феновете си, казвайки, че вече е станало късно и трябва да си лягат. Концертът на Адамс се осъществява с подкрепата на община Пловдив, като част от Календара на културните събития на Община Пловдив за 2019 г. ", "date": "2019.11.15", "title": "Браян Адамс взриви Колодрума с вечните си хитове"}
{"url": "https://www.monitor.bg:443/bg/a/view/sedmichen-monitoring-11-15-noemvri-180927", "text": "Точно преди година един съдия се криеше в храстите, за да избегне журналистически въпроси. Сега пак се налага да прибегне до този високоморален и етичен подход, за да избегне въпросите за поредното странно професионално решение, което взима. Но калпакът му издайнически стърчи. Съвременна българска поговорка: Кучето скача според тоягата, а съдията – според калпака. Малката банкерша – дъщерята на Цветан Василев, издърпа ушите на лидера на „БОЕЦ“ заради декларация, в която се прави на катаджия и вдига багажници за проверка. Нямало какво да намери там, укори го щерката, която май е по-възмутена от факта, че „боецът“ ги представя като циции. Даже минералната вода си бил платил сам, когато им гостувал в Белград, хвали се или пък се оплаква Георгиев. На снимката с ексбанкера действително нито единият от двамата не изглежда почерпен. Така и никой не уточнява преди или след срещата е направена тя, за да си правим изводите. Спипаха затворника Атанас Б., цапардосал полицай с метла и избягал от временното си работно място – в морската градина в Бургас. В някоя по-демократична държава това щеше да е последното му провинение, което дълго щеше да го държи в затвора. Тук всеки може да удря органите на реда, учителите, лекарите. И му се разминава почти безнаказано. В същия дух е и новината за роми, пребили фелдшер от Бърза помощ във варненското село Каменар. Дилемата за фелдшерите, повикани на адрес в специфични квартали, е дали да ги бият преди или след. И в двата случая ще има за какво според онези, за чиито права много се грижат някои организации. Като стана дума за полицаи – вторнишката тема за размисъл е левчето, което им се пада на час нощен труд. Един неприличен въпрос – може да сте виждали нощни патрулки, които подремват на място. Та на тези полицаи полага ли им се левче? Или ще им режем от заплатата? 13 – фатално число, което хвърля в шок и ужас, а също и в тежка депресия някои хора. Депресията е целогодишно явление. Оказва се обаче, че ноември бил най-депресиращият от метеорологична гледна точка месец, защото през това време от годината атмосферното налягане е ниско и има образуващи облаци циклони, които предизвиквали мрак. Като „профилактика“ срещу лошото настроение през ноември и началото на декември метеорологът Роман Вилфранд от Хидрометеорологичния център на Русия препоръчва да се прекарва повече време със семейството и близките, както и да се посещават театрални представления, изложби и концерти. Простено му е! Не е наясно човекът, че тук депресията я лекуваме с „Фермата“ или с „Планета фолк“. Депресията е въпрос на гледна точка. Така поне казват блондинките, на които може да се има доверие. Две блондинки разговарят: - Как си, муцка? - Мани, беше ме налегнала една депресия... - Що бе, какво се е случило? - Хванах го Пацо, че ми изневерява. - Ау, муцка, съболезнования! И после какво? - Нищо, мина ми. Когато ми обясни, че той всъщност изневерявал на другата с мен. Кофички кисело мляко и яйца летяха „умно и красиво“ по сградата на Висшия съдебен съвет, докато кадровиците вътре се замеряха с думи. Изборът за нов главен прокурор отново е същият – 20 гласа „за“, 4 „против“. Но четиримата се изказваха като за 20. Репликата, че с поведението си една от съдийките става за общински съветник, тя възприела като заплаха. Лошо, Дишева, лошо! Бившият съдия Методи Лалов не изглежда никак уплашен. Даже отиде лично да нагледа и преброи протестиращите срещу избора на Гешев. Не брои дълго. Кой каза де-мо-крация? Във всеки случай – не и „боецът“ организатор на протеста. Сигурно е съвпадение, че Георги Георгиев го нямаше на това ключово мероприятие, след като в началото на седмицата дъщерята на банкера беглец Цветан Василев – Радосвета, го нахока публично и го обвини в лъжа. Болен кръшкач носи. Първият ден от болничните вече ще е за сметка на болния. За да се прецакат кръшкачите, които си удължавали отпуската и празника. С тази договорка на коалиционен съвет става ясно, че всички боледуващи се възприемат като потенциални лъжци. А уж имало презумпция за невиновност. Още към края на работния ден тръгнаха приказки, че ще има изключения – при трудова злополука, болничен за гледане на дете и др. А където има изключения, има и дискриминация. Докато не се научим да си браним интересите, ще боледуваме на крак, ще заразяваме околните и ще разхвърляме вируси в градския транспорт, за да не се усъмни някой, че лъжем. За да й даде болничен, тя отиде без грим при личния си лекар... Без малко в интензивното да я вкарат... Най се плаша от вегетарианки, които в ресторанта ми изяждат пържолата. Лаф на приятел, който никога в живота си не е бил на пост и молитви. Поздрав за всички, които петъчно подпукаха Рождественския пост. Ако наистина го правите заради вярата, не забравяйте и частта с опрощението. Иначе всичко се обезсмисля. Няма нищо по-страшно от постещи праволинейни люде, които гледат с кръвясал поглед в съседната чиния. Те са най-опасни. С тях трябва да си постоянно нащрек. Не се знае дали, ако ти видят гърба, няма да се нахвърлят и да ти гризнат врата. Може да са беззъби заплахите им и да не ти пуснат кръв, но във всеки случай не е излишно да проявиш малко предпазливост и да се озърташ, когато са наблизо. Не само постите трябва да се разнообразяват с чипс и вафли. Десетте Божии заповеди също трябва да се пренапишат. Ето примерен план: 1. Аз съм Веган, няма други богове освен Мене. 2. Не си прави кумир и никакво изображение на онова, що мърда в чинията. 3. Не изговаряй името на мръвката. 4. Не запържвай боба! 5. Почитай моркова и краставицата, за да живееш дълго на земята. 6. Не убивай. И не яж нищо, убито от други. 7. Не прелюбодействай с (не)вегетарианци и (не)постещи. 8. Не кради от чуждата чиния. 9. Не лъжесвидетелствай против ближния си. 10. Не пожелавай мусаката на ближния си; не пожелавай таскебапа на ближния си; нито капамата му; нито кюфтето, нито кебапчето, нито бройлера. Сигурно има нещо вредно в постите, щом хората се настървяват така едни срещу други и тръгват да се делят на праведни и неправедни. Ако храната е единственото, което ви доближава или отдалечава от Бога, нещо във вярата ви е бъгнато. Може би трябва да се видите отстрани. Няма нищо библейско в неистовото ви желание да променяте другите по свой модел и подобие.", "date": "2019.11.15", "title": "Седмичен мониtоринг (11-15 ноември)"}
{"url": "https://www.monitor.bg:443/bg/a/view/zakopchaha-za-korupcija-bivshe-gadje-na-berluskoni-i-dva-mandata-evrodeputatka-180923", "text": "Полицията в Милано арестува за корупция екс-изгората на Силвио Берлускони и два мандата евродепутатка от неговата партия „Форца Италия!“ - Лара Коми. Тя започва политическата си кариера във формацията на четирикратния премиер на Италия през 2002 г. едва 19-годишна. Преди десетина години бившата съпруга на Берлускони – Вероника Ларио я нарече в интервю за влиятелен всекидневник „безсрамна пачавра“. Според запознати Вероника била употребила „квалификацията“, тъй като била сигурна, че бързата кариера на знойната хубавица се дължала преди всичко на секс-уменията й в кревата на Силвио. В кратките си биографични справки на Лара Коми италианските медии подчертаха, че тя е „забелязана“ от Берлускони на младежки митинг на партията му още като гимназистка. Най-напред той я „цани“ за говорител на формацията в сателитния град на Милано - Сароно, а малко по-късно сексапилната девойка става асистентка на депутатката и бъдеща министърка на образованието Мария Стела Джелмини. Но освен хубава, Лара е и умно момиче, тъй като междувременно успява да завърши с отличие престижния търговски университет в Милано „Луиджи Бокони“. Този факт я вкарва моментално в групата на вече подготвените от Берлускони за Европарламента две чаровни, млади и образовани дами – Барбара Матера и Лича Ронцули. И през 2009 г. Лара става евродепутатка, като през 2014 г. е преизбрана, но през май тази година е шкартирана от Берлускони - по всяка вероятност той вече е имал информация за очакваните изгората му съдебни разправии. Според разписалата заповедта за ареста магистратка Рафаела Маскерино, въпреки младостта си Лара Коми постоянно и безскруполно е измисляла различни схеми за лично материално облагодетелстване с европейски и с италиански държавни пари. Така например тя издействала плащания за консултации за десетки хиляди евро на нейни познати адвокати, като след това си искала поне половината от платените им пари. Освен, че назначила противно на всякакви правила собствената си майка за нейна асистентка в Европарламента, Лара била наела за говорител журналист със заплата 3500 евро, като той й връщал обратно „под масата“ 2000 евро. Напоследък пък 36-годишната сега хубавица използвала влиянието си за спечелването от нейни доверени предприемачи на обществени поръчки, разбира се срещу солиден подкуп.", "date": "2019.11.15", "title": "Закопчаха за корупция бивше гадже на Берлускони и два мандата евродепутатка"}
{"url": "https://www.monitor.bg:443/bg/a/view/medicinskijat-dans-proverjavat-sluchaj-s-pochinalo-dete-obzor-180919", "text": "Служители на Изпълнителната агенция \"Медицински надзор\", известна още като здравния ДАНС проверява от петък, 15 ноември, \"Пирогов\" за смъртта на 3-годишно момченце. То е заведено от родителите си в спешната болница на 14 ноември в изключително тежко състояние, съобщиха от лечебното заведение. Преди това то е било водено от родителите си в други две болници. Предполага се, че детето е получило сепсис-отравяне на кръвта от коксаки вирус. Детето е заведено най-напред в Педиатричната болница \"Д-р Иван Митев\" заради обрив. От там обаче заявили, че нямат свободни легла и го върнали. След това близките му го закарали в Университетската болница \"Лозенец\". Лекарите там го прегледали в продължение на четвърт час и му предписали лекарства, но не го хоспитализирали, тъй като то можело да върви самостоятелно и все още било относително стабилно. По пътя за вкъщи обаче състоянието на момченцето започнало да се влошава много бързо. Родителите отново го закарали в Педиатричната болница „Проф. Иван Митев“, където лекарите го прегледали отново, на тъй като пациентът бил в критично състояние, се наложило да го закарат спешно в „Пирогов“. Въпреки усилията на лекарският екип, 3-годишното дете издъхнало. Трите лечебни заведения, имащи отношение към случая, ще бъдат проверени до сряда, 20 ноември, съобщиха от Министерството на здравеопазването. \"Изразявам съболезнования на родителите. Назначил съм незабавна проверка на случая в трите болници, през които детето е минало. До сряда трябва да ми докладват и, ако наистина се установи някакво нарушение, може да бъдете сигурни, че ще има наказани, категоричен беше министър Ананиев.", "date": "2019.11.15", "title": "Медицинският ДАНС проверява случай с починало дете (ОБЗОР) "}
{"url": "https://www.monitor.bg:443/bg/a/view/otnovo-trevoga-vyv-venecija-180925", "text": "Нов прилив с ниво 1,57 метра заля Венеция и старинният град отново бе вдигнат по тревога. За пръв път по нареждане на кмета Луиджи Бруняро бяха забранени разходките по централния площад „Сан Марко“ и уличките към него. В същото време бе спряно движението на корабчетата на градския транспорт и на всякакви плавателни съдове по главната градска „пътна артерия“ – „Канале гранде“. Според сметките на местните власти нанесените досега щети от незапомненото наводнение на Венеция надхвърлят милиард евро. Премиерът Джузепе Конте отложи вчера всичките си ангажименти и след като посети града обяви, че правителството ще отпусне веднага по 20 хил. евро на пострадалите хотели и търговски обекти, както и по 5 хил. евро на собственици на помлените от водата частни домове. В същото време правителството обмисля солидарен данък за Венеция, с който да бъдат обложени еднократно всички работещи италианци. Интересното е, че поне досега срещу това намерение на Джузепе Конте и министрите му никой не е възроптал. Що се отнася до причините за връхлетялата Венеция стихия, то медиите очертават главно две – климатичните промени и закъснялото пускане на струващата вече 7 млрд. евро специална инсталация „Мозе“ или „Мойсей“ на български за възпиране на морските приливи.", "date": "2019.11.15", "title": "Отново тревога във Венеция"}
{"url": "https://www.monitor.bg:443/bg/a/view/anglija-i-chehija-se-klasiraha-za-evro-2020-kosovo-igrae-baraj-180915", "text": "Англия размаза у дома Черна гора със 7:0 и се класира за десето европейско първенство, след като си гарантира първата позиция в група А на квалификациите, в която е и България. Англичаните бяха с най-младия си отбор от 1959 г. насам - средна възраст 23 г. и 255 дни. Освен това за тях това беше юбилейна среща №1000. Играчите на Гарет Саутгейт разпиляха черногорците още през първото полувреме, като с хеттрик се отличи голмайсторът Хари Кейн (18, 24, 37), а по едно попадение добавиха Алекс Окслейд-Чембърлейн (11) и Маркъс Рашфорд. През втората част в 66-ата минута Александър Шофранац си вкара автогол, а след това Тами Ейбрахам (84) оформи крайния резултат. На вратата на Черна гора пък беше футболистът на „Левски“ Милан Миятович. В другата среща от групата Чехия надви Косово с 2:1 и също се класира за Евро 2020. Косоварите остават трети, но ще играят на плейофите заради силното си представяне в Лигата на нациите. Балканците имаха сили и за нещо повече в Пилзен, след като поведоха с гол на Нухиу, но домакините стигнаха до пълен обрат. Така всичко в групата е ясно преди последните мачове, единият от които е гостуването на Чехия в София в неделя. Англия – Черна гора 7:0 Чехия – Косово 2:1 Класиране Отбор п. р. з. г.р. т. 1. Англия 6 0 1 33:6 18 2. Чехия 5 0 2 13:10 15 3. Косово 3 2 2 13:12 11 4. Черна гора 0 3 4 3:22 3 5. България 0 3 4 3:22 3 В следващия (последен) кръг: 19 ноември от 19 часа България – Чехия, Косово – Англия.", "date": "2019.11.15", "title": "Англия и Чехия се класираха за Евро 2020, Косово играе бараж"}
{"url": "https://www.monitor.bg:443/bg/a/view/dva-bronza-za-bylgarija-na-turnira-v-pamet-na-naim-sulejmanoglu-180920", "text": "Два бронзови медала в двубоите завоюваха българските щанги на започналия днес първи мемориален турнир в памет на легендарния трикратен олимпийски шампион Наим Сюлейманоглу. На подиума в южния турски град Газиантеп първа от нашите при най-леките в кат. 49 кг излезе Даниела Пандова. Тя спечели бронз в двубоя със 158 кг, плюс бронзовите отличия в отделните движения с 67 кг изхвърляне и с 91 кг изтласкване. По същия начин три трети места извоюва втората ни представителка Мая Иванова. В кат. 55 кг тя сърба двубой 174 кг (75 кг изхвърляне и 99 кг изтласкване), съобщават от българската федерация по вдигане на тежести. По-късно днес на подиума излиза и Стоян Гроздев в кат. 67 кг. \"Турнирът е много силен, като малко световно първенство. В Газиантеп пристигнаха щангисти от 28 държави, надпреварата е олимпийска квалификация\", заяви старши треньорът на националните отбори Иван Иванов, олимпийски шампион от Барселона 1992. Утре, събота, в кат. 81 се очакват изявите на европейския шампион и бронзов медалист от световното тази година Божидар Андреев, а българското участие ще завърши в неделя с опитите на Васил Господинов в кат. 109 кг.", "date": "2019.11.15", "title": "Два бронза за България на турнира в памет на Наим Сюлейманоглу"}
{"url": "https://www.monitor.bg:443/bg/a/view/lechkov-az-upravljavam-bfs-operirat-bobi-mihajlov-180924", "text": "Йордан Лечков е легитимният временно управляващ БФС президент. Това обяви сливналията веднага след мача с Парагвай в четвъртък вечерта, а на сутринта доразви твърдението си в студиото на bTV. Както е ясно, в момента Лечков официално обжалва вписването в търговския регистър на Михаил Касабов като временно изпълняващ длъжността президент на БФС. Бившият градоначалник обяви, че не е подавал оставка и по устав именно той трябва да наследи Борислав Михайлов в месеците преди извънредния конгрес. \"Няма нещо нередно, действам по устав, заяви Лечков. - Искам категорично да заявя, че не съм подал оставка, аз съм първи вицепрезидент на БФС. И продължавам да бъда, така че документите в централата аз ги разписвам и аз управлявам. Ако от моята уста е излязло \"конгрес\" или \"оставка\", веднага се хвърлям пред някоя кола. Имам карти, които ще използвам, когато се наложи, но няма да разкривам козовете си засега“, категоричен бе Лечков. От думите му стана ясно още, че Борислав Михайлов ще се подложи на операция на коляното в идните дни, като хирургическата интервенция е била предварително планирана. От БФС към момента запазват мълчание относно съдебните и медийни атаки от Лечков, а вписаният в търговия регистър президент Михаил Касабов бе лаконичен: „Изчакваме съдът да се произнесе“. А докато това се случи, и Лечков, и Касабов изгледаха рамо до рамо със спортния министър Красен Кралев мача с Парагвай.", "date": "2019.11.15", "title": "Лечков: Аз управлявам БФС, оперират Боби Михайлов"}
{"url": "https://www.monitor.bg:443/bg/a/view/a1-e-pyrvijat-bylgarski-telekom-sys-sertifikat-cisco-gold-partner-za-cjalostni-ict-biznes-reshenija-v-ugoiztochna-evropa-180906", "text": "А1 става първият български телеком, който получава Gold Partner сертификат на Cisco за предоставяне на цялостни технологични решения за бизнеса в Югоизточна Европа. Придобиването на сертификата е поредна стъпка от стратегията на А1 да допринесе за дигитализацията на бизнеса у нас, като предложи цялостни технологични решения - от първоначален анализ, през внедряване и конфигуриране, до последващата поддръжка. Сертификатът за Gold Partner е атестат за висока степен на компетенции в сферата на хибридните услуги на Cisco, както и за способността на техническите специалисти на А1 да предоставят на своите бизнес клиенти богат набор от ICT решения, базирани на високотехнологичните продукти и услуги на компанията Cisco Systems. С придобиването на сертификата А1 има възможност да комбинира в предложенията към своите клиенти мрежови услуги с IT базирани решения и да затвори кръга от услуги, необходими за пълноценното функциониране на всеки съвременен бизнес. За клиентите на компанията това означава повече възможности, спестено време, гъвкавост и значителни икономии. Към портфолиото от ICT решения се добавят услуги като Cisco Umbrella, Cisco WebEx Meetings, A1 Smart Net, чрез които бизнес клиентите на А1 могат да оптимизират ежедневните си бизнес дейности и комуникация и да повишат степента на сигурност на данните, с които боравят. За своите корпоративни клиенти А1 е доставчик на високотехнологични и иновативни решения, с богато портфолио от ICT услуги: софтуерни решения, IT Security, IaaS, PaaS, SaaS Cloud и IoT продукти. Фокус на бизнес услугите, които А1 развива, са цялостните ICT решения, които включват както комуникационни и мрежови услуги, така и дейности по IT консултиране и системна интеграция. А1 e предпочитан ICT партньор на най-големите компании в България от всички сектори на икономиката. Телекомът реализира комплексни ICT проекти, както на етап дизайн на техническото решение, така и на ниво изпълнение, проактивно наблюдение и поддръжка.", "date": "2019.11.15", "title": "A1 е първият български телеком със сертификат Cisco Gold Partner за цялостни ICT бизнес решения в Югоизточна Европа "}
{"url": "https://www.monitor.bg:443/bg/a/view/lekarka-klycna-prysta-na-trup-zaradi-diamanten-prysten-180922", "text": "Парамедичка в Арканзас беше арестувана за това, че е отрязала 1,7-каратов диамантен пръстен от пръста на починала жена в болница и го е продала в заложна къща, съобщи БГНЕС. Властите информират, че 50-годишната Лиза Дарлин Глаз е отрязала пръста с диамантен пръстен със златна рамка на Глория Робинсън, претърпяла спешна интервенция и транспортирана в болница „Сейнт Винсент“ в град Хот Спрингс и по-късно обявена за мъртва. След смъртта й, личните вещи на Робинсън са били предоставени на сестра й и съпруга й, които отбелязали, че три от пръстените на Робинсън липсват. Сестрата на жертвата попитала фелдшерката, по-късно идентифицирана като Глаз, къде са пръстените, но тя „не й отговорила и си тръгнала“. Два от трите пръстена били върнати два дни по-късно, но третият останал неоткрит. Според разследващите Глаз продала третия пръстен в заложна къща за 45 долара. Сестрата и съпругът на починалата идентифицирали пръстена, откупили го от заложната къща и го оценили. Съобщава се, че е оценен на $ 7 946. Глаз е арестувана и обвинен в кражба. Освен очаквана присъда за затвор, тя може да получи и глоба в размер до $ 4500.", "date": "2019.11.15", "title": "Лекарка клъцна пръста на труп заради диамантен пръстен"}
{"url": "https://www.monitor.bg:443/bg/a/view/nacionalite-izravniha-antirekord-ot-vtorata-svetovna-vojna-180926", "text": "Националите по футбол на България продължиха с разочароващото си представяне и загубиха с 0:1 от Парагвай в контрола, играна на стадион \"Васил Левски\". Мачът бе неофициален дебют за новия селекционер Георги Дерменджиев, но и това не помогна за спиране на черната серия. За \"трикольорите\" това беше 12-и пореден мач без успех. Последната ни победа е от 13 октомври 2018 година - 2:1 срещу Кипър от турнира за Лигата на нациите. Черната серия стартира три дни след това - на 16.10, когато паднахме с 0:1 от Норвегия в Осло в същия турнир. След това последваха още 6 поражения и 5 равенства. Така националният ни отбор изравни антирекорд по поредни мачове без победа след Втората световна война. Дванадесет срещи без успех България записва и от 12.10.1977 г. - 0:0 с Ейре. Черната серия е прекъсната на 4.08.1978 г. - успех с 2:0 над Румъния в контрола. Иначе в периода 1924-1930 година националите ни записват 14 поредни мача без победа. Това е и най-дългата серия без успех до момента. Тя започва с първия официален мач през 1924 г. Идната неделя \"трикольорите\" ще направят пореден опит да прекъснат лошата серия. Преди срещата с чехите пък селекционерът Георги Дерменджиев изненадващо заяви, че е доволен от представянето на отбора срещу Парагвай. „Фокусирам се върху положителните неща, бяхме на сравнително добро ниво, сподели спецът. - Имахме и добри минути, можехме и гол да вкараме. В крайна сметка пак негативен резултат, сигурно и футболистите ще го приемат като загуба, то си е загуба“, заключи Дерменджиев. На коренно противоположно мнение бе треньорът на Парагвай Едуардо Берисо, според когото тимът му тотално е надиграл съперника. „Изобщо не оставихме България да играе и можехме да спечелим с много по-изразителен резултат, съперникът не ни затрудни“, откровен бе треньорът на Парагвай.", "date": "2019.11.15", "title": "Националите изравниха антирекорд от Втората световна война"}
{"url": "https://www.monitor.bg:443/bg/a/view/rosalija-triumfira-na-nagradite-grami-za-latino-muzika-180894", "text": "Испанската певица Росалия спечели отличието за албум на година на наградите \"Грами\" за латино музика на церемония в Лас Вегас.  Изпълнителката, която смесва фламенко с регетон и латино трап, стана първата соло изпълнителка, получила приза след триумфа на Шакира преди 13 години. Росалия спечели още латино \"Грами\" за най-добра ърбан песен (Con Altura с Джей Балвин) и най-добър поп вокален албум (El Mal Querer). Тавата извоюва два приза и в техническите категории, които се присъждат не на певицата, а на звуковите инженери. преди няколко години. Искам да спомена, че като музикант нищо не ме изпълва с повече гордост от това да спечеля \"Грами\", сподели Росалия. Алехандро Санс, който водеше с най-много номинации - осем, също получи три награди. Той си тръгна с приза за запис на годината и за най-добра поп песен заедно с Камила Кабело. Наградата за песен на годината спечели Calma на Педро Капо, Габриел Едгар Гонсалес Перес и Хорхе Нориега. Драко Роса се наложи в категорията за рок албум с Monte Sagrado, а Мон Лафарте - за алтернативен албум с Norma. Mas De Mi на Тони Сукар беше избран за най-добър салса албум. Най-добрият танго албум пък е Revolucionari\" на квинтета на Астор Пиацола. Продуцент на годината стана Тони Сукар. След като изпълни медли от хитовете си, колумбиецът Хуанес получи наградата \"Личност на годината\". За 20-годишнината на шоуто на сцената едновременно излязоха 20 певци от различни жанрове. Рики Мартин, който водеше церемонията заедно с Розалин Санчес и Пас Вега, също отправи музикален поздрав към присъстващите.", "date": "2019.11.15", "title": "Росалия триумфира на наградите \"Грами\" за латино музика"}
{"url": "https://www.monitor.bg:443/bg/a/view/livyrpul-v-panika-neizvesten-hishtnik-razkysa-krokodil-do-bolnica-180910", "text": "В предградията на британския град Ливърпул е открит мъртъв крокодил, съобщи в. „Liverpool Echo“, цитиран от  . Влечугото е забелязано на пътя близо до болницата. Очевидка казва пред изданието, че отдалеч го е приела за клон. \"Когато се приближихме, един млад мъж ми каза:\" Това е крокодил \", но аз отговорих, че това не може да бъде\", казва тя. Жената се надявала, че това е плюшена играчка, докато не се приближила и видяла зъби и кости на крокодил. Според нея мъртвият крокодил бил разкъсан на две. Други свидетели твърдят, че са го виждали цял преди часове. Произходът на крокодила все още не е изяснен. Потребителите на социалните мрежи, обсъждащи снимките, публикувани от очевидци, предполагат, че той може да е бил изхвърлен от любител на екзотични животни. Според друга версия самият той избягал от собственика и умрял от студа. През последните дни температурата в Ливърпул не се е повишила над 10 градуса.", "date": "2019.11.15", "title": "Ливърпул в паника: Неизвестен хищник разкъса крокодил до болница"}
{"url": "https://www.monitor.bg:443/bg/a/view/spirat-vremenno-falkon-a-shefyt-na-aviootrjad-28-poiska-nov-samolet-180908", "text": "Правителственият самолет „Фалкон“ ще бъде спрян временно от експлоатация докато не се установи причината за аварията по-рано през деня. Това стана ясно то думите на шефа на „Авиоотряд 28“ ген. Тодор Коджейков, а причината е  , докато на самолета са били премиерът Бойко Борисов и водената от него делегация от Солун. Коджейков призова да се помисли за покупката на нов самолет, който да е по-нов и по-сигурен, тъй като този често давал дефекти. Той поясни, че самолетът е на 19 години ,а това е поне 3 или 4-ят отказ на различни системи. Коджейков уточни, че при захода към летището навигационната система е отказала, но благодарение на професионализма на пилотите, самолетът е овладян и е направен втори кръг над летището. Той даде да се разбере, че не правят компромис със сигурността и преди всеки полет самолетът е облита и се издава протокол за изправност. Той коментира, че няма проблем с поддръжката на самолета и доставката на части за него. Вече са се свързали със звеното за авиоационна безопасност към транспортното министерство, което ще провери всички системи и ще каже кое и защо е отказало. Не може да каже дали самолетът ще бъде пратен отново за ремонт в Швейцария или просто ще се смени даден а част. Той припомни, че в правителствения самолет се возят президентът, министър-председателят и представители на управлението на държавата и че най-важна е сигурността на пътниците.", "date": "2019.11.15", "title": "Спират временно „Фалкона\" на властта, шефът на Авиоотряд 28 иска нов самолет"}
{"url": "https://www.monitor.bg:443/bg/a/view/d-r-valentina-reshkova-vsjaka-3-ta-jena-e-s-pone-edna-fraktura-ot-osteoporoza-180905", "text": "- Остеопорозата се определя като „тихата“ епидемия на века. Тя е хронично-прогресиращо метаболитно костно заболяване и протича абсолютно безсимптомно, с намаляване на костната плътност и нарушаване на вътрешната структура на костта, което предразполага към счупвания / фрактури. По статистика в международната литература около 200 милиона болни в световен мащаб са засегнати от болестта, като 80% от тях са жени и 20% мъже над 50-годишна възраст. В България 400 000 българки са с остеопороза, а още 400 000 имат граничното състояние на намалена костна плътност (остеопения). Приблизително 6 милиона фрактури в света годишно се дължат на остеопороза. В световен мащаб една на всеки три жени и един на всеки пет мъже над 50-годишна възраст ще имат остеопоротични фрактури. Предполага се, че 40 % от тези жени и 15-30 % от мъжете ще пострадат от една или повече фрактури през оставащия им живот. Тези факти предполагат високата социална значимост и разходи за възстановяване на болните. - Болестта се среща много по-често при жените във възрастта над 50 години. Други рискови фактори са фамилната обремененост, ранната менопауза, наличие на една установена фрактура, тютюнопушене, злоупотребата с алкохол и кафе, грацилна костна структура. - Остеопорозата протича безсимптомно, докато не се появи счупване / фрактура, причиняваща внезапна и остра болка. Пациентите в такива случаи най-често съобщават за минимална травма, причинила счупването, а понякога дори липсва причина. Острата болка продължава, около месец, след което се превръща в хронична. Намаляването на костната маса на прешлените може да доведе до смачкването им (компресионни фрактури), които в нашата болница се лекуват успешно в Клиниката по неврохирургия чрез т.нар. вертебропластика и кифопластика. Обикновено болката започва внезапно, остава в определена област на гърба и се влошава, когато човек стои или ходи. Гръбначният стълб се изкривява и деформира в резултат на спонтанните фрактури, което води до мускулна скованост и болезненост. Това е свързано с намаляване на ръста. Една от най-сериозните фрактури е на бедрената кост. Тя изисква скъпо лечение и продължителни грижи. Тези фрактури крият и риск от животозастрашаващи усложнения – пневмонии, дълбоки венозни тромбози, белодробен тромбемболизъм. - Съвременните методи за изследване на костна плътност са двойно енергийната рентгенова абсорбциометрия (DEXA) и количествена компютърна томография. Необходимо е да се направят рентгенографии на торакални прешлени във фас и профил, за да се установи наличието на фрактура на прешлените. Двойно енергийната рентгенова абсорбциометрия (Dual-energy X-ray absorptiometry, DEXA) е най-точният метод за измерване на костна плътност. При този метод се измерва костната плътност на гръбначния стълб и тазобедрената става. Препоръчително е този метод да се прилага профилактично, след менопауза, защото намаляването на костната плътност протича безсимптомно. -  - Профилактиката на болестта се състои в балансирано хранене, физически упражнения, не повече от 3 кафета дневно, въздържане от тютюнопушене и прием на алкохол. Оптималният хранителен режим за предотвратяване на остеопорозата включва белтъци, калций, витамин Д, фосфор и достатъчен прием на плодове и зеленчуци, които са богати на калий, магнезий, цинк и витамин К. Препоръчителният дневен прием на калций при жените е 1000 мг на ден, което включва калция от храните, напитките и хранителни добавки. Хранителни източници на калций са мляко и млечни продукти - извара, кисело мляко, сирене, зелени зеленчуци, сушени плодове, соеви продукти и обогатени с калций зърнени храни. Витамин D е важен за абсорбцията на калция от храната и намаляването на загубата му с урината. При недостатъчен внос на витамин D усвояването на калций не е ефективно, за да се задоволят нуждите на организма. Витамин D се синтезира в кожата от слънчевата светлина. Допълнително е необходима компенсация с храната. Препоръчва се мъжете над 70 години и жените в менопауза да приемат 1500 UI (международни единици) витамин D всеки ден. Тази доза намалява загубата на костно вещество и честотата на фрактурите. Други добри източници на витамин D са мазните риби, като сьомга, херинга, шаран, бяла риба, риба тон, скариди, яйца, гъби, черен дроб. Поддържането на добра физическа активност може да намали риска от фрактури чрез подобряване на костната маса при жени преди менопауза и помага за поддържане на костната плътност при жени след менопаузата. Препоръчват се упражнения в продължение на 30 минути три пъти седмично. Всичко това ще доведе до по-бавна костна загуба и развитие на остеопороза в по-късен етап от живота. Лечението се извършва с медикаменти, които предотвратяват костната и такива, които стимулират костното изграждане.", "date": "2019.11.15", "title": "Д-р Валентина Решкова: Всяка 3-та жена е с поне една фрактура от остеопороза "}
{"url": "https://www.monitor.bg:443/bg/a/view/gligani-unishtojiha-kokain-za-20-000-evro-180914", "text": "Диви глигани унищожиха скривалище с кокаин за 20 000 евро в Тоскана, Италия. Престъпната група открила, че наркотиците, които били заровени в гората близо до Монтепулчано, са съсипани от стадо диви прасета, съобщава италианската преса. Глиганите успели да разкъсат водоустойчивите пакети и да разпръснат праха в гората.  За куриозния случай полицията разбрала след като известно време подслушвала телефоните на наркотрафикантите - италианец и трима албанци. В един от разговорите чули престъпниците да се оплакват от загубата. Дилърите, които не знаели, че полицията подслушва телефонните им разговори, коментирали гневно помежду си постъпка на глигана, който им разпръснал стоката.  В хода на разследването станало ясно, че бандата всеки месец продавала около 2 кг кокаин в барове и нощни клубове в град Арецо, Тоскана, както и в близкия град Сиена. И четиримата предполагаеми наркодилъри били арестувани, Срещу тях са повдигнати обвинения за разпространение на наркотици. ", "date": "2019.11.15", "title": "Глигани унищожиха кокаин за 20 000 евро"}
{"url": "https://www.monitor.bg:443/bg/a/view/pyrva-pobeda-za-basketbolistkite-ni-ot-2016-g-nasam-180917", "text": "Националният отбор на България по баскетбол за жени стартира с победа в квалификациите за европейското първенство през 2021 г. Баскетболистките ни се наложи убедително над Исландия с 84:69 като гости пред ентусиазирана българска агитка, част от която бе и Георги Боянов, който играе за местния \"ИР Рейкявик\". Националките прекъснаха негативната серия, продължила близо 4 години, постигайки първи успех от 2016 г. насам. Българките бяха по-добри през целия мач с Исландия. С 25 точки и 8 борби завърши Христина Иванова, а Димана Макариева се отчете 12 точки и 8 борби. \"Наистина играхме страхотно. Момичетата пазиха добре, можехме да удържим съперника и под 60 точки. Много добро включване на младите. Опитните играха на много добро ниво и поведоха останалите\", коментира Стефан Михайлов и добави: \"Имаме и пропуски, но се надяваме да постигнем още успехи. Това беше отборна победа.\" В неделя, 17 ноември, България приема фаворита в нашата група А Словения в зала \"Универсиада\" в София. Словенките също тръгнаха с победа 70:64 над Гърция. Ръководството на федерацията пък реши да направи жест към всички почитатели на женския баскетбол у нас и обяви безплатен вход за двубоя.", "date": "2019.11.15", "title": "Първа победа за баскетболистките ни от 2016 г. насам"}
{"url": "https://www.monitor.bg:443/bg/a/view/plashtaneto-na-globi-kym-kat-blokirano-do-utre-180911", "text": "Ще има прекъсвания в системата за административни услуги в сайта на Главна дирекция „Пътна полиция“ през следващите дни, съобщиха от МВР. От Пътна полиция уточняват, че от 17:30 часа днес до 09:30 часа в утрешния ден временно няма да има достъп до Автоматизираната информационна система „Управление на наложени глоби по наказателни постановления и извършване на плащания по тях през Интернет, SMS и WAP” и до Портала за електронни административни услуги – Задължения по документи, издадени от „Пътна полиция“ – МВР. Възможни са и технологични прекъсвания на достъпа до услугите, предоставяни от портала за електронни административни услуги на МВР, и до уеб портала на министерството. Причината е, че от 09.30 часа до 21.00 часа на 16 ноември (събота) и за същия времеви период на 17 ноември (неделя) ще се извършва подмяна на ключови комуникационни устройства за доставка на интернет инфраструктурата на Министерството на вътрешните работи. Експертите ще положат усилия за възстановяване на пълния достъп и преди предвидените крайни срокове. От министерсрвото предварително поднасят извинения за евентуалните затруднения.", "date": "2019.11.15", "title": "Плащането на глоби към КАТ блокирано до утре"}
{"url": "https://www.monitor.bg:443/bg/a/view/milko-kalajdjiev-poddyrja-forma-s-vyzdyrjanie-180903", "text": "Фолкидолът Милко Калайджиев издаде формулата на успеха относно добрата си визия. Певецът е на 68 години, които далеч не му личат. Това се дължи от части на факта, че се въздържа от употребата на алкохол и тютюневи изделия. Също така той обича да върви и да кара колело. “Аз съм един много позитивен човек и рядко мога да изпадна в такива състояния, като депресия. Дори не знам какво може да ме накара да си разваля настроението, защото Затова си имам изграден режим – ставам към 7-8 часа, когато не съм на участие, пия кафе и си правя плана за деня. Любимото ми нещо е да ходя до язовира в Мезек и да храня патиците, да кося тревата. Аз обичам лично да ги върша тези неща, защото ми доставят удоволствие. На язовира имам водно колело и често си го карам, имам и лодка.“, разкри още пред Планета тв той. Междувременно Калайджиев е на финалната права в подготовката на предстоящ поп-фолк проект, а в областта на фолклора се замисля да пусне нов албум.", "date": "2019.11.15", "title": "Милко Калайджиев поддържа форма с въздържание"}
{"url": "https://www.monitor.bg:443/bg/a/view/kmetyt-na-razlog-shte-kumuva-na-125-zlatni-i-srebyrni-mladojenci-180901", "text": "По вековна разложка традиция утре кметът инж. Красимир Герчев ще кумува на 125 двойки, които ще честват златна и сребърна сватба. С пита, бонбони и ракия, украсена с червен конец и здравец, днес юбилярите поканиха кмета на Община Разлог да стане техен кум. Те спазиха традицията, която датира от векове, в четвъртък преди сватбата да се покани кума, преди слънцето да е залязло. Инж. Красимир Герчев и съпругата му Ирина ще кумуват на 125 златни и сребърни двойки от цялата община. Събитието ще се проведе утре, на 16 ноември в ресторант „Мурата“ от 19:00 часа. По традиция златните юбиляри ще предадат пита хляб и огън, като символ на любовта и семейното огнище на сребърните двойки. Всички празнуващи юбиляри ще подновят брачните си клетви и ще се подпишат в летописната книга на златните и сребърни сватби.", "date": "2019.11.15", "title": "Кметът на Разлог ще кумува на 125 златни и сребърни младоженци"}
{"url": "https://www.monitor.bg:443/bg/a/view/zornica-rusinova-rabotna-grupa-reshava-koga-pyrvijat-den-na-bolnichnija-shte-se-plashta-180904", "text": "До дни работна група в парламента ще реши окончателно, в кои случаи и при какви заболявания първия ден от болничния ще се плаща. Това заяви зам.министъра на труда и социалната политика пред журналисти. Целта не е да бъдат ощетени болните хора, а да се избегнат злоупотреби с болнични листи, коментира още Русинова. Според нея :„И сега е трудно да се установи.кой спекулира, разчита се на добросъвестност на служителите, нашия стремеж е първо да не ощетяваме болните по никакъв начин,и съответно да затегнем контрола. „Майките гледащи болни деца, ще получат пълния размер на болничния за гледане на дете, категорична е Русинова. “Много е трудно да се установи кои е найстина болен, и кои спекулира с това, но търсим вариант да ограничим тридневните болнични”, увери Русинова. Според нея е необходимо решение, което да засили контрола за ползващите болничен. “Целим да решим проблемите с хора, които недобросъвестно спекулират със системата.Контрола на здравната система и през джипитата не е достатъчно ефективен. Много по-често човек, когато боледува предпочита да си вземе отпуск първите 3 дни, защото не му е изгодно финасово”, коментира още зам.социалния министър. Според нея да не се плаща първия ден болничен е практика в много от европейските страни.", "date": "2019.11.15", "title": "Зорница Русинова: Работна група решава кога първият ден на болничния ще се плаща"}
{"url": "https://www.monitor.bg:443/bg/a/view/syprug-plashi-jena-si-s-ubijstvo-bludstva-s-neja-i-ja-namushkva-180912", "text": "Мъж от малко населено място край Пловдив в продължение на 5 години се е гаврил психически и физически с жена си и то пред очите на малкото им дете. Нещата ескалирали, когато това лято той заплашил половинката си с убийство, блудствал с нея и я наръгал няколко пъти с нож. Случаят е от делата, с които се занимават адвокатите на фондация „Джендър Алтернативи”, съобщиха оттам. До момента с наръгването съпругът не е бил криминално проявен, не е бил и съден, поради което се отървавал за домашното насилие. Когато обаче жената била приета в Спешното, оттам й издали епикриза и съдебно-медицинско удостоверение за нанесените травми. Така насилваната съпруга, която на всичкото отгоре била и финансово зависима от мъжа си, се осмелила да се обърне към фондацията за помощ и да заведе дело. В резултат мъжът е задължен от съда да посещава специализирана програма за извършители на домашно насилие, уточниха от фондацията. Съдебният състав издал заповед за незабавна защита. Постановено било и съдебно решение, с което била уважена молбата й, като е издадена заповед за защита за срок от 18 месеца. Съдът е задължил насилника да се въздържа от домашно насилие, отстранил го е от съвместно обитаваното жилище, забранил му да се приближава до съпругата си, жилището, местоработата и местата за социални контакти и отдих. Съдебният състав задължил мъжа да посещава специализирани програми за работа с пълнолетни лица, извършители на домашно насилие във фондация \"Джендър алтернативи\". Наложена му била и глоба от 500 лв. Предстои делото да бъде гледано на втора инстанция от Пловдивския окръжен съд. Ако след това ограничителните мерки спрямо него бъдат потвърдени, в седмодневен срок той трябва да започне работа със специалистите на фондацията. „Ако това не стане, ще го търсим чрез прокуратурата”, коментира адвокат Милена Кадиева от \"Джендър Алтернативи\". Тя посочи още, че в случая жената е имала пълната подкрепа на своите родители и близки, като това е изиграло много важна роля, за да може тя да напусне съпруга си. Засега жената не била подала молба за развод, допълниха от правозащитната организация. По 297 преписки са работили специалистите на фондацията за последните три години. От тях 120 са новообразувани преписки, като решените от съда са 76. Отказ за образуване на досъдебно производство е постановен по 61 от преписките, а с решение за образуване на досъдебно производство са 115. Около две трети от всички производства са приключени успешно и с осъдителна присъда от съдебните власти, похвалиха се от \"Джендър алтернативи\".", "date": "2019.11.15", "title": "Съпруг плаши жена си с убийство, блудства с нея и я намушква"}
{"url": "https://www.monitor.bg:443/bg/a/view/otneseni-ot-uragan-kravi-bjaha-namereni-jivi-na-ostrov-v-okeana-180899", "text": "Три крави, отнесени в морето от надигналите се води на американския Източен бряг заради урагана Дориан през септември, бяха намерени живи да си пасат на малък остров, съобщи АФП. Животните са видени неотдавна от рейнджъри на крайбрежния парк Кейп Лукаут, три месеца след като са изчезнали на 6-и септември, когато ураганът достигнал до крайбрежието на Северна Каролина. Те са плували в морето от 6 до 10 км, докато са стигнали до песъчлив бариерен остров от веригата Аутър банкс. Кравите са от стадо, отглеждано на свобода на частен терен на Сидар айлънд. Ураганът Дориан предизвиква там \"мини цунами\" и около 30 от животните загиват, някои отнесени в морето. Трите крави са разпознати от човека, който се грижел за тях - Уди Ханкок. Те ще бъдат откарани с кораб до дома си, като вероятно ще бъдат упоени за пътуването.", "date": "2019.11.15", "title": "Отнесени от ураган крави бяха намерени живи на остров в океана"}
{"url": "https://www.monitor.bg:443/bg/a/view/emilija-pokaza-bremenno-koremche-snimki-180896", "text": "Снимки от последното участие на поп-фолк дивата Емилия разбуниха духовете. На сцената в нощен клуб във Велико Търново звездата на „Пайнер“ се появи с разкроена черна рокля, под която все пак личи наедряло коремче. Отдавна се спекулира, че певицата се опитва да дари съпруга си Жорж Башур с общ наследник, а последните й кадри подсказват, че май е успяла. Изпълнителката на „Само тебе искам“ не е коментирала официално дали наистина е в очакване на рожба. Припомняме, че Емилия каза заветното „да“ на бизнесмена миналия юли. Това се случи само два месеца, след като двамата претърпяха тежка катастрофа, при която загина 19-годишният син на Башур.", "date": "2019.11.15", "title": "Емилия показа бременно коремче (СНИМКИ)"}
{"url": "https://www.monitor.bg:443/bg/a/view/sinovete-na-piyrs-brosnan-stavat-poslanici-na-nagradite-zlaten-globus-180890", "text": "Синовете на актьора Пиърс Броснан бяха избрани да помагат по време на церемонията по връчването на наградите \"Златен глобус\" като нейни посланици. 22-годишният Дилън и 17-годишният Парис Броснан са първите момчета, които получават тази чест. За посланик на наградите \"Златен глобус\" по традиция се избира дете на знаменитост, за да помага с представянето на категориите, връчването на статуетките на победителите и изпращането им от сцената. Предишните звездни наследници, нагърбили се с тези задачи, са дъщерята на Идрис Елба (Исан Елба) и тази на Дуейн Джонсън-Скалата (Симон Гарсия). Припомняме, че церемонията за наградите \"Златен глобус\" ще се проведе на 5 януари в хотел \"Белърли Хилтън\" в Бевърли хилс. Номинациите ще бъдат обявени на 9 декември. , организирана от Асоциацията на чуждестранната преса в САЩ, като така поставя рекорд с най-дълга колаборация с организацията.", "date": "2019.11.15", "title": "Синовете на Пиърс Броснан стават посланици на наградите \"Златен глобус\" "}
{"url": "https://www.monitor.bg:443/bg/a/view/muzej-na-vaginata-radva-ceniteli-v-london-180897", "text": "Рейкявик има свой музей на пениса, а сега Лондон ще има свой музей на вагината, демонстрирайки амбицията си да сложи край на табута и да се впише в обществените промени, свързани с движението #Аз също, предаде АФП. В центъра на квартал Камдън в британската столица табела \"Музей на вагината\" над вратата на бивш обор привлича любопитните погледи на минувачите. Музеят е сгушен между магазини за винтидж облекла и сувенири. \"Установих, че има музей на пениса, но не и на вагината - заяви Флорънс Шехтър. - Затова го създадох.\" Тя вече е организирала две временни изложби, посветени на същата тема, през предишните две години. Новият малък музей е основан от нея по-скоро с нравоучителна цел. Първата временна изложба в музея е посветена на митове за вагината. За Шехтър предизвикателството не е свързано единствено с подобряване на представата, която жената има себе си, но и с общественото здравеопазване. \"Някои жени се срамуват да се консултират с лекари, когато почувстват симптоми, и умират, защото рак на шийката на матката не е бил диагностициран в ранен стадий\", отбеляза тя. Част от изложбата е посветена на хигиената. Представени са продавани в търговската мрежа продукти, на които се приписват хиляди добродетели, като \"сапуни на девственността\" и кремове за стягане на вагината. \"Тези продукти внушават на жените, че не са положили грижи за вагината си\", отбеляза кураторката на изложбата Сара Крийд.", "date": "2019.11.15", "title": "Музей на вагината радва ценители в Лондон"}
{"url": "https://www.monitor.bg:443/bg/a/view/syhranjavame-rjapata-v-tymni-i-hladni-pomeshtenija-180697", "text": "Ряпата е изключително студоустойчива, което я прави подходяща за съхранение за зимата в помещения, където е хладно. Можете да съхранявате ряпата в мазето или в друго хладно и тъмно помещение. Наредете ряпата в касетки върху слама, като е хубаво отделните глави да не се допират една до друга. За да се запазят по-дълго време, посипете главите ряпа с пясък в сандъче.  Мястото, където ще съхранявате ряпата, не трябва да е с висока температура, но не бива да пада под 5-6 градуса, защото съществува риск от измръзване. Ряпата обича тъмнината, затова помещението трябва да е тъмно. Ако живеете в къща с двор, може да съхраните ряпата в ровници.  За целта се издълбава по-дълбока дупка в земята и там се слагат дървени стърготини. Отгоре наредете репите, без да ги допирате. Отново покрийте със стърготини, наредете друг ред корени и завършете със стърготини. Ряпата може да се съхрани и в дупка в земята с леко влажен пясък. Съхраняването на ряпа на балкона се прави в плътна платнена торба, през която не прониква светлина. Съхранението на открито е възможно, докато температурите не паднат под 5-6 градуса, след което трябва да търсите място, да я приберете.", "date": "2019.11.15", "title": "Съхраняваме ряпата в  тъмни и хладни помещения"}
{"url": "https://www.monitor.bg:443/bg/a/view/trima-varianti-za-kandidat-na-opozicijata-vyv-volejbola-180902", "text": "Генерална промяна в управлението на българския волейбол официално поиска сформираният инициативен комитет от водещи клубове. Вариантите пред опозицията за кандидатура за нов президент на федерацията са три, като сред тях не е Любо Ганев, чието име се спрягаше в последните дни. \"Инициативният комитет преговаря с трима потенциални кандидати. Надявам се до 10 дни преговорите да приключат и отново да направим пресконференция, на която да го обявим\", заяви президентът и треньор на ЦСКА Александър Попов. Рамо до рамо пред медиите застанаха Попов, президентът на \"Левски София\" Владимир Николов, босът на \"Славия\" Иван Сеферинов, президентът на \"Марица\" (Пловдив) Илия Динков и представителят на \"Виктория Волей\" Атанас Рогачев. В инициативния комитет влизат още \"Хебър\", \"Марек Юниони Ивкони\", \"Пирин\" (Разлог), \"Добруджа 07\" и \"Черно море\", а целта е да се предизвика извънредно Общо събрание на централата, на което да бъде избран нов председател и нов Управителен съвет до 16 януари догодина. От опозицията разкриха, че вече имат събрани необходимите подписи от 1/3 от клубовете, които ще бъдат обработени и внесени във федерацията. Александър Попов разкри, че представители на федерацията вече са тръгнали из страната и заплашват преди предстоящото Общо събрание. \"Непрекъснато ми звънят от малки клубове, към които е адресиран рекет. По-добре промени да има късно, отколкото никога. Знаете от години позицията на ЦСКА. Времето е настъпило\", заяви Сашо Попов и увери, че няма да има реваншизъм при промяна на управлението. \"Това, че някои ги няма тук не значи, че са ни врагове. Има работещи клубове и служители, които задължително трябва да продължат. Но трябва да бъдат изключени тези членове на Управителния съвет, които са там само, за да гласуват в полза на Данчо Лазаров. Нас не ни е страх. Явяваме се с лицата си, за да вдъхнем кураж на малките клубове\", добави Попов, който посочи прозрачността и финансирането като много важни фактори. \"Крайно време е да имаме една работеща федерация, която да спре спускането надолу на българския волейбол. Вярваме, че е назрял моментът за генерални промени в управлението на любимия ни спорт. Федерацията може и трябва да се управлява по-отговорно и по-ефективно. Нашата решителност ни дава увереност. Всички клубове имат нужда от една активна и загрижена ръководна организация, която да фокусира усилия върху развитието на детско-юношеските школи. Тази федерация трябва бъде коректен партньор към всички, с които е ангажирана, а именно – клубове, национални отбори и техните ръководства и екипи, спонсори и партньори\", смята Владо Николов. Той сподели, че очаква промяната да се случи трудно, тъй като по думите му се пращат емисари, които заплашват. На други пък се предлагат материални облаги. Николов предупреди за съществуването на около 30 клуба, които са мъртви души - не развиват дейност, но имат глас. \"Призовавам клубовете да гласуват за това, което мислят, че е по-добро. Не се страхувайте\", обърна се Владимир Николов към клубовете в страната и сподели, че реално федерацията е във фалит, а той от първо лице знае за задължения към треньори и служители за над 100 хиляди лева. Включително към бившия национален треньор Камило Плачи, който все още чака две заплати, а под сурдинка се говори за общи задължения на федерация около 1 милион лева. \"Идеята не е от вчера или миналия месец. Това зрееше в последната една година. Все очаквахме нещата да тръгнат по друг начин. Очевадно това няма да се случи. Надявам се, че ще намерим достатъчен брой съмишленици. Вярваме, че във федерацията наистина има нужда от обновяване и поставяне на едно ново начало\", коментира Илия Динков, който не даде конкретен отговор на въпроса дали е сред тримата, с които се преговаря за бъдещ кандидат-президент. Динков добави, че очаква и подкрепа от държавата и каза: \"Здравият разум трябва да победи здравите сили.\" Босът на \"Славия\" Иван Сеферинов изтъкна, че при избора на президент на федерация трябва да има най-вече демократичност. \"Всеки клуб да може да издигне кандидат. Няма да се учудя, ако пак Лазаров спечели, но нека кубовете гласуват. Да има финансова стабилност\", подчерта Сеферинов. Клубовете настояват за генерални промени в управлението – ограничена мандатност на председателя (до два мандата) и поставянето на акцент върху развитието на детско-юношеските школи. Според инициативния комитет трябва да бъде сформиран Управителен съвет от активни членове, всеки от които да е ангажиран с конкретни проекти и комисии. Освен това да има Изпълнително бюро от професионалисти със заложени конкретни цели за подобряване работата на федерацията, както и развитието на волейбола в страната. Инициативният комитет предлага да бъдат създадени нови реално работещи комисии към управителния съвет – треньорска, комисия на делегатите, маркетингова и т.н., които да бъдат подпомагани от един обществен съвет от известни личности във волейбола. Конкретните предложения включват още: Активна работа за привличане на допълнителни финансови средства от спонсори Превръщането на федерацията в желан и надежден партньор за спонсори и фирми, с които работи за обезпечаването на различните си дейности Създаване на политики и набиране на средства за допълнително финансово подпомагане на клубовете Открито и прозрачно управление на финансите Подпомагането на детско-юношеските школи в цялата страна както финансово, така и с обучения и създаване на единна методика на работа.  Търсене на варианти за повишаване на квалификацията на треньорите, които работят както с подрастващи, така и с мъже.  Подновяване на активна скаут лига, която да гарантира допълнителни състезания и турнири за подрастващите.", "date": "2019.11.15", "title": "Трима варианти за кандидат на опозицията във волейбола"}
{"url": "https://www.monitor.bg:443/bg/a/view/samo-v-0-05-ploshtta-na-gorite-ogranichenija-za-lov-zaradi-a-ch-s-180886", "text": "Само в 0,05% площта на горите има строги ограничения за лов, бране на гъби и туризъм заради АЧС. Това каза в отговор на депутатски въпрос земеделският министър Десислава Танева в рамките на парламентарния контрол днес. По думите й в момента общата площ от земеделски и горски площи сега е 7850 хектара, като 2324 от тях са гори. „В момента забраните и строгите ограничения важат само за зона „А” на инфектираните територии, които обхващат не повече от 3 квадратни километра около местата е открито животно със зараза. В останалите зони при лов и излет в гората трябва да се спазват минималните мерки за биосигурност”, поясни министърът. Танева каза още от парламентарната трибуна, че към 12 ноември по мерките за намаляване на популацията на дивите прасета с цел намаляване на рисковете от разпространение на АЧС са отстреляни 13 900 животни, което е около 17% от планирания брой. „За да се увеличи броят им на горските служители е разпоредено да отстрелват диви свине по време на обиколките си в гората по работа”, уточни земеделският министър.", "date": "2019.11.15", "title": "Само в 0,05% площта на горите ограничения за лов заради АЧС"}
{"url": "https://www.monitor.bg:443/bg/a/view/dohodite-narastvat-s-11-3-prez-tretoto-trimesechie-a-razhodite-s-4-3-na-sto-180889", "text": "Общият доход средно на човек от домакинство през третото тримесечие на 2019 г. е 1716 лв. и нараства с 11.3 на сто спрямо същото тримесечие на 2018 г., съобщи Националният статистически институт. Общият разход средно на човек от домакинство през третото тримесечие на 2019 г. е 1583 лв. и се увеличава с 4.3 на сто спрямо същото тримесечие на миналата година. В структурата на общия доход с най-висок относителен дял e доходът от работна заплата (56.5 на сто), следван от доходите от пенсии (27.2 на сто) и от самостоятелна заетост (6.7 на сто). Спрямо третото тримесечие на 2018 г. относителният дял на дохода от работна заплата се увеличава с 1.3 процентни пункта, доходът от социални обезщетения и помощи - с 0.8 процентни пункта, а доходът от самостоятелна заетост намалява с 1 процентен пункт. В структурата на общия разход с най-голям относителен дял са разходите за: храна (30.1 на сто), жилище (16.1 на сто), данъци и социални осигуровки (13.1 на сто) и транспорт и съобщения (11.2 на сто). Спрямо третото тримесечие на 2018 г. по-съществено се увеличава относителният дял на разходите за свободно време, културен отдих и образование - с 1.5 процентни пункта, данъци и социални осигуровки - с 0.8 процентни пункта, здравеопазване - с 0.5 процентни пункта, а делът на разходите за транспорт и съобщения намалява с 0.5 процентни пункта. През третото тримесечие на 2019 г. настъпва промяна в потреблението на основни хранителни продукти средно на човек от домакинство в сравнение със същото тримесечие на 2018 година. При повечето хранителни продукти има увеличение на консумацията. По-съществено нараства потреблението на плодове - от 17.8 на 19.4 кг, на зеленчуци - от 25.8 на 27.1 кг, и на яйца - от 36 на 37 броя. Намаление се отчита при потреблението на хляб и тестени изделия - от 21.3 на 20.4 кг, и на кисело мляко - от 7.7 на 7.6 килограма. Без промяна остава потреблението на месни произведения, сирене и захар.", "date": "2019.11.15", "title": "Доходите нарастват с 11.3% през третото тримесечие, а разходите - с 4.3 на сто"}
{"url": "https://www.monitor.bg:443/bg/a/view/pribirame-rekoltata-ot-shafran-180696", "text": "Шафранът е подправка, получавана от цветовете на шафрановия минзухар (Crocus sativus), културен вид минзухар от семейство Перуникови (Iridaceae). Самото растение се нарича също съкратено шафран. Трите близалца на цвета и част от шийката му (стъбло, свързващо близалцата с останалата част от растението) се изсушават и се използват в готварството като подправка и оцветител. Цветовете на шафрана се берат до края на ноември. Шафранът, който от години е най-скъпата в света подправка по тегло, расте при естествени условия в Югозападна Азия. Вирее в райони с климат, близък до средиземноморския. Растението може да понася студени зими, издържайки на студове до -10°C и кратки периоди на снежна покривка. Ако не се отглежда в места с високи валежи, шафрановият минзухар се нуждае от напояване. Обича пролетните дъждове, последвани от сравнително сухи лета. Дъждовете, падащи непосредствено преди цъфтенето, обаче носят високи добиви. От друга страна, дъждът или студеното време по време на цъфтене допринасят за болести.  Най-добре е да се засажда в полета, които са наклонени на юг, което осигурява максимално излагане на слънце. Шафрановите растения се нуждаят от пряка слънчева светлина и не виреят на сянка. В северното полукълбо се сади през юни. Едва през октомври започва цъфтежът. Луковиците се засаждат на дълбочина 7 до 15 см. Минзухарите виреят най-добре в ронливи, рехави, с ниска плътност, добре напоени и добре оттичащи се глинено-варовити почви с високо органично съдържание. Традиционно се използват издигнати лехи за осигуряване на добро оттичане.  Приблизително 150 цвята са нужни за 1 грам сух шафран. За производството на 12 г сух шафран (72 г пресен), е необходим 1 кг цветя. Един прясно откъснат цвят дава приблизително 0,03 г пресен или 0,007 г сух шафран.  Растението се приспособява много добре и при екстремни температури – през лятото до 40 градуса и зимата до -20 градуса. Това е така, защото през зимата луковиците влизат в покой или зимен сън.  За отглеждане на шафран се избират площи, където последните 3 години не са били отглеждани картофи, моркови, лук, чесън, цветя страдащи от същите заболявания като шафрана (нарциси, перуники, фрезии, гладиоли и др.), люцерна, фасул, детелина и други. Идеалното рН на почвата е от 6.5. Добре е през месеците април-май да се направят предварителни обработки на почвата. Ако е възможно, е препоръчително да се направи дълбока оран още през есента. Преди засаждане почвата е добре да се обогати. Може да се добави азот за увеличаване добива на цветовете, фосфор, магнезий, калий. Добавянето на калций предпазва растението при засушаване, високи и ниски температури, болести. Шафрановият минзухар е многогодишно растение. Той може да се отглежда без разсаждане оптимално до 6 години. Всяка година шафрановият минзухар образува нови луковици около първоначално засадената луковица. Така за 6 години количеството луковици нараства значително и с всяка година добивите са все по-големи. На шестата се извършва изваждане на луковиците от терена. От средата на октомври до края на ноември е цъфтенето на шафрановия минзухар. Прибирането на реколтата се осъществява всеки ден, сутрин. Продължителното излагане на близалцата на слънчева светлина разваля качеството. Цветята се откъсват от стеблото и се събират за пренасянето им до помещение, където ще се отделят червените близалца. При отделянето на близалцата трябва да се внимава да не се разкъсва комплекта от 3 броя за цвете. Също така да не се оставя от жълтата час към стеблото. Това допринася за по-високото качество на шафрана.", "date": "2019.11.15", "title": "Прибираме реколтата от шафран"}
{"url": "https://www.monitor.bg:443/bg/a/view/ronaldo-izbuhna-s-hettrik-za-portugalija-180898", "text": "Европейският шампион Португалия размаза у дома Литва с 6:0 в мач от квалификационна група B и направи решителна крачка към класиране за Евро 2020. Голямата звезда Кристиано Роналдо (7-дузпа, 22, 65) се развихри с хеттрик и вече има 98 гола с националната фланелка, а по едно попадение за разгрома добавиха Пици (52), Гонсало Пасиенсия (58) и Бернардо Силва (63). Малко преди края на мача Роналдо беше сменен от Диого Жота. По същото време Сърбия надви гостуващия Люксембург с 3:1. Два гола за успеха на домакините реализира Александър Митрович (11, 43), а един добави Радонич (70). За гостите се разписаха Родригес (54) и Турпел (75). Почиващият в този кръг тим на Украйна е лидер с 19 точки, които вече го класираха за финалния турнир. Ако спечелят гостуването си на Люксембург след няколко дни, португалците, които са втори с 14 точки ще се класират за еврофиналите, независимо от крайния изхода на мача между Сърбия и Украйна. Сърбите са трети с 13 точки, Люксембург е с 4, а на дъното Литва има само една точка.", "date": "2019.11.15", "title": "Роналдо избухна с хеттрик за Португалия"}
{"url": "https://www.monitor.bg:443/bg/a/view/francija-se-izmychi-s-moldova-andora-vze-tochka-ot-albanija-180900", "text": "Световният шампион Франция се измъчи у дома срещу аутсайдера Молдова, но все пак спечели с 2:1 мача от група H на квалификациите за Евро 2020. „Петлите“ си бяха осигурили класирането за шампионата на Стария континент още преди тази среща. Още в 9-ата минута Рата изведе гостите напред в резултата за шок и ужас на „Стад дьо Франс“, но Рафаел Варан изравни в 35-ата минута за 1:1. След почивката в 79-ата минута Оливие Жиру се разписа от дузпа за пълния обрат. В друг мач от групата по същото време Албания и Андора направиха 2:2. Балай (6) изведе домакините напред в резултат, но гостите направиха обрат с голове на Кристиан Мартинес (18, 48). Манай обаче оформи (55) крайното 2:2. След тези резултати „петлите“ излязоха начело в класирането с 22 точки преди последния кръг, в който гостуват на Албания. Втори са турците, които след 0:0 с Исландия събраха 20 точки и също се класираха за Евро 2020. „Викингите“ са трети с 16 точки, следвани от албанците с 13, Андора с 4 и Молдова с 3. В последния кръг молдовците посрещат Исландия, а андорците са домакини на Турция.", "date": "2019.11.15", "title": "Франция се измъчи с Молдова, Андора взе точка от Албания"}
{"url": "https://www.monitor.bg:443/bg/a/view/zodiite-koito-sa-naj-trudni-za-obichane-180888", "text": "Да... любовта невинаги е лесна! Има хора, които определено притежават по - труден характер от други. Ето защо те често имат проблеми в любовните си отношения. Вярвате или не, зодията говори много по темата. Всеки зодиакален знак има свои уникални черти, които правят обичането им труднo. Поради една или друга причина, тези влизат в класацията на зодиите, които са най-трудни за обичане: 1. Дева Девите държат хората настрана, докато не се уверят, че може да им се има доверие. Поради тези причини Девите са определяни като най-трудните за обичане зодиакални знаци. За да създадат сериозни отношения, те трябва да позволят на някого да навлезе в личния им живот. Отнема им наистина много време да се отпуснат пред някого и да му позволят да премине границата, която самите те са поставили. Когато това се случи, са невероятни половинки, с които ще се чувствате много добре. 2. Скорпион Тези представители на зодиака също са много трудни за обичане, защото обикновено нямат представа какво искат. Половинките им не се чувстват добре, защото не са сигурни в чувствата им. Скорпионите често менят настроенията си. Ако сега обсипват половинката си с комплименти, то в следващия момент е напълно възможно да крещят. Също така, те са доста ревниви и властни, а това създава проблеми в любовта. Докато не узреят емоционално, те не са готови за сериозна връзка. 3. Водолей Доста недоверчиви хора, които трудно допускат някого до себе си. Обикновено пазят дистанция между себе си и хората, а това прави комуникацията с тях много трудна. Предпочитат да не се разкриват пред всеки. Преди да покажат истинското си лице минава доста време. Водолеите са уязвими и чувствителни натури, но не биха показали това пред всеки. Когато се доверят, са много всеотдайни, грижовни и любящи половинки. 4. Стрелец Те са изключително интересни, защото постоянно търсят нови приключения. Проблемът е, че много трудно се задържат на едно и също място за дълго време. Стрелците постоянно търсят нещо ново, различно и вълнуващо, а това важи и за любовта. За тях е немислимо просто да се успокоят и да живеят спокойно с човека до себе си. Когато прекарат известно време с някого, започват да се отегчават. Имат нужда от половинка, която да търси приключенията заедно с тях. 5. Козирог Козирозите са остри и много предпазливи с любовта си. Понякога са лишени от емоции и трудно се влюбват. Много трудно се доверяват и обикновено са песимистично настроени към връзките. Съмняват се във всяка една дума на половинката си, за това трябва да бъдете много внимателни с тях.", "date": "2019.11.15", "title": "Зодиите, които са най-трудни за обичане"}
{"url": "https://www.monitor.bg:443/bg/a/view/prizemiha-avarijno-samoleta-na-borisov-180887", "text": "Малкият правителствен самолет с премиера Бойко Борисов на борда беше приземен ръчно на пистата на летище София, съобщават от БГНЕС. До мярката се стигнало, след като навигационната система отказала напълно при опит самолетът да се приземи в София. Системата е изключила и пилотите не са успели да я рестартират, така се е наложило да преминат на ръчен режим. Самолетът е приземен успешно, няма пострадали.", "date": "2019.11.15", "title": "Приземиха аварийно самолета на Борисов"}
{"url": "https://www.monitor.bg:443/bg/a/view/proverjavat-sluchaj-s-pochinalo-dete-dokladvat-na-ananiev-v-srjada-180891", "text": "Здравният министър Кирил Ананиев е наредил проверка след случай с починало дете, след като е минало през няколко болници. Това стана ясно от коментар на самия министър в кулоарите на НС. Не стана ясно от кога точно е казуса и на колко години е било детето. Ананиев обясни, че е разпоредил незабавна проверка в три болнични заведения, през което е минало детето. До сряда пък трябва да му докладват. „Ако наистина се установи нарушение, може да бъдете сигурни,че ще има наказани”, каза Ананиев.  Той само разясни, че детето първо е било прието в детската педиатрия. След това е било пратено в болница „Лозенец” ( бившата правителствена болница –б.ред), от където е изписано за домашно лечение. В последствие то се е влошило и се връща отново в детската болница, където и почива. Малко по-късно стана ясно, че всъщност детето е починало в Пирогив, а не в Педиатрия в столицата. От здравното министерство пък изпратиха кратко прессъобщение, от което става ясно, че детето е било 3-годишно, а случаят е от преди ден.  \"Заради вчерашния случай на починало 3-годишно дете министър Ананиев назначи спешна проверка в болниците „Проф. д-р Иван Митев“, „Лозенец“ и „Пирогов“. Трите лечебни заведения, имащи отношение към случая, ще бъдат проверени до сряда, 20 ноември\", се посочва в съобщението. Иначе Ананиев отказа коментар по същество за предложението на коалицията първият ден от болничните да се плащат от работника, а не да се поема от работодателите. Той поясни, че първи трябва да се запознае със самите текстове и анализите. „При всички случаи се вижда, че има определено напрежение. Няма единно становище”,каза Ананиев. Той не пожела да коментира и идеята децата също да плащат по 1 лев такса при посещение при педиатър или личния лекар.", "date": "2019.11.15", "title": "Проверяват случай с починало дете, докладват на Ананиев в сряда"}
{"url": "https://www.monitor.bg:443/bg/a/view/uchiteli-vzemat-po-160-lv-za-naprava-na-e-urok-ili-kontrolno-180892", "text": "Учители дигитални създатели ще взема по 160 лв. за направата на електронен урок или част от него, упражнение, контролно, филми, учебно помагало. Средствата ще бъдат опуснати по проект „Образование за утрешния ден“, който е финансиран със 105 млн. лв по оперативна програма „Наука и образование за интелигентен растеж“.  Уроците ще бъдат качени в облачна среда, която ще бъде достъпна както за децата от училищата в страна, така и българските училища. Педагозите ще имат на разположение и специална библиотека със снимки и видеа, които да могат да използват без да се притесняват за авторските права. Преди да бъдат качени в „облака“ образователните ресурси  ще преминават през система за валидация, обясни зам.-образователният министър Деница Сачева при представянето на проекта. Очаква се до 16 месеца първите електронни уроци и упражнения да бъдат достъпни. До края на 3-годишния период на проекта техният брой да бъде около 10 000. Те ще обхващат всички учебни предмети и класове. Образователните ресурси ще бъдат адаптирани и за малчуганите със специални образователни потребности.  С 23 млн. лв. пък ще бъда закупени интерактивни дъски, таблети, мултимедийни проектори, както и интерактивни маси за детските градини. За децата със специални потребности пък ще бъдат осигурени проектори и дисплеи за визуализация на интерактивно съдържание и специализирана съвременна техника. Очаква се по проекта да бъдат обхванати 2000 образователни институции, от които 1940 са училища. Сачева обясни, че пилотно ще бъдат включени и 60 детски градини, за да може да се проследи дали дигиталните технологии са приложими при обучението и на по-малките деца. За да се включат в проекта обаче те трябва да отговарят на три условия – да имат необходимата среда, да имат обучени педагози, както и съгласието на всички родители.  От втория учебен срок по проекта ще бъдат сформирани занимания по интереси по  ключови дигитални умения за малчуганите от 1-и до 12-и клас, а учениците от 5-ти до 12-и ще има възможност за допълнителни часове по компютърно моделиране. В тях се очаква да се включат 60 000 ученици. По целия проект пък ще бъдат обхванати 220 000 хлапета от детските градини и ученици.  27 000 педагози ще преминат пък през дигитални обучения, за киберсигурността, интелектуалната собственост. Те ще бъдат с различна продължителност и ще носят кредити на учителите.", "date": "2019.11.15", "title": "Учители вземат по 160 лв. за направа на е-урок или контролно"}
{"url": "https://www.monitor.bg:443/bg/a/view/toto-pechalbi-tiraj-91-180895", "text": " Числа - 2 ,19, 32, 37, 39, 40. Печалби: 6 - няма, 5 - 2 по 12 134,50 лв., 4 - 333 по 72, 90 лв., 3 - 6596 по 5,10 лв., ДЖАКПОТ: 2 607 373,33 лв.  Числа - 22, 25, 28, 34, 37, 39. Печалби: 6 - няма, 5 - 8 по 1 212,30 лв., 4 - 248 по 39,10 лв., 3 - 3567 по 3,90 лв., ДЖАКПОТ: 580 575,51 лв.  I теглене -  9, 14, 16, 25, 35. Печалби: 5 - няма, 4 - 188 по 182,50 лв., 3 - 6039 по 7,50 лв. ДЖАКПОТ: няма II теглене - 12, 16, 23, 24, 25. Печалби: 5 - няма, 4 - 164 по 209,30 лв., 3 - 6054 по 7,50 лв. ДЖАКПОТ: няма  Позиция - 3, 4, 5; цифра - 5, 0, 5. Печалби: 3 - 2 по 14 148,20 лв., 2 - 1378 по 20,50 лв.  4, 5, 13, 18, 24; Зодия - 8. Печалби: 5+1 - няма, 5 - няма, 4+1 - 1 по 5 000,00 лв., 4 - 22 по 500,00 лв., 3+1 - 43 по 100,00 лв., 3 - 419 по 10,00 лв., 2+1 - 396 по 5.00 лв., 1+1 - 1408 по 1.50 лв., 2 - 3730 по 0,80 лв., 1 - 1807 по 1,00 лв. ДЖАКПОТ: 3 000 000,00 лв.  Година: 2, месец 4, дата 14, ден 2. Печалби: I група - няма, II група - няма, III група - няма, IV група - 1 по 232,90 лв., V група - 4 по 58,20 лв., VI група - 11 по 16,90 лв., VII група - 6 по 38,80 лв., VIII група - 12 по 15,50 лв., IX група - 31 по 9,00 лв., X група - 60 по 5,40 лв., XI група - 69 по 5,40 лв., XII група - 210 по 2,20 лв., XIII група - 475 по 2,10 лв., XIV група - 1283 по 1,20 лв., XV група - 2168 по 1,20 лв. ДЖАКПОТ: 21 279,57 лв.", "date": "2019.11.15", "title": "Тото печалби, тираж №91"}
{"url": "https://www.monitor.bg:443/bg/a/view/stefan-danailov-izleze-ot-koma-180893", "text": "Големият ни актьор Стефан Данаилов е излязъл от състояние на медикаментозната кома и е в съзнание, съобщава bTV, позовавайки се на сина на Данаилов - актьора Росен Цанков. След комата Данаилов остава в реанимацията на ВМА на апаратно дишане, докато се възстанови достатъчно. Припомняме, че Ламбо беше поставен за втори път в медикаментозна кома на 2 ноември, като по-рано също прекара няколко дни в такова състояние, докато лекарите преценят как да продължи лечението му. Данаилов беше приет във ВМА заради проблем с белите дробове. След инцидент през август той претърпя операция на тазобедрената става, от която се възстановяваше.", "date": "2019.11.15", "title": "Стефан Данаилов излезе от кома"}
{"url": "https://www.monitor.bg:443/bg/a/view/pink-ottegljam-se-ot-muzikalnata-scena-180885", "text": "Поп бунтарката Пинк излиза в отпуск от музикалната сцена за неопределен период от време. Това съобщи самата тя пред репортери на церемонията по връчването на наградите за кънтри музика. Причината - имала „наистина натоварена година“ покрай излизането на албума Hurts 2B Human и промо турнето към него. Уилоу се връща в училище, а Джеймс тръгва на градина. Следващата година ще бъде година за семейството и Кори ме подкрепя в това“, отсече звездата. На червения килим Пинк се появи със съпруга си Кори Харт и двете им деца. Тя заяви пред репортерите, че е забавно да води наследниците си на такива събития, защото има какво да видят.", "date": "2019.11.15", "title": "Пинк: Оттеглям се от музикалната сцена"}
{"url": "https://www.monitor.bg:443/bg/a/view/ninova-reshenieto-za-bolnichnite-e-vyzmojno-naj-nespravedlivoto-180877", "text": "Решението за болничните е възможно най-несправедливото - призоваваме всички работещи да не го приемат мълчаливо. Това зави лидерката на БСП Корнелия Нинова в декларация от трибуната на НС. По думите й от  БСП категорично му се противопоставят. Тя изтъкна, че в програмата им няма такова решение, но имало решение за минимална пенсия от 300 лв. \"Значи, това, което е записано не изпълнявате, това, което го нямате - ощетявате изрядните работници\", каза Нинова. Тя заяви, че БСП категорично ще се противопостави на това предложение и  призова всички работещи да не приемат мълчаливо, отнемането на право.  Във връзка с аргумента на правителството, че има увеличаване на фалшивите болнични и увеличаване на разходите за тяхното изплащане, Нинова заяви, че с това решението за болничните управляващите признавали безсилието на правителството да се справи със злоупотребите.", "date": "2019.11.15", "title": "Нинова: Решението за болничните е възможно най-несправедливото "}
{"url": "https://www.monitor.bg:443/bg/a/view/3-ot-malchuganite-bez-taksa-za-detska-gradina-180878", "text": "1/3 от малчуганите ще бъдат освободени от такса за детска градина. Това съобщи зам.-образователния министър Деница Сачева при представянето на проекта „Активно приобщаване в системата на предучилищното образование“, финансиран с 82,5 млн. лв. по оперативна програма „Наука и образование за интелигентен растеж“.  Вчера коалиционният съвет заяви, че държавата ще плаща таксите за детска градина на хлапетата в задължителна предучилищна възраст ( от 4 до 6-годишнте) от социално слаби семейства. По европейския проект пък ще бъдат заделени 22 млн. лв., с които за период от 2 години и половина да се финансира посещението на забавачка на хлапетата на 3 и 4 години от социално слаби семейства. Така на практика около 1/3 от малчуганите ще посещават безплатно детска градина с еврофинансирането и допълнителните средства от държавата. Едно дете от социално слабо семейство обаче ще бъде освободено от такса само ако е прието в забавачка. То няма да може да измести друг малчуган, който е класиран за детска градина. За да се пребори недостига на места, за строежа на нови сгради пък ще бъдат дадени общо 210 млн. лв. през следващите три години – по 70 млн. всяка една от тях. Сачева уточни, че средствата приоритетно ще бъдат насочени към по-големите градове и даде за пример столицата и сливенска област. За местата, на които не са обхванати всички деца пък се предвиждат почасови занимания. Обсъждат се и мобилни учители за селата, в които няма построени детски градини, каза още зам.-министърът.  По проекта трябва да се включат 1500 от всички 1800 детски градини и общо 50 000 деца. За една част от тях са предвидени и допълнителни уроци по български език за преодоляване на обучителни затруднения. От началото на година такива занимания са имали 11 000 на деца от малцинствата или на завърнали се в България емигранти, чиито хлапета имат трудности с владеенето на езика. По проекта са предвидени и средства за обучения на 1500 учители, които с помощта на игрови модели да установят потенциални затруднения при децата. В детските градини пък ще бъдат назначени 300 психолози, логопеди и ресурсни учители, както и 600 непедагогически специалисти – образователни медиатори, помощници учители, социални работници.", "date": "2019.11.15", "title": "1/3 от малчуганите без такса за детска градина"}
{"url": "https://www.monitor.bg:443/bg/a/view/hrizantemata-obicha-vlagata-180703", "text": "Хризантемите са влаголюбиви, но поливането им трябва да е умерено, тъй като от прекомерната влага кореновата система може да загние. Изключение правят периодът на цъфтеж и когато настъпва суша, тогава поливайте обилно, за да не се втвърдят стеблата. Добре е водата да е престояла или пък дъждовна. Веднъж седмично подхранвайте цветята с оборска тор (1:10), а преди да напъпят цветовете – с калийни и фосфорни торове за обилен цъфтеж, понякога с азотни торове за нарастване на зелената маса.  Наторяването се спира преди началото на цъфтежа. Когато наторявате, следете разтвора да не попадне върху листата и да ги изгори. Поливайте само около корена. За развитието на младите хризантеми е много важно да се осигури балансирано подхранване през първите два месеца поради активното нарастване на зелената маса. Много ефективни са прегорялата оборска тор и кокошата тор. Главното правило е: по-добре да не е наторено достатъчно, отколкото да е изгорено от прекалено наторяване. В голям съд изсипете две кофи прегоряла оборска тор или кофа кокоша тор, залейте с вода, разбъркайте и оставете да престои три дни. От тази силно концентрирана смес пригответе разтвор във вода в съотношение 1:10. Полейте всяко растение около корена с 1 литър разтвор, но обезателно върху влажна почва. По-нататъшните грижи за хризантемите не изискват особени усилия: периодично поливайте, разрохквайте почвата, плевете, пръскайте против паразити. С наближаването на зимата почвата на хризантемите не бива да остава суха. Оставете прецъфтелите и изсъхнали цветя в градината и ги почистете чак напролет, когато растенията започнат да израстват отдолу. Мулчирайте мястото, след като паднат първите 1- 2 слани. Слама или клонки от иглолистни дървета ще свършат работа. Махнете мулча в началото на пролетта. Въпреки че хризантемите добре понасят студа, най-късно до началото на ноември защитете лехите с цветя с полиетиленово покритие. Така ще им се любувате поне още един месец. Премахнете покритието в края на ноември, пресадете цветята в саксии и ако ги сложите на светла топла веранда, ще цъфтят дори през януари. Обилното поливане, особено при сухо време, помага на влаголюбивата хризантема да предотврати пораженията от листни въшки и акари, които не понасят влагата. В почвата виреят голямо количество вредни микроорганизми, затова след всеки дъжд обработвайте растенията с препарати против болести по тях. От всички врагове на хризантемите (червеи, охлюви, листни въшки и др.) най-опасни са гъсениците. Само една от тях може за изяде няколко цвята за една нощ. Затова периодично ги преглеждайте и взимайте мерки навреме.", "date": "2019.11.15", "title": "Хризантемата обича влагата"}
{"url": "https://www.monitor.bg:443/bg/a/view/goranov-131-ot-malkite-obshtini-sa-poluchili-dopylnitelni-sredstva-ot-haznata-180879", "text": "131 общини от четвърта и пета категория са получили допълните средства по линия на общата  изравнителна субсидия за капиталови разходи по 25 хил. лв. Това каза в отговор на депутатски въпрос финансовият министър Владислав Горанов в рамките на парламентарния контрол днес. Той припомни, че след 2007 г. е имало изкривяване, като с приоритет се е отчитал само натуралният показател, за сметка на изравнителния. Така е бил насочван значителен ресурс към богати общини и това води до задълбочаване на диспропорциите между тя и общините с по-ниски фискални възможности. „В бюджета беше променен механизмът за разпределение на изравнителната субсидия. Отчетена е възможността на всяка община да генерира постоянни данъчни приходи и на тези с по-силен фискален капацитет се ограничава достъпът до изравнителната субсидия. Възприе е подходът общините реализирали над 125% от средното за страната равнище на постоянни данъчни приходи на един жител да не получават изравнителна субсидия. Така 19 общини нямат право на изравнителна субсидия. В бюджета да следващата година като цяло този механизъм се запазва”, поясни Владислав Горанов.", "date": "2019.11.15", "title": "Горанов: 131 от малките общини са получили допълнителни средства от хазната "}
{"url": "https://www.monitor.bg:443/bg/a/view/goranov-za-bolnichnite-shte-se-namali-sklonnosta-ot-zloupotrebi-180881", "text": "Ще се намали склонноста от злоупотреби, а подобна практика има в 2/3 от европейските държави. Това коментира финансовият министър Владислав Горанов в кулопарите на НС по повод предложението на управялващата коалиция първият ден от болничните да не се плаща от работодателя, а от самите работници. Конкретната причина пък се оказа задочния спор между ГЕРБ и патриоти кой точно е предложил новото правило на проведения преди ден политически съвет на коалицията. Шефката на бюджетната комисия Менда Стоянова твърди, че това са патриотите, те на свой ред, че идеяата идва от ГЕРБ и от финансовия министър Владислав Горанов.  Самият Горанов пък обясни, че това е технология. \"Нито г-жа Стоянова, нито предтавителя на ВМРО - г-н Ангелов, присъствахана заседаниетона политическия съвет , което се проведе в 9.00 в МС. Неточно коментират пакета от предложения, които анонсирахме\", каза той и припомни, че съдържа не само болничините, но и увеличението на пенсиите и мерките за подобряване на достъпа на децата до детски градини.  Той даде да се разбере, че фалшивите болнични не са изолиран за България проблем. \"Голямо впечатление прави екстремалното нарастване, при равен брой заети, с близо удвояване на броя на дните във временна нетрудоспособност - от 8 млн. през 2013 г. до над 18 млн. за 2019 -та. \"Това е един проблем, който трябва да бъде адресиран и остава нерешен\", каза той. Той отново заяви,че предложението е на управляващата коалиция и върви в пакет. По думите му всичко друго било което не съществувало. Не отговори дали са склонни на компромис и оттегляне на предложението при силно обществено недоволство и протести, за което вече се заканиха от синдикатите.  Това е политическото ни решение, каза той и уточни, че всеки има право да изразява мнение.  \"Ако се говори за балансна системата, фондът за общо заболяване  и майчинство традиционно е на дефицит и осигурителната вноска за него не покрива рисковете\", каза Горанов. По думите му след решението през 2016-та за почивните дни, възможността на контрол били ограничена особено в малките населени места, където имало тясна връзка между джипитата и тези, които използват болничните, за да си осигурят \"няколко дневна почивка в северното гръцко Черноморие\".  Искрен Веселинов от ВМРО пък коментира, че въпросът се поставя погрешно и това е решение, зад което стоят достатъчно мотиви. За да бъде взето, всички са били съгласни, защото на коалиционнен съвет решенията се взимат с консенсус. ", "date": "2019.11.15", "title": "Горанов за болничните: Ще се намали склонноста от злоупотреби"}
{"url": "https://www.monitor.bg:443/bg/a/view/avramova-zapovedta-za-vodnija-rejim-da-byde-pusnata-maksimalno-byrzo-180880", "text": "Апелирам тази заповед за водния режим да бъде пусната максимално бързо. Това зави в колуарите на НС министъра на регионалното развитие Петя Аврамова във връзка с кризата за водоснабдяването на Перник. Тя напомни, че проблемът с ВиК – Перник не е само на МРРБ. Аврамова съобщи, че се търси вариант за резервно захранване и поясни, че една от възможностите е свързана с язовир Долна Диканя. На въпрос защо навременно МРРБ не са взели мерки, министърката заяви, че се търсят допълнителни водохващания. Три са основните източника, от които може миньорският да получи още питейна вода, научи „Монитор“. Единият е със свързване към водопроводната система на съседния град Радомир и яз. „Долна Диканя“. Вторият е да се търсят начини за докарване да допълнителен дебит към сега съществуващия Владайски канал, който се влива в яз. „Студена“. Третият е разконсервиране на старото водохващане на Перник в кв. „Дараци“ Относно тези възможностите Иван Витанов, шеф на местното ВиК дружество, каза за „Монитор“, че през водопровода на Радомир доставките ще могат да се осъществят в най-добрия случай към края на декември. На въпрос дали има по-бъзи варианти, той уточни, че това е възможността да се търсят собствени водоизточници. „Вариантът е режим, но трябва да видим къде и какви дебити вода има. Проверихме старото водохващане на града в кв. „Дараците“, но то за съжаление дебитът му по-малко1 л в секунда, което е нищожно количество. Не бива да забравяме, че дългата суша не засегна само яз. „Студена“, но и всички останали водоизточници в района. Наши хора тръгнаха да проверят и на какви допълнителни количества вода още можем да разчитаме по Владайския канал от Витоша.", "date": "2019.11.15", "title": "Аврамова:  Заповедта за водния режим да бъде пусната максимално бързо"}
{"url": "https://www.monitor.bg:443/bg/a/view/mlada-boljarka-se-udavi-v-jantra-180882", "text": "Млада жена избра да сложи край на живота си във водите на река Янтра. Тялото на жената е забелязано в района на Паметника на Асеневци, в местността Боруна, край Велико Търново. На него в четвъртък вечерта се натъкнал рибар, който подал сигнал в полицията.  За изваждането на трупа се наложило да бъдат използвани пожарникарите спасители със стълби, тъй като мястото е трудно достъпно. Самоличността на мъртвата е установена. Вероятната причина е удавяне, тъй като по тялото не са открити следи от упражнено физическо насилие. Все пак причината за смъртта предстои да се установи и да бъде потвърдена от аутопсията. Каква е причината жената да реши да сложи на живота си обаче, не е ясно. По случая се води досъдебно производство. От Областната дирекция на МВР във Велико Търново засега все още не дават никаква информация за случката.", "date": "2019.11.15", "title": "Млада „болярка” се удави в Янтра"}
{"url": "https://www.monitor.bg:443/bg/a/view/govorjat-sinopticite-koga-idva-stud-i-snjag-180884", "text": "След 20 дни очакваме температурата в София да доближи нулата, така че може да завали и сняг, предупреди синоптикът Красимир Стоев. \"Днес преди обяд ще има ниска облачност или мъгла, но следобед температурите ще се повишат до 16-21 градуса. Валежи няма да има. В планините вчера дъждът премина в сняг и вече има тънка покривка и по високите части е заледено. Днес предимно слънчево време, а през почивните дни - още по-хубаво време в планините. В равнинната част на страната очакваме мъгли - на повече места и все по-трайни\", каза Стоев пред БНТ. През преходните сезони най-голямата опасност в планините са ниските температури, заледяванията, които могат да се получат, както и голямата динамика на атмосферната циркулация, добави той. \"Днес отново във Северна Италия, над Алпите ще паднат значителни валежи - над 50 л/кв. м. Времето там е изключително динамично и опасно. В Алпите ще вали и сняг\", обощи времето в Централна Европа синоптикът. Той подчерта, че на Балканите температурите са много по-високи от обичайните за периода. \"Нормално е през септември да не вали, но октомври и ноември действително сушата повече се задълбочи. Но ще започнат скоро периоди с повече валежи. До края на следващата седмица обилни валежи не се прогнозират. През началото на следващата седмица ще има леки превалявания на места и температурите леко ще паднат. След около 20-ина дни можем да говорим за температури, близки до обичайните\", обясни той.", "date": "2019.11.15", "title": "Говорят синоптиците: Кога идва студ и сняг"}
{"url": "https://www.monitor.bg:443/bg/a/view/vandali-otkradnaha-bastuna-na-pencho-slavejkov-180883", "text": "Част от бронзовата статуя на Петко и Пенчо Славейкови от емблематичния площад изчезна. Синът остана без бастуна, на който се подпираше. Без него ръцете на Пенчо Славейков стоят необичайно, сключени като за молитва, съобщи БГНЕС. Вандализмът сполетя композицията на Георги Чапкънов само около шест месеца, след като бе поставена на обновения площад „Славейков“. Пейката с двамата поети бе посрещната с любов от хиляди столичани, а за туристите отново стана любимо място за снимки. Мнозина софиянци са така привързани към тази творба, че не приеха добре промяната с бронзовата сянка под пейката, матирана до блясък, припомнят от „Площад Славейков”. Бастунът на Пенчо Славейков не за първи път става жертва на подобно отношение. Преди години хулигани го бяха огънали – от тогава на статуята не бе посягано. На по-малко от 100 метра от площад „Славейков“, в Такевата градинка, преди години изчезна друго произведение на Чапкънов – „Отвличането на Европа” (женска фигура върху бик). От известно време скулптурата отново е върху чешмичката в оригиналния си вид, но някой е покрил част от женската фигура с жълта боя. А на стотина метра от Такевата градинка, пред входа на ул. „Ангел Кънчев“ № 3 отново Георги Чапкънов бе украсил стълбите, водещи към входа на кооперацията с бронзов бръшлян, из който се криеха гущерчета, птички и други дребни фигурки. Те започнаха да изчезват една по една, докато накрая авторът бе принуден да демонтира опосканото си произведение. ", "date": "2019.11.15", "title": "Вандали откраднаха бастуна на Пенчо Славейков"}
{"url": "https://www.monitor.bg:443/bg/a/view/edi-myrfi-otnovo-shte-e-chengeto-ot-bevyrli-hils-180848", "text": "Ченгето от Бевърли Хилс се завръща! Това обявиха от стрийминг гиганта Netflix, който ще се нагърби с продуцирането на четвъртото заглавие от поредицата. Подробности около проекта засега не са известни. Феновете на филмите обаче имат повод за наздравица – Еди Мърфи ще се завърне в главната роля на Аксел Фоули. Това не е първият опит за вдъхване на нов живот на „Ченгето от Бевърли Хилс“. Преди няколко години с тази задача се заеха и от продуцентската компания Paramount. Тогава се говореше, че Мърфи ще разнищва смъртта на най-добрия си приятел. Филмът трябваше да направи премиерата си на 25 март 2016 г., но до това така и не се стигна. Сега обаче Netflix са закупили от Paramount правата за създаване на филм от поредицата. Припомняме, че трите филма под щампата „Ченгето от Бевърли Хилс“ излязоха през съответно 1984, 1987 и 1994 г. Общо те събраха 735,5 милиона долара от световния боксофис.", "date": "2019.11.15", "title": "Еди Мърфи отново ще е „Ченгето от Бевърли Хилс“"}
{"url": "https://www.monitor.bg:443/bg/a/view/v-rusija-zabraniha-arendata-na-kvartiri-za-noshtuvki-180871", "text": "В Русия с правителствено постановление бе забранено използването на частни квартири за хотелски услуги. Съответният документ беше публикуван в петък на официалния интернет портал за правна и информация и вече е в сила. Документът забранява на собствениците на апартаменти да ги отдават под наем за нощувки. Частните квартири вече ще се използват само за дългосрочна аренда, поясниха експерти. Освен това в жилищните блокове се забранява да се помещава промишлено производство, както и да се извършва мисионерска дейност. Изключение се прави само за използването на апартаменти за предприемаческа дейност, но само в случай, че тя не нарушава правата на останалите живущи. По-рано бе забранено частните апартаменти да се използват за хостели и общежития.   ", "date": "2019.11.15", "title": "В Русия забраниха арендата на квартири за нощувки "}
{"url": "https://www.monitor.bg:443/bg/a/view/spor-v-koalicijata-koj-e-predlojil-bolnichnite-180874", "text": "Спор в управляващата коалиция, кой всъщност е предложил новото правило първият ден от болничните да се плаща от работника. Това стана ясно от коментари на представители на ГЕРБ и ОП в кулоарите на парламента.  Шефката на бюджетната комисия от ГЕРБ Менда Стоянова уточни че ще има изключения, които ще са за трудова злополука и гледане на болно дете.  На въпрос кой всъщност е преложил идеята, тя категорично заяви, че това са Патриотите.  \"Предложението за болничните е на патриотите - ако беше наше и на правителството, щяхте да го видите в бюджета при внасянето му в Министерски съвет\", каза Стоянова.  След това изтъкна, че коалиционните партньори били настояли за тези мерки, защото искали да отчетат политики, които те са успели да отвоюват в тази коалиция. По думите й било изключително важно коалицията да остане стабилна и правителството да довърши мандата си.  На свой ред Юлиан Ангелов от ОП, категорично отрече, че предложението е тяхно и натърти, че то идва от финансовия министър. Ангелов поясни, че предложенията на \"Обединени патриоти\" са за вдигане на минималните пенсии на 250 лв. и освобождаване от такси на 4, 5 и 6- годишните от детските градини.  Ангелов категорично отрече да е имало пазарлък и да са си отстъпвали взаимно на предложенията. Той зави, че, ако предложението придобие обществено недоволтво биха искали да бъде оттеглено.  Иначе Менда Стоянова заяви, че механизмът за селектирането на майки за болнични тепърва ще се формира. По думите й, когато човек иска да нарушава закона, както в момента се случва, винаги ще намери начин да го заобиколи или да го наруши. \"Не мислете, че с подобна мярка ние тотално ще успеем да спрем злоупотребите. Надявам се, че тази мярка ще ги ограничи\", уточни още Стоянова. Тя каза, че и сега първият ден се плащал от работодателя и на практика този работодател сега няма да плаща първия ден. Това означавало, че повече хора, които не са във фиктивни болнични ще работят, а оттам щяло да има повече продукция и повече пари за работни заплати. Така щяло да има и косвен ефект върху болничните. Според нея не може на всеки болничен да се слага контрольор и на контрольора контрольор, който да следи дали той контролира правилно. По думите й доброволното спазване на закона е това, което е важно. \"Трябва да има законови \"стимули\", ако трябва и от този род, за подобно спазване. Винаги във всяка една рестриктивна мярка, независимо в коя област се намира тя, ще има и такива, които са добросъвестни, но попадат под ударите на тази мярка. Няма 100 % справедливост\", каза още Стоянова. На въпрос дали има вероятност ГЕРБ да направи крачка назад,  Стоянова припомни, че това решение е взето на коалиционен съвет. По думите й резултатите от изпълнението на програмата им са били видими. \"Вчера статистиката отчете отново ръст на БВП 3, 7 %. Средната работна заплата през 2020 г. 1400 лв. Строят се магистрали, правят се пътища, въвежда се тол система и много други мерки, които са важни и полезни\" , даде да се разбере тя. ДПС категорично не приема аргументите на управляващата коалиция за тази мярка.\" За нас това е скрито увеличение на осигурителната вноска\", заяви Ерол Мехмед, който е член на социалната комисия. \"Не може да се отнемат права на работници и ако това е въпрос на контрол, това да се отнася към правата на почтените трудещи се, още повече, че ще стане въпрос и за правата на майките с деца\", допълни той.", "date": "2019.11.15", "title": "Спор в управляващата коалицията кой е предложил болничните"}
{"url": "https://www.monitor.bg:443/bg/a/view/nsi-vseki-peti-bezraboten-lentjajstval-vkyshti-180859", "text": " Всеки пети безработен българин никога не е работил.  Това става ясно от данните на националната статистика за основните показатели за икономическата активност на населението през третото тримесечие на тази година. Според тях 78,4 хиляди., или 62,5% от всички безработни у нас, са продължително незаети (от една или повече години), а 22 хиляди или 17,8% никога не са работили и търсят препитание за първи път. От всички 125 400 хиляди безработни у нас 14,8% са с висше образование, най-много – 44,7%, имат тапия за средно, а 40,5% са с основно или по-ниско образование. Така коефициентите на безработица по степени на образование са съответно: 1,8% за висше, 2,9% за средно и 10,8% за основно и по-ниско образование. Повече от половината безработни българи - 70,9 хиляди (56,5%) са мъже, а 54,5 хиляди (43,5%) са жените. В същото време обаче данните на Националния осигурителен институт за месец юли за безработните лица с право на парично обезщетение пък показват, че повече дами са се регистрирали да получават такъв тип парична помощ - 56,6%, а представителите на силния пол са 43,4%. Безработните, получаващи от 65 до 74 лева дневен размер на обезщетението, са едва 7%. Около 30% от регистриралите се в бюрата по труда вземат от 15 до 25 лева дневно, а минималните 9 лева получават малко над 22% от хората на борсата, показват още данните на НОИ. Получаващите помощ за безработица с висше образование бакалавър са малко над 9%, а квалифицираните със степен магистър са почти 15 на сто. Едва 0,10% са хората без работа с докторска степен. Според НСИ коефициентът на безработица за третото тримесечие е 3,7% което е с 1,3 процентни пункта по-малко от същия период на миналата година. Коефициентът на безработица за възрастовата група 15-29 години е 6,1% или с 2,1 процентни пункта по-нисък спрямо същото тримесечие на 2018-а. За посочения период коефициентът на безработица за мъжете (15-29 години) намалява с 1,8 процентни пункта, а за жените - с 2,3 процентни пункта, като достигат съответно 7,0 и 4,9%. ТЕКСТ ПОД СНИМКА: Около 30% от регистрираните в бюрата по труда вземат от 15 до 25 лв. на ден обезщетение за безработица.      ", "date": "2019.11.15", "title": "НСИ: Всеки пети безработен лентяйствал вкъщи"}
{"url": "https://www.monitor.bg:443/bg/a/view/rene-zeluegyr-pre-rodi-se-zvezda-v-zaleza-na-djudi-180834", "text": "Като дисфункционално семейство, в което „родителят“ оковава „детето“ си във вечна зависимост от него – така изглежда „връзката“, която шоубизнесът заформя с една от най-ярките звезди в Златната ера на Холивуд – Джуди Гарланд в премиерното заглавие „Джуди“. Биографичната лента проследява последните месеци от живота на певицата и актриса, като се фокусира върху сетния й опит да вземе от най-силния си наркотик – любовта на публиката. „Това, което те отличава от нормалните момичета, е гласът ти“, казва един от основателите на продуцентския гигант MGM – Луис Б. Майър на малката Джуди на снимачната площадка на „Магьосникът от Оз“. Малко, но силни ретроспективни кадри от времето, в което шоубизнесът „осиновява“ екранната Дороти, за да я превърне в робот за изкарване на пари, като не й позволява да яде от притеснение, че ще качи излишен килограм „по средата на снимките“. Така режисьорът Рупърт Гулд очертава първия, но съдбоносен сблъсък на Гарланд със суетата на Холивуд. Същият този свят, който прави от нея истинска звезда, години по-късно я изхвърля, както организъм отделя отпадъчен остатък. И така, тя намира своето временно спасение на лондонската сцена. Това, както и биографията на Гулд, чиято кариера се развива предимно като режисьор в театъра, ни дават ясна представа, че именно кадрите, в които Гарланд е на сцената, ще са тези, които ще послужат като крайпътни камъни за всеки сюжетен завой. С емоционалните перипетии на Джуди в едноименното заглавие се нагърбва Рене Зелуегър. След като се оттегли от светлината на прожекторите през 2010 г. (и след една не особено обнадеждаваща афера с Бриджит Джоунс), именно „Джуди“ служи като голямото завръщане на актрисата в киносредите. По ирония на съдбата именно пресъздаването на житейския залез на актрисата от „Роди се звезда“ (1954) служи като голямото „възкресение“ на кариерата на Зелуегър. Готова дори да се разпадне емоционално пред камерата, актрисата се потапя максимално в образа на Гарланд. Признава, че филмът е бил вдъхновение за нея, още повече, че и самата тя има нелек път с машината на Холивуд, който в крайна сметка доведе и до нейното оттегляне от средите. „Аз имах опцията да си тръгна“ - в това, според Зелуегър, се крие разликата между нейната връзка с шоубизнеса в сравнение с тази на Гарланд. Актрисата, която почти сигурно ще грабне номинация за „Оскар“ с превъплъщението си в „Джуди“, е категорична, че системата днес е еволюирала поне до степен, в която психологическото състояние на един артист успява (макар и невинаги) да измести по важност мотото „Шоуто трябва да продължи“ - фраза, която – както ще видим и във филма, успява всеки път да Една от основните критики срещу заглавието на Гулд е фактът, че той не се фокусира върху филмовата кариера на Гарланд, като отдава значение единствено на таланта й да развлича чрез гласа си. Именно в изявите й като певица обаче зрителят може да стане пряк свидетел на онази непоклатима любов на звездата към публиката. Своите почитатели тя приема не само като „зрители“ на изпълненията й, а и като нейни съюзници. В една от ключовите сцени Гарланд отклонява подадената й ръка от нейната асистентка (Джеси Бъкли) само секунди преди сама да я протегне към напълно непознати нейни почитатели. Музиката също е основен елемент в „Джуди“. Въпреки че сме чували Зелуегър да пее и преди („Чикаго“ 2002), тук тя прекарва повече от година в репетиции за изпяването на песни като By Myself, Over The Rainbow и т.н. Нещо повече, същото време тя прекарва и със специалист по акценти, за да може да придобие специфичния говор на Гарланд.", "date": "2019.11.15", "title": "Рене Зелуегър: (пре)Роди се звезда в залеза на „Джуди“"}
{"url": "https://www.monitor.bg:443/bg/a/view/bolnichnijat-koj-koga-shte-plashta-obezshtetenijata-govor-ja-t-ekspertite-180872", "text": "Пакет от 4 мерки приехме на коалиционен съвет по искане на нашите партньори, каза пред Нова тв председателката на комисията по бюджет и финанси в парламента Менда Стоянова. Решението първият ден да се поеме от работника е вследствие от един анализ на работодателите, който показва висок процент на фалшивите болнични. Преди години приехме първите три дни да се поемат от работодателя, но се видя, че ефект няма. Първият ден от болничните обаче няма да се поема от работника когато става въпрос за гледане на болно дете и при трудова злополука, уточни тя. Икономии ще има и действително ще останат повече пари за заплати, но не това е основната идея. По-важно е да се пресече порочната практика, каза Стоянова. Тепърва щяло да се прави анализ какво е положението в държавната администрация. По повод увеличението на минималната пенсия тя каза, че при всички случаи ще има много несправедливости. Но увеличението не е за хора, които не са работили, а такива, които са се осигурявали на много ниски прагове, напр. земеделските производители и сега се осигуряват на 400 лв., т.е. когато те се пенсионират,няма да имат и а минимална пенсия. Минималната пенсия получават 384 000 лв., но от тази мярка ще бъдат засегнати около 800 000 души. Това са хората с инвалидни пенсии, които зависят от минималната, наследствени пенсии и т.н. За мен правилното решение е не общо повишаване на минималната пенсия, а подпомагане на онези пенсионери, които няма други доходи, апартаменти и т.н., каза Менда Стоянова. Не е справедливо младите и работещи родители да се подпомагат за детската градина, тази помощ е да осигуряване на образование на децата на цели групи, които не могат да го поемат. Става дума държавата да поеме и храната, другото и сега го е поела. Основното е не поощряване на раждаемостта, а интегриране, каза Стоянова. Първият ден от болничния няма да се заплаща, но ще се вдигне минималната пенсия. За това се споразумяха партньорите в управленската коалиция. \"През последните години се наблюдава драстично увеличение на броя на ползваните болнични от заетите на пазара на труда\", каза пред БНТ председателят на ПГ на ГЕРБ Даниела Дариткова. Тя обясни, че сумите, които се изплащат за тези дни са нараснали от 313 милиона лева до 632 милиона лева. Това затруднява както държавното обществено осигуряване, така и работодателите. Темата са разисква дълго време. Не е предложено никакво разумно и рационално решение, добави Дариткова. Според нея от коалицията предлагат една стъпка напред към това да се помисли как може да се ограничи неправомерното ползване на болнични. Тя уточни, че това няма да важи за малките деца, за родителите, които ползват болничен за гледане на болно дете и за пострадалите при трудова злополука. За приетите в болница по клинични пътеки механизмите са различни. Трябва да се търсят източници за увеличението на минималната пенсия на 250 лева. Около 80 милиона ще са необходими за този ръст на пенсиите. Бюджетът на държавното обществено осигуряване е подготвен дълго. Процедурата предполага балансиран бюджет и трябва при това решение вчера да се търсят източници на средства, от които да се набавят тези 80 милиона лева, заяви тя. Само наполовина ако се намалят болничните, брутният вътрешен продукт ще се увеличи с 1 млрд. лв., каза при Нова тв Васил Велев , председател на асоциацията на индустриалния капитал. Това е вярно, само при предположение, че всички болнични са фалшиви, а не всички са такива, контрира Димитър Манолов, шеф на КТ \"Подкрепа\". Според него в София съществували фиктивни фирми, които назначават само пенсионери, за които не дължат осигуровки, и се занимават само с болнични. От предложението първият ден от болничния да се поема от работника ще бъдат ощетени само тези, които крадат, а хората, които работят, ще получат 4 пъти повече, каза Велев. Да подведат тези, които издават фалшиви болнични, и тези, които ги представят. Защо трябва да наказваме този, който действително си е счупил крака, попита риторично Димитър Манолов. Логично е да се прехвърли плащането на първите 3 дни болнични отново към НОИ, каза той. Над една трета от болничните се увеличават в петък и понеделник, каза Велев. Тогава да не се плащат в петък и понеделник, каза Манолов.", "date": "2019.11.15", "title": "Болничният: Кой кога ще плаща обезщетенията (ГОВОРЯТ ЕКСПЕРТИТЕ)"}
{"url": "https://www.monitor.bg:443/bg/a/view/istinska-zima-skova-francija-180873", "text": "Истинска зима обхвана Югоизточна Франция, с обилни снеговалежи и поледици.  Сняг вали дори на малка надморска височина, а температурите са по-ниски от нормалните за ноември. Заради паднали дървета и прекъснати електропроводи без ток са над 140 хиляди домакинства. 63- годишен мъж е загинал след като колата му е била затисната от паднало дърво в департамента Изер. Друг мъж е ранен и откаран в болница. Спряно е движението на влакове по три направления от Гренобъл, заради паднали върху релсите дървета.", "date": "2019.11.15", "title": "Истинска зима скова Франция"}
{"url": "https://www.monitor.bg:443/bg/a/view/sa-sht-preduprediha-egipet-da-ne-pazaruva-ruski-su-35-180870", "text": "САЩ предупредиха Египет за възможно въвеждане на санкции заради плановете за придобиване на руски изтребители Су-35. Предупреждението е изпратено в писмо до министъра на отбраната и военната индустрия на Египет, генерал-полковник Мохамед Заки от държавния секретар на САЩ Майк Помпео и министъра на отбраната на САЩ Марк Еспър. Новите големи сделки за доставка на оръжие от Русия могат да попречат на бъдещите транзакции между САЩ и Египет в тази област, както и помощ за сигурност\", се казва в документа, цитиран от в. \"Уолстрийт Джърнъл\". Възможна сделка между Египет и Русия може да доведе до налагането на санкции на Кайро от страна на Вашингтон.", "date": "2019.11.15", "title": "САЩ предупредиха Египет да не пазарува руски Су-35"}
{"url": "https://www.monitor.bg:443/bg/a/view/emilija-klark-ostavja-syrceto-si-v-poslednata-koleda-180808", "text": "След като се наигра на тронове, Емилия Кларк отново призовава за внимание. Актрисата, която стана любимка на зрителите като Майката на драконите Денерис, този път няма да възпитава издишващи огън създания. Въпреки привидно реалистичната сюжетна основа на премиерното й заглавие „Последната Коледа“ обаче тя отново се увлича по история, която предизвиква въображението. За тази продукция Ема Томпсън, която не само участва в нея, но е и неин идеен двигател, се заема още преди девет години. Тогава тя подхвърля идеята на Джордж Майкъл, като дава заявка, че ще напълни саундтрака на заглавието с негови изпълнения. Идеята, която зашеметяващо успява да спази с точност, пък е да изгради сюжета на базата на буквалното значение на първите думи от припева на Last Christmas. Ето и какво се случва на екрана! Кейт (Кларк) е непокорна млада дама, скоро преживяла животоспасяваща трансплантация на сърцето. Когато я виждаме за първи път тя е хирургически прикрепена към куфара си, с който обикаля по барове и търси следващата си спирка за нощуване... и още нещо. Тя е цинична, мързелива и егоистична – фаза, през която надали има човек, който да не е преминал. А Емилия Кларк е повече от органична в първата си по-голяма роля след края на „Игра на тронове“. Красиви и топли цветове, въпреки коледната тематика, позиционирана в Лондон, поучителната умилителна история и да не забравяме – песните на отишлия си преди три години от този свят Джордж Майкъл, превръщат „Последната Коледа“ в добро преживяване за цялото семейство. За усещането, че гледате филм, произведен от поточната линия на Hallmark, допринася и Хенри Голдинг (Crazy Rich Asians), чийто герой Том служи като пътеводна звезда за изживяващата екзистенциална криза Кейт. Двамата, разбира се, се влюбват, но режисьорът Пол Фийг отказва да ни остави пред екрана без една последна изненада. След като продуцира, става съавтор на сценария Ема Томпсън също радва и с ярко присъствие на екрана. В „Последната Коледа“ тя влиза в ролята на майката на Кейт, избягала заедно със семейството си от бивша Югославия. Загрижена и всеотдайна, тя се оказва единствената, която не намира мястото си в новия им дом – Великобритания, което – предвид романтично-комедийните корени на заглавието, води до немалко комични ситуации.", "date": "2019.11.15", "title": "Емилия Кларк оставя сърцето си в „Последната Коледа“"}
{"url": "https://www.monitor.bg:443/bg/a/view/bezposhtaden-federer-pregazi-djokovich-v-london-180916", "text": "Швейцарецът Роджър Федерер влезе в голямата четворка във Финалния турнир на АТР в Лондон след категорична победа над Новак Джокович с 6:4, 6:3. Това бе 23-ти успех на Маестрото над сърбина от общо 49 мача помежду им, но и първа от 2015 година насам. Джокович пък загуби шансове за първото място в световната ранглиста, което е притежание на Рафаел Надал. Федерер осъществи пробив за 2:1 в първия сет и не даде възможности на Ноле за обрат. Във втората част швейцарецът взе аванс за 3:2 след нов пробив, затвърди преднината си и си осигури крайния успех. Начело в група \"Бьорн Борг\" завърши Доминик Тийм с две победи, следван от Роджър Федерер. Джокович и Матео Беретини отпаднаха. Двамата полуфиналисти от група \"Андре Агаси\" пък ще станат ясни довечера след мачовете между Рафаел Надал и Стефанос Циципас, както и Данийл Медведев - Александър Зверев. \"Дори не знаех, че не съм го побеждавал от няколко години. Играя много стабилно този сезон и мисля, че този мач го потвърди\", заяви Федерер след успеха над Джокович и добави: \"Усетих от самото начало, че имам добър ритъм от основната линия и на сервис. Почувствах, че той ще има проблеми, ако не покаже най-добрия си тенис.\" Сърбинът пък коментира, че е играл прекалено неутрално. \"Като цяло доста лош мач от моя страна. Роджър е модел за подражание, включително и за мен, а също така и един от най-тежките съперници, които съм имал\", призна Новак.", "date": "2019.11.15", "title": "Безпощаден Федерер прегази Джокович в Лондон"}
{"url": "https://www.monitor.bg:443/bg/a/view/stojanka-mutafgova-e-v-reanimacijata-na-vma-180875", "text": "Голямата ни актриса Стоянка Мутафова е в реанимацията на Военномедицинска академия. Тя е била преместена там в четвъртък вечерта. Новината е потвърдена от лечебното заведение, повече подробности за състоянието на актрисата ще има вероятно в по-късния следобед. От 21 октомври тя лежеше в болница \"Лозенец\" след операция на възпалена жлъчка. В последните дни високата температура бе овладяна, но дъщеря й Муки е пожелала да бъде преместена в друга болница поради влошена комуникация с лекарите в \"Лозенец\", научи \"Монитор\" от мениджъра на звездата Евгени Боянов, който е на път за ВМА. В състоянието на Мутафова според него няма промяна. Припомняме, че в реанимацията на ВМА продължава да е и Стефан Данаилов като състоянието му е без промяна.", "date": "2019.11.15", "title": "Преместиха Стоянка Мутафова в реанимацията на ВМА по решение на Муки"}
{"url": "https://www.monitor.bg:443/bg/a/view/mat-dejmyn-se-izpravja-sreshtu-enco-ferari-s-320-km-ch-180841", "text": "Да се качи в колата на легендарния пилот от Формула 1 Марио Андрети и да изпита от първа ръка чувството да се возиш със скорост от над 320 километра в час – така се подготвя Мат Деймън за ролята си в новия си филм „Пълно ускорение“. Лентата тръгва и по българските кина от днес, а в нея актьорът влиза в ролята на прочутия конструктор Карол Шелби, който заедно с пилота Кен Майлс (в ролята е чудесния Крисчън Бейл) тръгва на „война“ с Енцо Ферари в историческото автомобилно състезание на пистата „Льо Ман“ през 1966-а г. казва Деймън по повод „Пълно ускорение“, като подчертава, че това е и една от задачите, които са си поставили с режисьора Джеймс Манголд – да „вкарат“ зрителя вътре в автомобила, когато той достига до максималната си скорост. Встрани от мириса на бензин, лентата представя епос за приятелството между бившия състезател (Шелби), чието здраве не му позволява да застане зад волана и гениалният пилот (Майлс). Дружба, оказва се, има и зад камерата. Въпреки че това е първа колаборация между Деймън и Бейл, кариерата им ги свързва години по-рано. „Истината е, че двамата имахме един и същи агент. В това отношение трябва да съм му много благодарен, защото често ролите, които той отказваше, идваха при мен“, намигна неотдавна Бейл.", "date": "2019.11.15", "title": "Мат Деймън се изправя срещу Енцо Ферари с 320 км/ч"}
{"url": "https://www.monitor.bg:443/bg/a/view/vreme-e-za-posti-da-izchistim-tjaloto-i-dushata-kakvo-tr-ja-bva-da-pravim-180861", "text": "От днес започва 40-дневният Коледен или Рождественски пост, които завършва на 24 декември - Бъдни вечер. Според Типика /Устава/ на Българската православна църква Рождественският или Коледният пост е вторият по своята продължителност след Великия пост. Той е четиридесетдневен и не е така строг като Великия и Богородичния пост, като е подобен на Апостолския или Петровия пост. Коледният пост се нарича още Малка четиридесетница за разлика от Голямата четиридесетница - Великденския пост. За болни, бременни и кърмачки постът е значително облекчен, тъй като самото им състояние се приема в някаква степен духовен подвиг, изискващ себеограничение. Утвърждаването на 40-дневния пост е свързано с 25 декември, на който се чества Рождеството на Господ Исус Христос. Това е станало сравнително късно - през 12-и век. Преди Коледа вярващите постят, за да се подготвят да посрещнат материализираното Божие слово - Божия син Исус Христос. През първата седмица на Рождественския пост и от 20 до 24 декември, включително, се консумира само растителна храна с олио. През останалите дни на този пост /без сряда и петък/ се разрешават безгръбначни животни /охлюви, миди, октоподи и други/, които също се приемат за постни храни. Традиционно на 21 ноември - Въведение Богородично, и на 6 декември - Никулден, се консумира и риба. Според духовници не е толкова важно да се спазва стриктно физическият пост, а човек трябва с делата си да покаже, че искрено се е разкаял за волните и неволните грехове, и да потърси опрощение. От началото на Коледните пости до празника Въведение Богородично, който се отбелязва на 21 ноември, са забранени венчавките. 40-дневният Рождественски пост често е наричан още \"Четиридесетница на апостол Филип\", тъй като се празнува веднага след Деня на апостол Филип - на 14 ноември. Установен е сравнително късно - в чест на Раждането на Спасителя, за да се очистят християните чрез покаяние, молитва и пост, и с чисто сърце, душа и тяло благоговейно да посрещнат явилия се в света Син Божий.", "date": "2019.11.15", "title": "Време е за пости: Да изчистим тялото и душата (КАКВО ТРЯБВА ДА ПРАВИМ)"}
{"url": "https://www.monitor.bg:443/bg/a/view/taksidjijka-obra-bolna-jena-s-bebe-180863", "text": "Жена от жк \"Левски\" в София твърди пред Нова тв, че е обрана от таксиметрова шофьорка. Благовеста, която е с множествена склероза, и с 9-месечното си бебе си се качили в такси, като шофьорката й помогнала с багажа. Когато стигнали първа градска болница, шофьорката поискала 8 лв. и стотинки. При връщането на рестото до 10 лв. тя вади количката и докато майката слага бебето там, тръгва, без да е дала чантата, в която са пари, документи и дебитни карти. Приятелка на шофьорката изтеглила парите от картата няколко часа по-късно. Двете жени са задържани.", "date": "2019.11.15", "title": "Таксиджийка обра болна жена с бебе"}
{"url": "https://www.monitor.bg:443/bg/a/view/trymp-ne-se-nujdael-ot-ukrajna-za-da-pobedi-djo-bajdyn-180862", "text": "Американският президент Доналд Тръмп заяви, че не се нуждае от помощта на Украйна, за да победи кандидата на демократите Джо Байдън, предаде Асошиейтед прес. Тръмп участва в митинг в Луизиана в подкрепа на кандидата на Републиканската партия за губернатор Еди Риспоун, който ще се изправи в събота срещу настоящия губернатор от Демократическата партия Джон Бел Едуардс. Това е първият митинг с участието на Тръмп след началото на публичните изслушвания в рамките на разследването за импийчмънт срещу него. Доналд Тръмп припомни как е победил Джеб Буш през 2016 г. в първичните избори на Републиканската партия и Хилари Клинтън - на общите избори. \"Помислете за това и след това помислете за мен\", призова Тръмп и допълни: \"Хайде да взема малко помощ от Украйна, за да победя заспалия Джо Байдън. Не мисля\". Американският президент повтори отново, че няма нищо нередно в контактите му с Украйна. Той е обвинен, че е задържал американска военна помощ за страната, за да окаже натиск на Киев да започне разследване срещу сина на Джо Байдън. Тръмп каза още, че разследването за импийчмънт е \"тежко\" за семейството му. Той критикува демократите, които водят разследването, и го определи като \"умопомрачителен лов на вещици\".", "date": "2019.11.15", "title": "Тръмп не се нуждаел от Украйна, за да победи Джо Байдън"}
{"url": "https://www.monitor.bg:443/bg/a/view/stojan-bojinov-poloji-kletva-kato-naroden-predstavitel-180868", "text": "Стоян Божинов положи клетва като народен представител от ПГ на „Обединени патриоти“. Той заема мястото на Атанас Стоянов в 1-ви Многомандатен избирателен район – Благоевград, тъй като Стоянов беше избран за кмет на Сандански на местния вот. По- рано през седмицата парламентът прекрати правомощията на Стоянов. ", "date": "2019.11.15", "title": "Стоян Божинов положи клетва като народен представител "}
{"url": "https://www.monitor.bg:443/bg/a/view/pyrvoto-intervu-na-kmeta-na-plovdiv-zdravko-dimitrov-za-v-telegraf-pulsyt-e-da-sym-blizo-do-horata-ne-me-e-strah-ot-tova-180867", "text": "Пловдив ще се разширява, а важни за града решения, като намаляване на данъците, ще бъдат взимани след обществено обсъждане, казва в първото си интервю за в. „Телеграф” на кмета на Пловдив. -Съставих екип и то доста добър екип, който вчера (б.р. –на 12 ноември 2019г.), го представих пред медиите, за да могат да се запознаят и гражданите. Много балансиран, екип от специалисти. Екип, който ще работи всеотдайно, така че Пловдив да се превърне в едно още по-добро място за живеене. С високи доходи, с разтоварен трафик, с ефективен градски транспорт,  с чист въздух, с нови детски градини и ясли. Всичко това, което сме си го говорили по време на преизборната кампания, трябва да започнем лека-полека да го изпълняваме. Бих искал специално да благодаря на г-н Бойко Борисов, защото подкрепи моята кандидатура за кмет на Пловдив. След събранията и след решенията на Изпълнителната комисия имаше възможност пак да избира, но той ми гласува доверие. Това е огромна отговорност и тежи наистина. Аз ще оправдая това доверие. -Има такава вероятност. Ресор „Транспорт“ е много тежък. По време на кампанията нямаше среща, на която пловдивчани да не поставяха проблемите с натоварения трафик, задръстванията и паркирането. Необходимо е да има ресорен заместник, който да отговаря персонално и да решава проблемите решително и бързо. Поверих тази задача на Тодор Чонов (б.р. – бивш директор на Областната дирекция на МВР в Пловдив). Пловдив ще продължи да се развива като културна столица на Европа, защото това е много силен туристически бранд, който ние успяхме да наложим. Затова е редно да има заместник-кмет по култура, археология и, може би, туризъм. Пловдив има нужда от това. Пловдив вече е разпознаваем и е поставен на картата на Европа и света. Досега работихме за културна столица, но нека този продукт да продължи да работи и в бъдеще за Пловдив, през следващите години. - Трябва да видим и какво е финансовото състояние на общината, но от 8 години заплатите в общината не са пипани. Това за мен не е нормално. Заплатата на кмета на Пловдив е 1300 лева. Мисля, че на колегата от Карлово, е 2 600 лева. Не казвам, че той не заслужава тези пари. Проблемът не е в моята заплата, а защото е база за формиране на възнагражденията в цялата администрация. Председателят на Общинския съвет взима 90 % от моята заплата, на по 80% са заместник-кметовете. Как да мотивираме хората да работят за гражданите с тези ниски заплати? Как да привличаме качествени специалисти, юристи, архитекти, ако им даваме заплати по 600 лева? Все пак минималната заплата от 1 януари догодина се вдига на 610 лв. Ще има обсъждане по този въпрос, естествено. Аз не мога да го реша еднолично. - Ами „Зико е виновен” – нормално е. (смее се). - За загубите имат един виновник, а бащите на победата са много. Нормално е да бъде кметът виновен. В края на краищата аз съм поел този кръст, тази тежест. Ако наистина съм виновен – да! Приемам! - Сигурно ще има обвинения. Който не работи, той не греши. Но това няма да ме откаже да си върша работата.  Това е истината. -Трафика. Вече го започнахме. Оказа се, че в Центъра за управление няма хора. Ей това е най-новото. - Напуснал е единственият човек, който наблюдава трафика. Но не само това е проблемът. Светофарите, десните завои, циклограмата на левите завои. Регулирането на транспортните потоци е наука. Има си специалисти, ще ги поканим да обсъдим настоящата ситуация. Ще разговаряме и с хората, които всеки ден се сблъскват с проблема – таксиметрови шофьори, превозвачи, за да кажат и те своето мнение. Тогава ще вземем решение. - Да, задължително. За всяко едно важно решение за града, ще има обществено обсъждане. Това съм го гарантирал. А и кой по-добре ще ми каже от таксиметровите шофьори и от превозвачите, които постоянно са на улицата, къде е проблемът. - Когато си близо до хората. Като мина по улицата, пловдивчани ме спират и споделят с мен градските проблемите, с които се сблъскват ежедневно. Мислите ли, че някой ще ми спести нещо нередно? Казват ми го веднага! И като областен управител, и като районен кмет. Мен не ме е страх да бъда сред хората. Аз ползвам понякога и градски транспорт, таксита. Готов съм, вслушвам се, слушам всеки един от тях. - И с Влади Горанов, и с премиера дори. - Така е. Но не трябва да се гледа едностранно. Аз също плащам данъци тук. Но и държавата трябва да има приходи, както и общината. Също трябва да има обсъждане, да се изкажат и специалисти, финансисти. Ако може, казвам пак. Винаги съм казвал – ако може. Не може да намалим данъците на всичко, а после ще искаме инвестиции в инфраструктурата, за строителството на нови детски градини и ясли, за нови паркове и и места за спорт и отдих. - Така е и от това хазната на града губи милиони левове приходи. Ще разговарям с тях дали са склонни, ако данък МПС бъде редуциран, да се върнат като данъкоплатци в Община Пловдив. Убеден съм, че дори и с малко да се намалят ставките, тези фирми ще се върнат, ще се вдигне и събираемостта, а оттам и приходите. - Естествено, много повече паркове. Тя преминава и през идеята градът да се разшири. Иначе се презастроява. Градът се задъхва в рамките на своите граници. - При една добра разяснителна кампания, смятам че хората, които живеят там ще разберат ползите от това присъединяване. Те така или иначе ползват здравеопазването, училищата, инфраструктурата на Пловдив. Работят в Пловдив. Така че, трябва да се регулира този процес, защото те ползват нашите пътища, а не си плащат тук данъците. - Кметовете се сменят и те винаги имат интерес да запазят статуквото. Но ние трябва да надскочим собственият си интерес и като граждани и като управленци. Защото  Вековният Пловдив и неговото опазване, е по-важно от всичко. Този град е един от най-древните живи градове в света, не ще позволим ли да го презастроим, да го блокираме, да направим непривлекателен за гражданите му, за гостите и туристите?! Градът е преживял толкова хилядолетия, ние трябва да сме отговорни към историята и към бъдещите поколения. Трябва да се гледа напред, да имаме визия за следващите 20-30, че дори и 50 години. Това нещо ще стане. Колкото по-рано стане, по-добре. - Здравко Димитров не влиза в договорки. И като спортист не съм влизал в договорки, и като политик. Хората ме познават. Ако е имала разговори с г-н Борисов, аз не съм присъствал на тях. - Нормално е да има. - Нямам намерение да ставам председател на фондацията. Ще сложа някой по-достоен за този пост от мен. - Предизборно „уморих“ двама шофьори  (смее се). Не издържаха на темпото ми. Срещнах се с над 20 000 души. Имах около 360 срещи. Даже колегите от екипа се сменяха. Това са официалните срещи, а имах и много неофициални. Променях често календара, за което те ми се сърдеха много често. Но това е. На война като на война. Казах още в началото, че ще дам всичко от себе си и ще победя. В началото им казах, че ще имаме 6 районни кмета, те наведоха глави. Не ми повярваха, защото и резултатите в началото бяха по-колебливи. Но аз съм такъв – давам всичко от себе си и ако ме победят, значи този човек е по-добър от мен. Стискам му ръката и продължавам.  ", "date": "2019.11.15", "title": "Здравко Димитров: „Пулсът е да съм близо до хората. Не ме е страх от това”"}
{"url": "https://www.monitor.bg:443/bg/a/view/sysipaha-ja-tazi-dyrjava-180860", "text": "\"Съсипаха я тази държава\". Сигурно сте чували тази реплика и няма как – оказа се, че това е любимата фраза на българина. Над 70% от сънародниците ни я използват, показва социологическо проучване. Това е част от националната колекция от мъдрости, които и буквално да ги преведеш, и по-смисъл да ги преведеш, си остават неразбираеми за чужденците. Вземете например друга знаменита мъдрост: „Българска работа“. Отидеш в общината или при данъчните да си свършиш работа, а там те прехвърлят от кабинет на кабинет и навсякъде опашка – българска работа. Видиш хубави чушки на пазара, ама отгоре хубавите, а отдолу – скапаните – и пак българска работа. Или пък националите по волейбол водят с 2:0 гейма, мачкат съперника, забавляват се на игрището, и вземат, че паднат с 2:3. Пак българска работа. Зимата не изчистят снега навреме – отново български патент. Е как ще го обясниш това на американците, за които изразът Americam blend, например, има съвсем друг смисъл. Нещо хубаво, нещо cool – американска работа. То на американците не може да им обясниш и какво е това, детето да ти одере кожата. Имахме тук една американка, говореше български, но като й казахме, че детето й е одрало кожата, каквато си беше бледичка, още повече пребледня. Как така собственото ми дете ще ми дере кожата? Или пък ако малкият много писка да го нахокаш: Кво се дереш бе! Българският жизнерадостен песимизъм понякога е силно непонятен дори тук, на близо, в съседна Сърбия. Както знаем, братята сърби много обичат хладно пиво и гореща плескавица. Веднъж се пошегувах с един приятел сърбин, че действителността у нас е такава, че понякога в ресторантите ти сервират топла бира и студени кебапчета. Това е някаква си наша българска шега, ирония, ама сърбинът даде на късо като крал Милан Обренович след Сливнишката битка. „Как така, вика сърбинът, топла бира и студени кебапчета? Не требва ли да е обратно?“. Е требва, брачо, нали това е смешното! Ама сърбинът клати глава и вика: Не разумем! Ами на опашката в кварталния супермаркет? Час пик, банани на промоция, кенчета бира на 79 стотинки, петъчен ден, народът ще се избие, а от 8 каси – само две работят. Разбирайте – опашката е станала голяма като ламя. „Е нема да се оправим никога“, казва чичката до мен и тъжно си поглежда пазарската кошница: шише гроздова, две краставици и кисело млеко. Хората от опашката кимат одобрително: „Не, не, в никакъв случай нема де се оправим“. И верно, не мога да разбера – как може в час пик само две каси да работят? Хората - нервни, касиерките – претрупани с работа. Българска работа... Абе то че ще се мре, ама току здраве да е. Това е друга мисъл на българския песимистично-оптимистичен светоглед, която трудно може да бъде разбрана от чужденец. Много умни глави са си блъскали главите над това чудо, наречено българска народопсихология. Като Иван Хаджийски, който въпреки че загива млад на фронта, много добре ни е намерил дамара на нас, българите, в своята „Оптимистична теория за българския народ“. Трудничко ще е за преводачите да намерят еквивалент и за „Г.з глава затрива“, а пък тази наша поговорка е особено актуална за някои български политици, които сега няма да споменаваме по име. Но да се върнем на началото... съсипаха я тази държава. Кой я съсипа, бе синковци? Ние сами си съсипахме държавата. Щом в чужбина работим като японци и спазваме правилата като германци, значи и у нас можем да правим така. И да си подредим държавицата. Ама не искаме, не искаме. Защо ли? Може би защото все се стремим и вълкът да е сит, и агнето цяло... А ние да сме някъде на топличко.", "date": "2019.11.15", "title": "Съсипаха я тази държава"}
{"url": "https://www.monitor.bg:443/bg/a/view/doc-atanas-mangyrov-ima-opasnost-roditeli-masovo-da-prestanat-da-vaksinirat-decata-si-180837", "text": "Трябва да се страхуваме повече от заболявания заради липса на имунизация, а не от страничните й ефекти, казва в интервю за \"Монитор\" завеждащият детското отделение към Инфекциозна болница „Проф. Ив. Киров” - София - Знаете, че по принцип решения на съда не се коментират. Предполагам, че от юридическа гледна точка е издържано, защото едва ли щеше да бъде взето, ако имаше някакви противоречия. Но от медицинска гледна точка ще създаде много проблеми. Има опасност масово родители да престанат да ваксинират децата си и така в градините неимунизираните ще са много повече. Затова и опасността от появата на различни заболявания ще е още по-голяма. Не можем да отречем, че и сега някои от децата се водят, че имат имунизации, само на хартия, защото има наредба, според която неваксинирани не може да посещават ясла и градина. - Всъщност най-вероятно решението на съда се основава на това, че според закона е право на децата да посещават учебни заведения. И вероятно този аргумент взема превес, защото другото изискване е упоменато само в наредба. - Има риск да се разболеят. Колкото по-голям брой неваксинирани деца има в една група, толкова по-голяма е възможността да се появи някакво ваксинопредотвратимо заболяване - морбили, хепатит, коклюш, заушки и др. Също така има вероятност да се разболеят и тези, които са били имунизирани, но ваксината не е имала ефект. Все пак ваксините нямат ефективност на 100%. - Много рядко. Когато беше голямата епидемия от морбили през 2009 - 2010 година, в някои места до 70% от ваксинираните се бяха заразили, но се оказа, че са имунизирани само по документи. Все пак шансът ваксиниран човек да се разболее е много малък. Тези, които не могат да се имунизират по медицински показания, са изложени на риск. Затова смятам, че това решение ще доведе до своеволия от страна на родители. - Виждате, че много страни, като Франция и Германия, предприемат законодателни мерки, с които ваксините стават задължителни. Налагат се солидни глоби, ако това изискване не бъде изпълнено. Бих казал, че сме много назад в това отношение. - Така е, но, първо, са ниски и, второ - падат в съда по чисто формални причини. - В никакъв случай. И за мен едно такова изказване се дължи на неинформираност. Бих казал, че хората трябва да се страхуват повече от заболявания заради липса на ваксина, а не от страничните действия на една имунизация. Те са минимални и отшумяват. Другото са измислици, които нямат нищо общо с реалността. - На невежество и псевдоинформираност. Ако случайно някое дете се разболее от нещо, това не означава, че причина са ваксините. Това, което даде тласък на антиваксиналните движения преди години, беше едно проучване, което направи връзка между имунизацията за морбили и случаите на аутизъм. А аутизъм е имало много преди ваксината за морбили. След това имаше стотици изследвания, които отхвърлиха тази връзка, но въпреки това хората продължават да вярват. Но така или иначе, ако някой не иска да се ваксинира, никой не е в състояние да го накара да го стори. Хората са устроени така, че трябва да се сблъскат с реалността, за да осъзнаят колко е сериозен проблемът. - Така е. Наистина все повече хора искат да се имунизират против грип, дори ваксините се изчерпаха отново. Но както казах, насила хубост не става. Само че нека тези, които отказват да имунизират децата си, знаят, че излагат на риск околните. Те носят отговорност и за тяхното здраве. Между другото отец Евгений може да бъде подведен под отговорност, че не полага добра грижа за децата си и че ги излага на опасност. Но това са въпроси, които не бива да решават хората помежду си. Не бива да се наказват лекари, които не имунизират пациентите си, тези въпроси трябва да се решават на ниво държава. Нейната роля е да регулира отношенията между хората, затова трябва да вземе решение дали ваксините са задължителни. И ако е така, да налага строги санкции. - През 2009 година се разболяха 24 000 души, 95% бяха роми, а починаха 24 деца. При епидемията през 2017-а се разболяха няколкостотин деца и едно почина. То беше твърде малко, за да бъде имунизирано, и при тях рискът е най-голям. Една епидемия от морбили протича най-тежко при тях. Когато живеем в общност и някой не си изпълнява ролята, създава опасност за цялото общество. Затова казвам, че тези проблеми трябва да се решават на ниво държава. - Да, причина за това е изключително променливото време - вечер и сутрин е студено, а през деня по-топло. Температурните разлики дават условия за развитието на респираторни заболявания. Грип обаче все още няма. Пикът ще е януари-февруари. - Така е. Те едва ли не се намират само с връзки, но това не е толкова лошо. Досега ваксините винаги оставаха. Но имайте предвид, че тази година има проблем и при самите производители. - Температура, отпадналост, хрема, болки в мускулите и ставите. Отшумяват за около седмица-десет дни. Понякога обаче има наслагване на един вирус върху друг, които имат еднакви симптоми. Доц. Мангъров завършва ВМИ „И. П. Павлов” - Пловдив, през 1982 г. Специалист е по инфекциозни болести от 1988 г. и специалист по детски болести от 1993 г. Научните му интереси са в областта на съвременната рехидратираща терапия при остри чревни инфекции в кърмаческа и ранна детска възраст. На тази тема защитава дисертация през 1991 г.", "date": "2019.11.15", "title": "Доц. Атанас Мангъров: Има опасност родители масово да престанат да ваксинират децата си"}
{"url": "https://www.monitor.bg:443/bg/a/view/50-mln-lv-harchim-ot-kartite-si-na-chernija-petyk-180852", "text": "Поне 50 млн. лв. покупки на стоки на промоция ще платим през банковите си карти на предстоящия „Черен петък“. Причината е непрекъснато нарастващата сума на транзакциите на карти на този ден. За 2017 г. тя е била е почти 29,76 млн. лв, а през 2018-та, на 23 ноември тя достигна 37,27 млн. лв., или с около една четвърт повече, сочи статистиката на системата „Борика“. Миналата година на този ден е отчетен и Те включват не само плащанията с пластиката в магазините, но и харчовете за покупки през Интернет. Очакванията за по-големи суми изхарчени пари за наближаващия „Черен петък“ се подхранват и от факта, че ще се предлагат и доста нови неща. Авиокомпании например са обявили, че ще дават отстъпка до 80% за билети, закупени за пътувания точно на този ден. Освен това някои от големите търговски вериги започнаха промоциите по-рано. От „Техномаркет” пък обявиха целия ноември за месец на промоциите, при които цените могат да бъдат свалени до 50%. Така цената на пералните падна на 500 лв., като могат да се намерят и хладилници за 350 лв. Цената на кафе-машините е вече под 100 лв. В „Кауфланд“ също пуснаха намаления още в средата на месеца, които за дадени продукти са над -50%.Така един 32-инчов LED телевизор струва 189.90 лв. като има и 3 години гаранция. Модерен смартофон пък излиза само 240 лв. Освен това може да се очаква, че точно на 29 ноември Очакванията за по-големи харчове се подкрепят и от някои анкети сред потребителите преди последния петък за предпоследния месец на годината. Една от тях сочи, че средно решилите да пазаруват на промоции на „Черния петък“ са готови да похарчат по около половин бон. Над 50% от участвалите в анкетата, проведена от Асоциацията за защита на потребителите, са заявили мераците си да направят покупки. Най-често покупките ще се правят в търговските центрове и онлайн магазините. Най-търсени ще бъдат дрехите, следвани от електрониката и обувките. От потребителските организации припомнят, че търговците нямат право да ограничават нито едно законово право на потребителите само защото става дума за продажба и покупка на стоки с намаление. Имате право на Можете да върнете онлайн покупката до 14 дни. Стоката може да се тества, освен ако няма някакви съображения, напр. хигиенни. Ако се чувстваме несигурни, попитайте консултантите има ли условия, при които важи намалението, и ако - да, какви са те. Не подхождайте емоционално при вида на съобщение за намаление. Понякога търговците намаляват залежала или не особено привлекателна стока, която не са могли да реализират, с цел да ви привлекат да влезете в магазина и там консултантите да ви продадат от другите артикули на редовни цени. На този ден потребителите трябва да внимават и за фалшивите отстъпки. Затова клиентите трябва да следят отсега цените на продуктите, които искат да закупят, като направят сравнение на продажбите в различните магазини, съветват от потребителските организации. Трябва да се внимава със стоките на кредит, защото накрая потребителят може да се окаже в ръцете на колекторските фирми. Проблеми при пазаруване българите имат не само у нас, но и в чужбина. Свободният пазар ни кара все по-често да купуваме от чужбина, най-често онлайн. Важно е потребителите да не вярват на всичко, което виждат или чуват, без да направят предварително проучване, съветва директорът на Европейския потребителски център (ЕПЦ) Соня Спасова. Сред примерите за спорни ситуации от ЕПЦ открояват проблеми гаранционния срок, неиздадени ваучери за намаление при повторни покупки и откази за ремонт. При миналогодишната кампания потребител поръчва съдомиялна и винтоверт на 23 ноември, но те са доставени месец по-късно, което води притеснение у купувача, че гаранционният срок ще започне да тече преди ползването на стоките. В крайна сметка търговецът уточнява, че гаранционният срок е коригиран спрямо датите на доставка и съответното забавяне. Пример за неизпълнено обещание на търговеца е направена поръчка от наш сънародник за над 630 евро за обувки и спортни стоки от сайт, регистриран във Великобритания. Обещанието е, че за всеки 60 евро поръчка ще бъде получен ваучер за стойност 10 евро. Търговецът обаче не дава обещания ваучер от 100 евро. След намесата на нашата мрежа ваучерът е изпратен по мейл на потребителя, сподели решението Спасова. ЕПЦ оказва съдействие и при отказ за ремонт на потребител, поръчал обувки за над 300 лв. от сайт в Полша. След месец едната обувка започна да се разлепва, а потребителят ги изпраща за поправка към търговеца. От фирмата му отказват ремонт, защото обувките (които иначе са зимни) видимо били намокрени. След намесата на ЕПЦ България и колегите от ЕПЦ Полша обувките са залепени.", "date": "2019.11.15", "title": "50 млн. лв. харчим от картите си на „Черния петък“(ТЕМАТА)"}
{"url": "https://www.monitor.bg:443/bg/a/view/16-godishen-strelja-v-gimnazija-na-vryh-rojdenija-si-den-video-180865", "text": "Няколко души бяха ранени в стрелба в гимназия в Санта Кларита в района на Лос Анджелис в Калифорния, предадоха световните агенции. Нападателят е 16-годишен, а в деня на стрелбата е имал рожден ден. Хора, познавали 16-годишното момче, което стреля срещу свои съученици в четвъртък в гимназия северно от Лос Анджелис, го описват като кротко и умно дете, от което никога не биха очаквали подобно нещо, информира Асошиейтед прес. Властите опитват да установят причините за стрелбата в гимназия \"Согъс\" в Санта Кларита, при която загинаха 16-годишно момиче и 14-годишно момче. Две момичета на 14 и 15 г. са ранени, както и още едно момче на 14 години, уточнява Ройтерс. Момчето, което е стреляло, е на 16 години, като в деня на стрелбата е имало рожден ден, предава БТА. Властите съобщиха, че в профила му в Инстаграм вчера сутринта е имало публикация, която гласяла: \"Согъс, забавлявай се в училище утре\". По-късно съобщението е било изтрито. Властите съобщиха, че 16-годишният нападател е извадил пистолет 45-и калибър от раницата си и е прострелял петима други ученици, преди да обърне дулото срещу себе си и да се самонарани. Следователите все още не знаят мотивите за престъплението. Момчето е живеело с майка си в Санта Кларита - предградие на Лос Анджелис с около 210 000 жители, известно с добрите си училища, сигурни улици и относително евтини жилища. Бащата на момчето е починал преди две години. През юни 2015 г. бащата е бил арестуван по обвинение в побой над майката. Властите разпитват жената в търсене на причините за нападението. Съсед и негови съученици го описват като кротко и умно момче, малко интровертно, но открито с по-близките си приятели. Негова съученичка каза, че той не е бил тормозен в училище, имал е приятелка и е бил активен член на местната бойскаутска организация. Нападателят е приет в болница, след като се е прострелял. Стрелбата в гимназията в Санта Кларита е поне 85-ият инцидент с огнестрелно оръжие на територията на училище в САЩ тази година, отбелязва Ройтерс.", "date": "2019.11.15", "title": "16-годишен стреля в гимназия на връх рождения си ден (ВИДЕО)"}
{"url": "https://www.monitor.bg:443/bg/a/view/chudjat-se-kakvo-da-pravjat-s-plenenite-glavorezi-ot-isljamska-dyrjava-180864", "text": "Държавите от коалицията за борба с \"Ислямска държава\" имат сериозни разногласия по въпроса каква да бъде съдбата на заловените джихадисти, съобщават информационните агенции. Външните министри на около 30 държави от коалицията се събраха на среща във Вашингтон в четвъртък, за да обсъдят следващите стъпки срещу джихадистката групировка, след като Турция предприе военна операция в Североизточна Сирия миналия месец, а САЩ обявиха намаляване на присъствието си в зоната. \"Ислямска държава\" (ИД) загуби почти всичките си територии в Сирия, а американските сили убиха лидера й миналия месец. Въпреки това групировката продължава да бъде смятана за глобална заплаха, отбелязва Ройтерс. Въпросът какво да се прави с около 10 000 бойци на ИД, задържани в Североизточна Сирия, както и техните семейства, е сред основните грижи на коалицията. \"Никой не трябва да очаква САЩ или някой друг да реши проблема\", заяви американският координатор за борбата с тероризма Нейтън Сейлс, цитиран от Ройтерс. Вашингтон иска бойците да бъдат изпратени обратно в родните си държави, където да бъдат съдени или рехабилитирани. Европа не иска да съди бойците на ИД на своя територия, като изтъква като причина трудностите в събирането на доказателства, опасенията за обществено недоволство и рискът от терористични нападения на европейска земя. \"Тези бойци остават сериозна заплаха\", каза Нейтън Сейлс и призна, че има различни мнения за това кой е най-добрият начин за решаване на проблема. Сейлс предупреди, че относително стабилната ситуация с чуждестранните бойци в Сирия, държани в затвори, охранявани от съюзниците на САЩ - сирийските кюрди, може да не продължи дълго. \"Всички знаем, че ситуацията в Сирия може да се промени за един миг\", каза той. Американският държавен секретар Майк Помпейо откри срещата с призив към страните да приемат обратно хилядите чуждестранни бойци, задържани в Ирак и Сирия. Помпейо увери, че САЩ ще продължат да предвождат коалицията срещу ИД. По думите му убийствата на лидера на ИД Абу Бакр ал Багдади и неговия заместник показват, че няма вакуум в американското предводителство. Помпейо каза, че коалицията трябва да се съсредоточи и върху присъствието на \"Ислямска държава\" в региона на Сахел и Западна Африка, информира ДПА. Френският външен министър Жан-Ив Льо Дриан повтори позицията на Париж, че бойците трябва да бъдат изправени пред правосъдието възможно най-близо до престъпленията, които са извършили, тоест да не бъдат връщани в родните си страни, посочва Ройтерс. Турция започна да депортира тази седмица задържани от турските сили джихадисти в родните им държави.", "date": "2019.11.15", "title": "Чудят се какво да правят с пленените главорези от \"Ислямска държава\""}
{"url": "https://www.monitor.bg:443/bg/a/view/publikuvaha-zapisi-ot-razgovori-na-separatistite-v-ukrajna-upravljavali-sa-gi-ot-moskva-180866", "text": "Международното разследване на свалянето на малайзийски пътнически самолет в Източна Украйна през 2014 г. разпространи прехванати телефонни разговори между висш сътрудник на руския президент Путин и проруски бунтовници, обвинявани за трагедията. Комуникацията е водена по кодирани телефони, предоставени от руските служби за сигурност. Контактите са се активизирали преди трагедията, отнела живота на 298 души. Двама лидери на самопровъзгласилата се Донецка народна република са говорили със съветника в Кремъл Владислав Сурков и със Сергей Аксьонов, назначеният от Русия лидер на анексирания Крим. Москва заяви, че автентичността на разговорите не може да се потвърди и постави разкритията в контекста на \"вълната от фалшиви новини\" по случая. Разследващият екип публикува и цяла серия телефонни номера и призова свидетели да посочат участниците в разговорите. Разследващият екип търси свидетели, които да дадат информация кой е контролирал бунтовническото ръководство в Донецк и е наредил разполагането на комплекс Бук. Разбира се, интересуваме се и от екипа, обслужвал комплекса, казва Дейвид Нелсън, участник в разследването. Индикациите за тесни връзки между руски правителствени представители и ръководството на Донецката народна република повдигат въпроса за възможно участие в разполагането на комплекса Бук, свалил полет МН17. Комплексът Бук е от 53 Противовъздушна бригада, руска военна част от Курск, твърди Анди Крайг, следовател от Холандия.", "date": "2019.11.15", "title": "Публикуваха записи от разговори на сепаратистите в Украйна – управлявали са ги от Москва "}
{"url": "https://www.monitor.bg:443/bg/a/view/desislava-bjah-v-sledrodilna-depresija-180844", "text": "Поп-фолк дивата Десислава даде първото си интервю, след раждането на втория си син Борис. Оказа се, че певицата е странила от медийното пространство, защото е била в следродилна депресия. Това призна самата тя пред Планета тв. ”След като родих Борис, имах известно време следродилна депресия, която уж трябваше да отмине по-бързо, но не ме пусна толкова бързо. Чак сега от един-два месеца идва периодът, в който сякаш възкръсвам за ново начало. Преди Но сега вече назрява момента да променя това. Въпреки че не съм спирала да ходя по участия, но не бях на сто процента в кондиция. От известно време имам желание и за някакви диети, защото доста се борих с килограмите и те ме надвиваха винаги и не успявах да намеря тази воля. Напоследък намерих сили да започна да правя някакви неща за себе си”, сподели изпълнителката на „Много съм добра“. Десислава каза още, че често е отсъствала през детството на първородната си рожба Майки и не иска да допуска това с Борис. „Когато съобщих на Майки, че съм бременна и че ще има братче, той много се зарадва в първия момент и в следващия се разплака и ми каза: Аз се разплаках заедно с него.“, изповяда се тя. Междувременно чаровното миньонче работи по два нови проекта, единият от които съвсем скоро ще види бял свят.", "date": "2019.11.15", "title": "Десислава: Бях в следродилна депресия"}
