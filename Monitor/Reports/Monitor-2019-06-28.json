{"url": "https://www.monitor.bg/bg/a/view/porojat-ne-izplashi-fenovete-na-hills-of-rock-snimki-169198", "text": "С проливен дъжд, светкавици и гръмотевици започна дългоочакваният за всички рокаджии тридневен фест Hills of Rock 2019. В Пловдив се стекоха най-върлите почитатели на този вид музика. Те пристигнаха от всички точки на страната. Народът бе мокър до кости, но не се отказва от вълнуващото рок приключение. По-късно, когато дъждът спря и слънчевите лъчи опитаха да пробият облаците, пред входа се оказаха хиляди хора.", "date": "2019.06.28", "title": "Пороят не изплаши феновете на Hills of Rock (СНИМКИ)"}
{"url": "https://www.monitor.bg/bg/a/view/zaslujavame-li-nashite-ucheni-169182", "text": "Българските учени са недооценени. И това е неоспорим факт, колкото и някой да се опитва да доказва обратното. „Какво? БАН-ските старци ли? Че те ходят ли на работа?“, възкликват някои. И са прави, но само наполовина. В БАН действително работят хора на средна възраст 50 години. В някои институти учените действително не ходят всеки ден да се разписват в присъствената книга. Това обаче не означава, че не работят. Защото, за сведение на несведущите, ученият е от тази рядка порода, която винаги работи и надгражда себе си – обогатява своите научни познания, чете в библиотеката, участва в семинари и научни конгреси. За разлика от чиновника, ученият работи с ума си дори когато пътува в трамвая. Българският учен обаче, макар и да има разработки на световно ниво, остава незабележим и приравнен в очите на обществото до нивото на канцеларска мишка. Причината е, че неговите открития са слабо огласени в публичното пространство. За тях не се говори и не се пише седмици наред, както това се прави в редица други държави. За тях най-много се дава една пресконференция и с това се свършва „популяризирането“ на откритието. А както е известно, за да има инвестиции и привеждане в практиката на една новост, е необходимо да бъде ангажирано вниманието на бизнеса, който е резонният инвеститор във всяко научно откритие и разработка. В България за съжаление все още учените не са свикнали да търсят спонсори и в това, оказва се, е бедата на българската наука.  Въпросният тест дава резултати за часове, за тях не се чака седмица. Би могъл да си го направи всеки родител на морето, когато детето му се оплаче от болки в коремчето. За да бъде обаче един вид легализиран е необходимо той да бъде припознат от обществото. Това означава още няколко европейски лаборатории да направят изпитванията и да потвърдят резултатите, а след това за внедряването му да има интерес от страна на бизнеса. Процесът е твърде дълъг. Напълно възможно е да минат две, че и повече години, докато разработката бъде призната и може да започне производството й. Възможен е обаче и обратният процес, бизнесът да не се заинтересува. В такива случаи авторът обикновено продава патента в чужбина, а на някои тук им остава само да подсмърчат след време, че са изпуснали златната рибка, от която добре биха печелили, ако бяха инвестирали навреме в нея. Такъв е пътят на българските открития. Не смятате ли, че е време собствениците на производства да се заинтересуват не само от печалбите, но и от българската наука? Тя само може да удвои приходите им.", "date": "2019.06.28", "title": "Заслужаваме ли нашите учени?   "}
{"url": "https://www.monitor.bg/bg/a/view/emil-stojchev-artistyt-trjabva-da-byde-svoboden-169193", "text": "Полезно е от време на време да те удари една дъска по главата, за да се стреснеш, казва художникът в интервю за \"Монитор\" - Мисля, че винаги съм искал да бъда т ва, което съм. Някъде на 14-15 години направих първите си опити. Сега, като ги гледам, никак не са били лоши.  - В моя род има хора, които са били зографи. Така са ги наричали едно време. От там тръгва нишката. Моите родители са ми говорили много за тях. Но не съм много сигурен дали това е била първата искра. Просто исках да покажа това, което имам в себе си. - Понякога идва отвътре, друг път малко го насилвам. Не всичко е само вдъхновение. Навремето кандидатствах в Художествената академия, но не ме приеха. Баща ми ме посъветва да не чукам втори път на тази врата, за да не се унижавам. Много хора, които харесвам, са минали без академия – Рембранд, Гоя, Верди. Цялото модерно изкуство във Франция е извън нея. Тя създава известни стандарти и принципи. А аз още от малък бях малко по-встрани. - Работил съм за кратко като театрален художник. Просто трябваше да изкарвам някакви пари. Но видях, че това не е за мен и бързо напуснах. - В никакъв случай не се възприемам така. Моята задача е да правя това, което ми подсказва съдбата. Дали ме познават и признават или не, няма значение. Така съм свободен. Не съм ограничен от славата. Артистът трябва да бъде свободен. Ако стане сноб, с него е свършено.  - Нямам такъв спомен. Навремето Съюзът на българските художници определяше кой да участва в изложбите. Никога не са отхвърляли моя работа. Първото ми явяване пред публика беше през 1962 и не беше много успешно. Но не се оплаквам. Всеки има перипетии в живота си. Мисля, че даже е полезно от време на време да му ударят една дъска по главата, за да се стресне. Не всички ме харесваха. Правех неща, които бяха извън нормите. Това беше моят си свят. Аз харесвам това, което правя, и то ми стига. - Това е сложна технология и ми се струва, че словото не може да я обясни. Понякога нещо се появява в най-дребни житейски образи. Минава време и пак започва да ми бърбори, не ме оставя на мира. Когато човек се изправи пред празното платно, това е много сюблимен момент. Защото там няма нищо, а трябва да направиш нещо. Все още не знам как става това и бих искал да науча. Всъщност не, по-добре да не знам. Ще се получи отъпкан път, а аз предпочитам да вървя по по-неизвестни места. Има един момент, в който усещаш, че нещо ще стане. Тогава започва изграждането на композицията, перспективата, цветовете, на онази магия, която се казва живопис. Картина ала Стойчев.  - Не можем вечно да стоим в етюда. Не бива да се ръководим от това какво мисли публиката. Уважавам я, но понякога тя прекалява. Изкуството е такава област, в която човек трябва да е малко подготвен, преди да пристъпи към нея. Когато отивам на концерт, винаги правя справка какво ще слушам. Като цяло публиката винаги е готова да говори за политика и за картини. Но не и за хирургия, например, защото там нещата стоят по друг начин. Аз съм приел, разбира се, тази условност. Всеки е свободен, но при условие, че уважава и моята свобода, и моето мнение. Публиката е виновна за много драми, дори за много смърти на творци.  - И на двете места. Поне такава е хилядолетната традиция. Художникът мечтае картините му да отидат в музея, но е хубаво да има и хора, които го ценят, имат личен контакт с него. Колекционерите вършат много благородна работа. Без тях художниците трудно ще оцелеят.  - Това е като да гледаш една хубава ябълка през стъкло – без да можеш да я докоснеш, без да можеш да усетиш аромата й. В музея човек има непосредствена възможност да усети движението на четката, ако е специалист, ще види и някои дефекти. Аз предпочитам да ходя в музей. Хиляди пъти съм бил в Лувъра. Нищо не може да замени живия контакт с картината. - Отнасям се с голямо уважение към труда на художника, защото знам, че той влага всичко, без да е сигурен какво ще се получи – може да е кръгла нула, може да е нещо добро. Това е един човешки подвиг. А и кой казва кое е шедьовър, кое не е? При артиста е нормално да има извисяване, падение. Това е част от работата. Като гледам някои от по-ранните ми работи, се чудя как съм успял да ги направя. Моята система е много разпознаваема. Аз съм единственият европейски художник, който започна да прави фантастичен реализъм още през 60-те години на миналия век. Мисля, че пътят е добър.  - Разбира се, че искам да кажа нещо. Всяка картина си има определено послание. Не се смятам за мъдрец, около когото хората да се въртят и да го изследват. Аз си гледам моята работа и знам, че я върша много добре. За мен това е изключително важно. Дали ме харесват или не, няма значение. Всеки има право на избор.  - Никога не се ядосвам. Освен мисловна, рисуването е и емоционална дейност. За мен картината е добра, когато я чувам какви послания ми предава и когато тя чува моите. Това е един малко странен взаимен диалог. Словото не може да обясни една картина. Човек може да каже това е синьо, това е зелено, тук има маса, стол. Но магията на една картина е в нейната тайна.  - Изобщо не ме вълнува. Аз обичам да вървя по улицата с наведена глава. По-близо до земята се чувствам много добре. Не съм скромен, не ме разбирайте погрешно. Знам кой съм и какво представлявам, но това не ми виси на ухото. Освен това съм много амбициозен, докато не осъществя идеята си, никога не я оставям.    Емил Стойчев е роден на 26 юни 1935 г. в София. От 1991 г. живее и работи в Париж Той е единственият български художник, който представя Източна Европа в каталога на аукционна къща „Друо”. През 90-те години Жак Ширак, кмет на Париж по това време, го кани да направи изложба в двореца Багател -Творчеството му, характерно със самобитния си модернизъм, е сравнявано с това на Пикасо, Гоя, Танги, Миро През април 2010 г. става почетен доктор на Националната художествена академия на България, макар да не я е завършил Със свои работи е участвал в много изложби в България, Франция, Германия, Белгия, Япония, САЩ. Негови картини са притежание на известни галерии и частни колекционери в Европа, Америка и Азия", "date": "2019.06.28", "title": "Емил Стойчев: Артистът трябва да бъде свободен"}
{"url": "https://www.monitor.bg/bg/a/view/nemski-vestnik-dava-5000-evro-za-naj-jaka-razhlajdashta-snimka-169203", "text": "Германският булеварден колос в. „Билд“ пусна игра за онези, които не мислят за друго в жегата, а се чудят как да се разхладят и да споделят тази си страст с останалите.  Обикновено това се случва съвсем по навик – в социалните мрежи. Сега вече от целия този мрежов ексхибиционизъм може да се спечели. Във връзка с невероятните жеги в Германия „Билд“ дава 5000 евро на онзи, който прати най-страхотната снимка, демонстрираща разхлаждане. Втората награда е 3000 евро, а третото място ще се задоволи с 1000 евро (а и това не е малко). Снимките трябва да бъдат изпратени на 1414@bild.de. Участващите трябва да напишат името си, възрастта, професията и местожителството. Телефонният номер също е задължителен (за обратна връзка).", "date": "2019.06.28", "title": "Немски вестник дава 5000 евро за най-яка разхлаждаща снимка"}
{"url": "https://www.monitor.bg/bg/a/view/objaviha-naomi-kembyl-za-modna-ikona-169192", "text": "Легендарната Наоми Кембъл беше обявена за модна икона на събитие в хотел \"Риц\" в Лондон. Титлата е признание за изключителния принос към модната индустрия, както и за филантропската дейност на световноизвестната манекенка. 42-годишната красавица, наричана Черната пантера, ще бъде почетена на 2 декември на церемонията по връчването на Британските модни награди. Тя символизира еманципацията на жените, борбеността и обаятелността\", изтъкна директорката на Британския моден съвет Каролайн Ръш. Наоми на свой ред заяви, че е развълнувана от оказаната й чест. Колкото до корените й - супермоделът сподели, че заради международната й кариера хората често забравят, че тя е дъщеря на Брикстън, Южен Лондон. Кембъл освен това оповести, че учредената от нея през 2005 г. фондация Fashion for Relief ще организира благотворително дефиле през септември в рамките на Лондонската седмица на модата. Наоми Кембъл вече организирала подобни прояви за подпомагане на жертвите на урагана Катрина, опустошителното земетресение и последвалите вълни цунами в Япония и земетресението в Хаити.", "date": "2019.06.28", "title": "Обявиха Наоми Кембъл за модна икона"}
{"url": "https://www.monitor.bg/bg/a/view/adski-parazit-tormozi-obitatelite-na-okeana-169180", "text": "Особено зловещи подробности, свързани с rhizocephala – вид ракообразно същество, което няма нищо общо с представите ви за този тип организми и има навика да паразитира върху раци по начин, който надминава въображението дори и на най-садистичните хорър писатели, разкри RR Helm от Deep Sea News, пише io9, цитирана от „Блиц“. „Представете си, че сте рак – пише RR Helm. – За да е пълен ефектът, нека е мъжки. Мотаете се по крайбрежната ивица. Топлите слънчеви лъчи галят гърба ви, хладната вода допира хрилете ви. Достигнали сте прилично големи размери, избегнали сте опасностите на младостта. Животът е прекрасен. Днес обаче започвате да се чувствате странно – почти майчински – сякаш нещо у вас расте. Всъщност – наистина расте. Неговите корени пълзят през тъканта ви, през червата, през мозъка. Това е rhizocephala и много скоро тя ще ви превземе. Вашият нов мъчител е член на едни от най-странните групи, известни на човечеството. Зрялото женско тяло на садистичната твар е усукано и деформирано. То не прилича по какъвто и да било начин да неговите родственици, живеещи по скалите край брега. Женската е изгубила твърдата си черупка. Няма дори крака и очи. Трансформирала се е в жълти корени и гъвкави и засукани влакънца, които израстват бавно като черен хумус през тъканите ви. Някога обаче тя е изглеждала нормално – когато е била млада. По това време е приличала на нормална ракообразна ларва – едва няколко милиметра дълга. С една ужасна разлика – нейното младо тяло разполага със своеобразна игла, излизаща от черупката й. Когато ви открива, тя забива тялото си у вас досущ като подкожна инжекция и ви инжектира със собствените си клетки. Това, което е останало от нея, расте и се разпростира в системата ви като тумор. Вие вече не растете. Нейните нишковидни пипала консумират допълнителната ви енергия.“ Вярвайте ни, по-нататък става дори по-зле. Целият материал можете да прочетете в Deep Sea News.", "date": "2019.06.28", "title": "Адски паразит тормози обитателите на Океана"}
{"url": "https://www.monitor.bg/bg/a/view/s-promjana-v-zakona-20-finansov-stimul-za-filmovite-producenti-169195", "text": "Филмовите продуценти ще могат да се възползват от финансов в стимул в размер на 20 на сто от изразходените в България средства, научи „Монитор“ от хора в средите, участвали в обсъждането на промяната в закона за филмовата индустрия (ЗФИ). За това, че се очаква този механизъм вероятно ще бъде въведен и в родното законодателство, съобщи и изпълнителният директор на „Ню Бояна“ Ярив Лернер, който обясни, че е сформирана работна група, която да въведе необходимите за това изменения. Твърдението, че филмовите продуценти ще могат да се ползват с финансов стимул, бе потвърдено и от заместник-министъра на културата Румен Димитров по време на второто обсъждане на Стратегията за развитие на българската култура в периода 2019 – 2029 г., което се проведе в средата на месеца. Тогава той обясни, че текстът на Закона за изменение и допълнение на ЗФИ следва да бъде готов до няколко седмици. Очакванията са, че финансовият стимул ще благоприятства предимно реализирането на филмови заглавия, продуцирани от чуждестранни компании – практика, която е вече установена в повечето страни от региона. Сред тях са Унгария, Чехия, Словакия, Хърватия, Полша и Естония, като въпросният процент в тях варира между 20 и 30 на сто. Северната ни съседка Румъния също наскоро обяви въвеждането на подобен механизъм, като процентът на възвращаемост на средствата там стига до 35 на сто, съобщи още пред „Монитор“ Лернер. „24 от страните в Европейския съюз са въвели подобни стимули. Истината е, че българското кино не е в изключително здраве. Борбата е да сме конкурентноспособни и да се равним по процент с близките нам страни“, коментира още миналата есен Краси Ванков, председател на Асоциацията на филмовите и телевизионните продуценти. По думите му, това е битка, която АФТП води от поне седем години. Общо 4 786 500 лв пък отидоха „по сметката“ на българските продуценти след края на първата сесия на Националния филмов център. Общо девет заглавия ще получат финансова инжекция, като сред тях са два високобюджетни, три нискобюджетни ленти, един дебют и три късометражни продукции. В допълнение ще бъдат подкрепени още шест миноритарни копродукции – 4 игрални и 2 документални. Броят на кандидатствалите филми бе 72. „Кралство Чамла“ на режисьора Виктор Божинов и „Майка“ на Зорница София са високобюджетните продукции, които ще си разделят общата сума от 1 милион и 877 хиляди лева. При заглавията, за които НФЦ отпуска до 600 бона, са „Голата истина за група „Жигули“ (реж. Виктор Божинов), „Безветрие“ (реж. Павел Веснаков) и „Триумф“ (реж. Кристина Грозева и Петър Вълчанов). Те ще получат средно по 420 хиляди лева. Магдалена Илиева и филмът й „Пакет вечност“ ще получи същата сума. Избраните къси заглавия ще си разделят 150 бона, а в допълнение на това селектираните за субсидия проекти в развитие ще получат общо 180 хил. лв. Междувременно редица режисьори останаха недоволни от така направения избор от комисията на НФЦ, чийто председател е актрисата Деси Бакърджиева. Има несъответствие в дадените оценки за предишен опит между вече познати с творчеството си в игралното кино имена и кинодейци, които сега правят първите си стъпки в сферата, казаха за „Монитор“ участници в сесията. Така по-неопитните режисьори получават по-висока оценка в този аспект от авторите с по над 5 реализирани заглавия. Според разпоредбите на ЗФИ за въпросния критерий проектите, които кандидатстват за държавна субсидия, се оценяват съобразно професионалния опит на продуцента и режисьора, признанието на техни предишни произведения от зрителите, на международни фестивали и номинации на професионални сдружения и организации. Във връзка с това и подозрение за наличие на конфликт на интереси между представители на комисията и част от кинодейците, спечелили финансиране от първата сесия, вече няколко режисьора са отправили писма към Националния филмов център и Министерството на културата. Това не е първият път, в който режисьори остават недоволни от решенията на комисията. Пред студенти наскоро и Ники Илиев, който досега не е получавал държавно финансиране за филмите си, обясни, че при един и същи сценарий – веднъж подписан от него, веднъж от друго лице, е бил класиран на коренно различни позиции. Първият път е бил оценен с най-малко точки от всички кандидатстващи, при втория опит (с чуждото име) сценарият му е бил одобрен за финансиране. Режисьорът уточни, че ситуацията се е случила преди години, а заради различни проблеми до получаването на субсидията така и не се е стигнало. Неясен остава и въпросът дали телевизионното съдържание ще получи в бъдеще опция за държавно финансиране от НФЦ. „Телевизията ежедневно достига до много по-широк кръг лица отколкото киното, като по този начин реално дава много по-голяма възможност за достъп до културни продукти и е в по-добра позиция да изпълни функцията на културния продукт. Липсата на възможност за държавно финансиране за тв съдържание не отчита обстоятелството, че телевизиите са най-големите производители на български аудио-визуални произведения“, гласи част от становище по темата на Асоциацията на българските радио- и телевизионни оператори (АБРО). Въпросът бе повдигнат от техен представител отново и по време на второто обсъждане на културната стратегия за следващото десетилетие, но окончателният отговор ще може да бъде видян при излизането на официалния текст на промените в закона. Цялото българско филмово творчество да бъде събрано на едно място онлайн. Това е една от идеите, заложени в проекта на Стратегията за развитие на българската култура в периода 2019 – 2029 г. Създаването на интернет базирана стрийминг платформа – по подобие на Netflix, HBO Go и др., е с цел поощряване на разпространението на родните заглавия. Предполага се, че в нея ще бъдат включени както вечните ни класики като „Оркестър без име“, „Момчето си отива“, „Опасен чар“, „С деца на море“ и др., така и лентите, представители на новата вълна на българското кино като „Мисия Лондон“, „Чужденецът“, „11А“, „Възвишение“, „Посоки“, „Вездесъщият“ и т.н. Реализирането на стрийминг платформа не е нова идея в средите. Подобен ход, смятат режисьори, сред които и Виктор Божинов, би могъл да помогне в борбата с пиратството на филми. Пред „Монитор“ авторът на „Възвишение“ разкри, че няколко интернет базирани платформи вече проявяват интерес към даването на един покрив над всички родни продукции. Той разкри, че след разговор с админите на YouTube канал, публикуващ цели наши заглавия, станало ясно, че българинът всъщност е склонен да заплаща за филмите родно производство. Проблемът се криел в липсата на достъп до тях, след като отпаднат от програмата на киносалоните из страната. Да се раздели киносалонът на първа, бизнес и икономична класа по подобие на самолетите – това предложение бе дадено по време на ежегодното търговско изложение на залите в Европа, което се проведе в Барселона преди дни. Във форума участваха близо 100 компании с изградени салони на Стария континент. Българско присъствие обаче липсваше. „Европа е лаборатория за това какво ще се случи по целия свят“, категоричен бе изпълнителният директор на Webedia Movies Pro (компания, служеща като посредник между зрители, продуценти, разпространители и киносалони) Джулиен Марсел. Идеята за въвеждането на класи бе дадена във връзка с опитите на индустрията да запази позициите си на фона на набиращия все по-голяма популярност стрийминг. Разделението ще представлява въвеждането на допълнителни екстри за част от салона, където за да седнат, зрителите ще трябва да заплатят малко по-скъп билет. Какво точно означава „по-скъп“ пропуск, има ли бъдеще подобна идея в Европа и кога най-рано би било възможно реализирането на предложението все още не е ясно.", "date": "2019.06.28", "title": "С промяна в закона: 20% финансов стимул за филмовите продуценти (ТЕМАТА)"}
{"url": "https://www.monitor.bg/bg/a/view/vseki-5-i-mlad-bylgarin-nito-uchi-nito-raboti-169197", "text": "Около 21 процента от младите българи на възраст 20-34 години нито учат, нито работят, показват данни на Евростат за трудовата активност на тази възрастова категория в ЕС през 2018 г. Средният показател на младите хора (20-34 г.) в ЕС, които нито учат, нито работят, е 16,5 процента или приблизително 15 милиона жители на Евросъюза, които де факто са били в активна трудова възраст през 2018 г. Според данни на НСИ младите българи на възраст 20-34 г. са около 1,2 милиона, което означава, че приблизително 250 хиляди наши сънародници (или почти всеки пети млад българин) са били демотивирани както да учат и да се образоват, така и да работят през миналата година. Според неотдавнашно проучване по темата - повече от половината от демотивираните сънародници на възраст 20-34 години, или 56 на сто, са били българи, а една трета са били роми. Голяма част от нито работещите, нито учещите млади българи са живеели най-вече по селата, често са били в областните градове и най-малко - в столицата. Най-висока степен на демотивация е била регистрирана сред младите българи с ниско образование - 60 на сто от тях, или близо две трети нито са учили, нито са работили. Около една трета от демотивираните българи са били със средно образование и едва 10 процента - с висше образование. Освен това мнозинството от тези неработещи млади българи или около 70 процента са нямали личен месечен доход. Около 13 процента са имали някакви доходи, най-вече като са вземали пари от сивата икономика, а други - чрез ренти или доходи от чужбина. Броят на неработещите българки в тази възрастова категория е значително по-висок от броя на мъжете, като съотношението е почти 2:1, тоест на две неработещи млади българки се е падал 1 неработещ българин на възраст 20-34 г. Около 1 от 6 млади европейци или 16,5 процента от младите хора в ЕС на възраст 20-34 г. не са били нито на работа, нито в сферата на образованието и обучението в Евросъюза през м.г., което съответства на приблизително 15 милиона млади хора, показват данните на Евростат. Най-висок е бил делът на младите хора, които нито учат, нито работят в Италия - близо 30 процента, или всеки трети млад италианец на тази възраст. На втора позиция по демотивираност са били младите хора в Гърция - 27 процента от тях не са се занимавали с нищо. На трета позиция е България - 21 процента демотивирани млади хора. На четвърта позиция са били младежите в Румъния и Словакия - по 20 на сто. На пета - младежите в Хърватия - 19 на сто.", "date": "2019.06.28", "title": "Всеки 5-и млад българин нито учи, нито работи"}
{"url": "https://www.monitor.bg/bg/a/view/sedmichen-horoskop-za-29-uni-5-uli-169201", "text": "Очертават се тежки дни за вас. Предстои новолуние придружено със слънчево затъмнение в знака на нехармоничния ви Рак, което ще засегне болезнено родените във втората декада. На 29-и не се включвайте в съвместни инициативи. Където се съберат много хора ще има само много шум за нищо. Споровете изместват настрани важните неща. 30-и и 1-и ще са най-успешните ви и силни дни за периода. Важното насрочете за тогава. Неделният ден носи късмет при пътувания и съвместни инициативи. Всичко предприето ще тръгне като по вода. На 1-и е добре да се уреждат имотни дела, да се купи и продаде имот. Всичко предприето ще има успех. Подайте документи и свършете важното за седмицата. На 2-и тъмните сили се активмизират. Често при слънчеви затъмнения се затъмнянава нечие величие, падат някъде главите на шефския състав, смеят се провителства, предава се щафетата доброволно или с протести. Нищо важно не предприемайте и на 3-и когато е време за размисъл и преоценка. В този ден ще се събудите с усещане къде и при кого ви е мястото и как трябва да постъпите в дадена ситуация. На 4-и пасивният човек ще претърпи поражение. Водете преговори, борете се за личния си интерес, сключете нови договори, уговорете сделки. На 5-и не се препоръчва съвместна работа. Сам работи, сам си брой и инвестирай спечеленото. 29-и е денят на грубият материализъм. Никой не е склонен да отстъпва от позициите си. Желателно е да се консултирате със специалист в съответната област, за да запазите и наложите позициите си. Очертава се и разнобой в семейството, всеки дърпа чергата към себе си, за нищо няма да се разберете. 30-и ще ви даде възможност да обедините сили, позиции и капитали в името на една обща цел. Чудесно е да се водят преговори, да се тръгне в нова посока, да се подпишат нови договори, да се уговорят сделки и поръчки. Ден за пътувания, за опознаване на света и нещата от друга гледна точка. Желателно е да си върнете дълговете. Ако не успеете това е знак, че скоро не бива да теглите нови заеми. 1-и идва с прозрение за нови печеливши инициативи. 1-и и 30-и юли са най-добрите дни в този месец за покупка на жилище и инвестиция в недвижим имот. На 2-и ни обгръща тъмнината на новолунието, което е придружено със Слънчево затъмнение. Слънцето се свързва с хората стоящи на високи позиции. Нечий пост някъде по света ще бъде застрашен. На семейно ниво, това е знак, че подрастващите пренебрегват родителските ограничения и конфликтите са неизбежни. 3-и е ден за планиране и размисъл. За 4-и се препоръчват активни действия, както за защита, така и за нападение. В петък попадете на фатално влияние и опасно привличане. За събота се очертават спорове където и да отидете. И независимо желанието ви всичко да мине мирно и тихо скандалите са по-вероятни. Въздържайте се от активна дейност и работа с много хора. Добре е да посетите консултант по въпросите, за които нямате нужната компетентност. Сънищата ви от тази сутрин показват колко е голяма горделивоста и самовлюбеноста ви. В неделя правите преоценка и всичко си идва на мясото. Уреждате пътувания, взимате семейните юзди в свои ръце, а на 1-и и професионалните няма да ви се изплъзнат. Имате два дни да решите проблемите, които пряко ви вълнуват на лично и обществено ниво. Луната е в Близнаци на на 30-и и 1-и, а това положение ви осигурява няколко варианта за избор. Ще чувствате подкрепата на видими и невидими покровители. В неделя всеки ход ще е успешен и ще привлича благоприятни случайности и връзки. Добре е в понеделник да направите огледи на терени и да преговаряте за покупка на имот. Ако нещо ви хареса капарирайте го веднага. На 2-и е новолуние със слънчево затъмнение. Тенденцията е нещо да ви засенчи. Бъдете внимателни и не рискувайте излишно. На 3-и проявете щедрост, а не затягане на коланите. На 4-и споровете взимат връх над здравия разум. Помислете за нападение и защита. На 5-и започнете собствен бизнес, не работете в екип. Не се опитвайте в събота да организирате важни за вас, семейството и работата ви събития. Денят ще е белязан с конфликти, с неочаквани спорове дори и за най-дребните неща. Каквото отложите за следващите два дни ще мине на ниво, ще ви донесе късмет и придобивки. В неделя пътувайте, уредете приятелски визити. Чудесно е да сте на морето. Движите се точно към хората и местата, които са важни за бъдещето и личната ви инициатива. За понеделник организирайте брокерски срещи, огледайте имоти и ако нещо ви хареса планирайте сделката за 30-и юли. Това са двата най-благоприятни дни в месеца за покупко-продажба на имоти и жилище. И така стигаме до 2-и, когато ще бъде новолуние във вашия знак придружено със слънчево затъмнение. Бъдете особено внимателни, не рискувайте с нови дейности, срещи и инициативи, не предприемайте нищо съществено и отговорно за бъдещето ви. Здравето е нестабилно, внимавайте с храната, спазвайте диета. Родените в тези дни ще имат повече проблеми и може да загубят важна за тях прозиция в бизнеса и в обществото. Но на 3-и Венера навлиза в Рак и успокоява топката. В този ден ще се събудите с прозрение за полезното и вредното лично за вас. Помислете и на 4-и направете отговорен избор. За 5-и не планирайте съвместни инициативи. Ще попаднете на фатално влияние и привличане. 29-и е критичен ден особено за родените след 11 август. На всички нива вървят разправии, кой да кара колата и да управлява нещата, да разпределя благините и семейните ресурси. Потърсете съвет от капацитет и отлагайте важните си разговори за следващите два дни. В неделя се освобождавате от окови и затруднения, пътувате към морето. На 1-и Марс навлиза в Лъв. Ще доминирате на преговори и може да сключите изгоден договор, да придобиете собственост имот или права за ползване на терени. Ако тази вечер излъжете някого, ще имате повече неприятности отколкото предполагате. Един ще отвори вратата на любовта, а друг ще я затръшне зад гърба си. Новолунието на 2-и ще бъде съпътствано със Слънчево затъмнение и може да се окаже най-тежкият ден в сатурновата ви дупка. Подобно ще бъде положението и на 16-и когато ще имаме пълнолуние с лунно затъмнение. Но тъй като Слънцето е управител на Лъва затъмнението му на 2-и ще ви се отрази особено болезнено. Може да загубите престижни позиции в работата, да имате здравословни проблеми или да ви ограничат правата и пълномощията. На 3-и ще усетите откъде идва удара и как да се справите. Подсъзнанието ви изпраща сигнали кое е полезно или вредно. На 4-и отворете нов магазин и офис, започнете нова дейност. Ден на големият старт, тръгвате по пътя на амбицията. На 5-и ограничете контактите. На 29-и ще спечелите от консултантска дейност и от съветите, които давате на близки и приятели. Внимавайтае, ако някой ви се довери, бъдете честни в отношенията. На 30-и много неща ще се постигнат, но с криволичене, отстъпки и спадове в отношенията. Съветът за този ден е да заобиколите преградите, а не да се блъскате в тях. Върнете си дълговете. Каквото посадите ще се хване и даде плод. На 1-и не се напрягайте излишно, следете кръвното и пазете очите. Вечерта вървите към любовна среща и преживяване, което може да ви донесе проблеми в следващити дни. 2-и е критичен ден за хората драпащи към върха на постиженията и славата. Някой ще ви измести от хранилката и поилката. Нищо важно да не се предприема, защото друг ще се възползва и ще ви предаде. Прекъснете вредни и фалшиви връзки, много добре знаете кои, а и да не знаете в този ден ще си проличи. На 3-и се събуждате с верен диагностичен и диетологичен усет за полезните неща, храни и хора. Доверете се на вътрешното си усещане и тръгнете към това, което ви привлича, което ви се услажда и носи любов. На 4-и започнете нова работа или отворете нов търговски обект. Явете се на търгове и конкурси, не се давайте без бой. Постигнатото в този ден ще ви отведе далече. В петък не се препоръчва да работите в екип и да позволявате да ви товарят с чужда работа и отговорност. В събота се разпилявате в подробности, влизате в разправии с близките и децата и губите посоката. В следващите два дни постигате максималното в ситуацията. Някой вече е на морето в приятна компания. На 30-и всичко тръгва по вода, получава неочаквано развитие и ви носи радост. В понеделник е важно да работите в посока на имотни и наследствени дела, да купите имот или да препишете апартамента на децата. Чакайте придобивки и от страна на родителите си. Сменят се отговорностите на поколенията. На 2-и може да направите рязък завой, да влезете в критични и рискови положения и да загубите повече отколкото предполагате с ненавременни действия и инициатави. Предстои ограбващо силите новолуние със затъмнение. Затъмняват се хората на властови позиции. Губите едно шефско покровителство или ставате неудобни някому. Очертават се опити за елиминация. Вероятен е и здравословен проблем. Внимавайте с храната. 2-3-и не са благоприятни за оперативни намеси и корекция на бюста. Ще изживеете тежки моменти. Работата и семейните отношения ще бъдат противопоставени и ще се чудите на кое да обърнете повече внимание. Все пак семейните дела нека са на първо място. На 4-и подпишете нов договор и стартирайте паралелен или нов бизнес. В петък допускате предател в екипа. Лош момент за нови запознанства. 29-и е свързан с енергийни загуби, за родените в третата декада. Ще плащате за чужди удоволствия, трудно ще удовлетворите желанията и исканията на близките, напрежението ще нараства. Конфликтите са почти неизбежни. Отложете за следващите дни важните си срещи и инициативи и ще минете с по-малко неприятности и тревоги. Ще разделите и разходите. В неделя имете две посоки на избор. Уплътнете си времето максимално, постарайте се да огреете навсякъде и ще имате двойни ползи и печалби. Пътувайте към морито, препоръчителни са водни процедури, а и близо до вода ще получите неочаквано вдъхновение. От 1-и Марс ще ви гледа в пречупващ аспект от знака на Скорпиона. Ще се появи неприятен дразнител, но той може да изиграе и стимилираща роля в живота ви. Предприетото ще носи ползи и късмет. Следете кръвното, не се претоварвайте. Вечерта е любовна, Луната е в съвпад с Венера и двете се канят да навлезат в хармоничния ви Рак, така че в следващите дни ви чакат стимулиращи преживявания. Новолунието в Рак на 2-и ще се отрази пагубно на интересите на конкуренцията ви. Предстои детронация на хора с шефски позиции. Никак не е изключено да заемете овакантен пост. На 3-и се доверете на интуицията и ще постигнете максималното. Маските падат, усещате кой ви е приятел и кой не. На 4-и ще водите тежки битки, а на 5-и някой ще ви предаде. 29-и е ден на бъркотии и забавяне. Настава голяма говорилня. Никой никого не слуша и с никого не се съобразява. Качвате кръвното, решавате да се дистанцирате от всичко и всички в следващите дни. Добре е да се пътува на 30-и, но е вероятно отново друг да определи посоката и отново да бъдете пренебрегвани. Изнервяте се. Спазвайте закона и предписанията. Тази вечер Луна и Нептун сключват тежки аспекти с Юпитер от вашия знак. С навлизането на Марс в знака на хармоничния ви Лъв на 1-и вече взимате инициативата в свои ръце. 2-и е тежък, рисков и безенергиен ден. Новолуние със слънчево затъмнение. Нищо съществено не предприемайте. Съдбата ще елиминира част от конкуренцията ви, а това ще помогне да се внедрите на овакантеното място и да разширите дейноста си. Не се намесвайте в чуждите битки. На 3-и ще се събудите с предчувствие, което ще се окаже вярно. Ако нещо ви се дояде, сгответе си го, ако към нещо изпитате неприязън бягайте от там и не го приемайте. 4-и ще бъде денят на вашата победа, особено, ако планирате да отворите новото си заведение или търговски обект. На 5-и вдигате нивото и с покупка на имот, намирате и подходящото жилище. Тези два дни ще донесат награда за преживения стрес в миналото. За петък не планирайте работа в екип и не допускайте нови хора в семейството и в средата си. И докато другите се разправят и взаимно се илиминират в съботния ден вие прокарвате личната си политика и се внедрявате на важна за вас позиция. Печелите състезания и конкурси. Може да бъдете поканени като арбитри и консултанти на обществени прояви. В неделя е време за пътувания и гостуване, за приобщаване към нова среда и организиране на семейни тържества. Добре е да си върнете дълговете, но не само тези във финансов аспект. Постойте край леглото на болен, посетете родители и близки, направете жест, който ще повдигне нечий дух и амбиция. От 1-и изчезват някои забрани и ограничения. Марс вече няма да ви гледа в опозиция. Ще успеете да убедите някой да ви съдейства в посока на важните ви лични и професионални интереси. Може да намерите жилище или ще уредити наемни отношения. На 2-3-и в живота ви ще се появи тежка опозиция, ще се засилят проблемите у дома или семейните дела ще пречат на професионалните. Новолунието със затъмнение в знака на опозицията ви Рака ще провали проекти и ще ви лиши от някои екстри. На 3-и Венера навлиза в Рак и носи конфликти на любовния фронт, който наистина ще стане за вас фронтова линия, по която ще се разменят обвинения и нападки. На 4-и не се разсейвайте, а действайте. Подпишиете нов договор, стартирайте нов бизнес. На 5-и не работете в екип. За вас предстои една разпиляваща силите ви събота. Не ви мърдат конфликтите, разходите и неудовлетворението. Тенденцията е да ви използват и пренебрегват. Не се включвайте в спорове и не водете преговори по важни семейни дела. Не давайте пълномощно. В следващите дни късметът ще ви следва неотклонно, където и да отидете, каквото и да предприемете. 30-и е ден свързан с колесницата на победата. Пътувайте, уредете делови и лични срещи, преговаряйте, търсете връзка с производители и снабдители, посетете пазари и тържища, рекламирайте се. До вечерта ще постигнете важна цел и ще ви се обадят с изгодно предложение, което може да реализирате още в понеделник. Но от 1-и Марс ще ви гледа в опозиция от знака на Лъва, така че внимавайте да не засегнете шефски интереси. 2-и е рисков и тежък ден. Предстои новолуние със затъмнение, което ще се отрази тежко на всички нива в живота ни. Предстоят раздели и болезнени инвентаризации. Не взимайте важни решения, изчакайте. На 3-и ще се събудете с усещане за правилната посока и за нещата, които бързо трябва да свършите. Действайте изпреварващо. Родените в първата декада ще срещнат нелоялна конкуренция на 4-и. Някои ваши амбиции ще бъдат стопирани. На 5-и не насрочвайте нови срещи и запознанства, не подписвайте колективни трудови договори. Съветът за съботния ден е да проведете консултации със специалисти в нужната ви област преди да предприемате каквото и да било. Проблемите ще дойдат, ако се доверите на лаици или се явите неподготвени в местата, където смятате да действате в следващите дни. На 30-и проблемите ви ще са на всяка карчка. Ден на реката, която криволичи между възможното и невъзможното. Ако срещнете преграда, заобиколете я. Ако смятате, че сте готови може да скъсате дигата и да продължите в директна посока. Няма да мине без битки и разправии на различни нива. 1-и е ден, в който не бива да заобикаляте закона. Луна и Юпитер гледат в пречупващи аспекти родените около 5-15 март. Не работете в сивата икономика, не се съгласявайте на работа без уредени договорни отношения. Внимавайте при покупка на имот, може да ви излъжат и изнудват. Добре е да посадите нещо. Тази вечер някой ще се срещне с любовта, която тотално ще му промени живота. 2-и е ден на изкушения. По вероятно е да влезете в ролята на изкусителя, така че бъдете максимално отговорни за делата си. Някой може да се опита да провежда личната си политика чрез вас. На 3-и се доверете на интуицията, ще усетите кое е полезно или вредно за вас както по отношение на храната, така и във връзките. На 4-и стартирайте нов бизнес проект. На 5-и действайте солово.", "date": "2019.06.28", "title": "Седмичен хороскоп за 29 юни – 5 юли"}
{"url": "https://www.monitor.bg:443/bg/a/view/miglena-selishka-s-bronz-na-tepiha-169199", "text": "Миглена Селишка спечели бронзов медал в категория до 50 килограма на турнира по борба на Европейските игри в Минск (Беларус). В решителната среща българката имаше осезаемо превъзходство и победи с 6:0 технически точки представителката на домакините Виолета Чирик. Преди това Селишка тушира Мария-Александра Чоклея в репешажа, с което си осигури правото да се бори за бронзовото отличие. София Георгиева също спечели спечели бронз в турнира по борба, след като надви с 4:1 технически точки литовката Дануте Домикайтите в кат. до 68 кг. Георгиева, която загуби при 68-килограмовите срещу шампионката Анастасия Григориева от Латвия, взе аванс от една точка в първата част срещу Домикайтите, но във втората бе повече от категорична с 3:1 в своя полза. Тримата български национали при класиците пък запазиха шансове за репешажи. Иво Ангелов (60 кг), Свилен Костадинов (67) и Даниел Александров (77) загубиха в различни етапи от турнира, но техните съперници стигнаха до полуфиналите и могат да ги изтеглят на битки за бронзовите медали.", "date": "2019.06.28", "title": "Миглена Селишка с бронз на тепиха"}
{"url": "https://www.monitor.bg:443/bg/a/view/video-v-dve-chasti-devetoklasnik-tormozi-uchitelka-za-3-ka-169191", "text": "Потресаващ видеоклип в две части на недоволен и буйстващ ученик, който тормози учителка, се появи в социалните мрежи. Клипът се оказа сниман този четвъртък, на 27 юни, в пловдивското СУ „Свети Паисий Хилендарски”. През тази учебна година главният герой на видеоклипа – Иван, е бил в 9-ти клас. Сюжетът с насилието върху учителката се развива в часа по английски език. Иван е искал да получи тройка, но без да има знанията дори за тази оценка. Поради това, че бива оформен със справедливата за знанията му двойка, той побеснява. В първото видео младежът хваща дървена пръчка и с нея удря първо дневника, а след това и телефона на преподавателката. Тя му казва да не удря телефона й, защото не й го е купувал той. Не става ясно какво е продължението между двете части на клипа, но във второто видео се вижда как учителката склонява да му напише в дневника с молив заветната тройка. Иван настоява оценката да му бъде нанесена с химикалка, но преподавателката е непреклонна и вписва тройката с молив. Получаването на оценката води до буйна радост у тинейджъра, който започва да крещи от радост. Той хваща дребната на ръст преподавателка в силна прегръдка и започва да я тресе с всичка сила. След това с викове и крясъци удря вратата на класната стая, а после събаря вещи върху шкаф в близост. Поведението му е заснето от негов съученик с телефон. От двата клипа се вижда, че останалите деца в класната стая се червят и се държат за главите при вида на това какво се случва с учителката им по английски език. Проверка на „Монитор” установи, че деветокласникът е наказван многократно в същото училище за подобно поведение спрямо други преподаватели. В предишните години е сменил няколко училища отново заради подобно поведение. С него многократно е разговарял училищният психолог, но явно без ефект. Само ден преди случката в кабинета по английски език, Иван е получил поредното наказание. Това е станало на 26 юни, а причината е била подобна. „Очакваме родителите му да осъзнаят факта, че детето им има проблеми с поведението си и че трябва да вземат адекватни мерки за това”, коментираха учители.", "date": "2019.06.28", "title": "Видео в 2 части: Деветокласник тормози учителка за 3-ка (ОБЗОР)"}
{"url": "https://www.monitor.bg:443/bg/a/view/shefyt-na-kt-podkrepa-prokopiev-natiskashe-za-prodajbata-na-evn-169185", "text": "Разградският олигарх Иво Прокопиев е натискал участниците в Националния съвет за тристранно сътрудничество през април 2010 г. да одобрят продажбата на 33% държавен дял на трите електроразпределителни дружества. Това стана ясно от показанията на президента на КТ „Подкрепа“ Димитър Манолов в специализирания съд. потвърди Манолов. Президентът на КТ „Подкрепа“ разказа още, че по време на Националния съвет за тристранно сътрудничество е настоявал продажбата да стане прозрачно - на пазарен принцип през Българската фондова борса. „Тогава не знаех, че единият от посредниците е фирма на Иво Прокопиев. По-късно разбрах това нещо от медийни публикации“, разкри Манолов. Според него това е една от причините 33% от държавния дял на „ЕВН България“ да се продаде на много по-ниска цена от реалната им себестойност. Но това го установих по-късно, по време на тристранния съвет тези неща не ми бяха известни“, уточни Манолов пред съда. Президентът на КТ „Подкрепа“ потвърди, че приходите от продажбата на трите ЕРП-та по настояване на бившия финансов министър Симеон Дянков са постъпили под формата на дивидент в държавния бюджет, а не в Сребърния фонд, като по този начин е ощетена пенсионната система на страната. Манолов е поредният свидетел, който потвърди в показанията си, че подсъдимият олигарх Иво Прокопиев е лобирал пред Националния съвет за тристранно сътрудничество да се продадат остатъчните дялове в ЕРП-тата с мотив, че държавата не е добър стопанин. Под негов натиск е било взето и решение 33-те процента държавно участие да се продадат като част от пакета антикризисни мерки, лансиран по онова време от вицепремиера и финансов министър Симеон Дянков, известни като „постната пица“. Показания по делото даде и бившият зам.-председател на Комисията за финансов надзор Димана Ранкова. Тя потвърди пред спецсъда, че са констатирани сериозни нарушения в проспекта по сделката за покупката на 33% от държавния дял на „ЕВН България“, изготвен от финансовия посредник на разградския олигарх Иво Прокопиев „Булброкърс“. Ранкова си спомни, че в края на 2011 г. е имало писмо от Емил Караниколов, който сега е министър на икономиката, а тогава е бил шеф на Агенцията за приватизация, че има съществени пропуски в проспекта и те трябва да бъдат отстранени, за да бъде пуснат. Въпреки това по настояване на Симеон Дянков проспектът бил одобрен от КФН и обявен на закрит аукцион от Българската фондова борса в края на декември 2011 г. Подсъдими по делото заедно с разградския олигарх Иво Прокопиев и Симеон Дянков са още бившият енергиен министър Трайчо Трайков и трима служители на Прокопиев в дружеството „Булброкърс“ – Петър Василев, Любомир Евстатиев и Радослав Рачев. Шестимата са обвинени, че са участвали в продажбата на 1/3 от акциите на „ЕВН България“ на занижени цени, с което са нанесли вреди за близо 28 млн. лева на държавата.", "date": "2019.06.28", "title": "Шефът на КТ „Подкрепа“: Прокопиев натискаше за продажбата на EВН"}
{"url": "https://www.monitor.bg:443/bg/a/view/fandykova-iska-ostavkata-na-arhitekta-na-mladost-169181", "text": "Столичния кмет Йорданка Фандъкова настоява за оставката на главния архитект на район „Младост“ в София. Това става ясно от пост на самата Фандъкова в профила й във Фейсбук. Причината за крутата мярка пък е фактът, че арх. Стефан Стефанов е издал разрешение за строеж в градинка до блок 401 в „Младост“ 4, като Фандъкова определя това като \"явен саботаж\" и \"провокация\". Именно затова тя настоява районният кмет Румен Русев да му поиска оставката. Наред с това пък главният архитект на София Здравко Здравков е изискал за проверка цялата документация на проекта. В поста си Фандъкова напомня,че с нейна заповед преди няколко месеца е била създадена работна група с общински съветници от всички политически сили, главният архитект на София арх. Здравков и кмета на „Младост“ арх. Русев, чиято цел била да разглеждат проблемните имоти в „Младост“ с предвидено застрояване, които обаче искат да запазят като градини и зелени площи. „Днес разбрах, че докато текат преговори за преместване на тези имоти на общински терени, главният архитект на район „Младост“ е издал разрешение за строеж на един от тях - при бл. 401 в „Младост“ 4. Това освен явен саботаж на преговорите е и провокация към нашите общи усилия с общинския съвет да запазим за зелени площи терени, които са междублокови пространства и градини.“, написа столичният кмет по адрес на архитекта на Младост“.", "date": "2019.06.28", "title": "Фандъкова иска оставката на архитекта на „Младост“"}
{"url": "https://www.monitor.bg:443/bg/a/view/10-evro-bileta-za-titograd-cska-169188", "text": "Феновете на ЦСКА, които ще подкрепят отбора на старта в тазгодишното му участие в Лига Европа срещу черногорския „Титоград“, ще плащат по 10 евро, научи „Монитор“. Мачът е на 16 юли, а преди това „червените“ приемат своя съперник на 9 юли в София. Цената е била договорена след комуникация между двете ръководства, а също по 10 евро ще плащат и черногорските фенове при визитата на стадион „Българска армия“. Междувременно ЦСКА записа първа загуба в контролите, след като падна с 0:1 от „Ференцварош“. „Червените“ играха добре срещу съперника на „Лудогорец“ в Шампионската лига, но отстъпиха през второто полувреме след гол на Токмак в 71-вата минута. Добра новина за треньорския триумвират начело на ЦСКА е завръщането на капитана Николад Бодуров и на бразилеца Жеферсон, които доскоро лекуваха травми.", "date": "2019.06.28", "title": "10 евро билета за „Титоград“ - ЦСКА"}
{"url": "https://www.monitor.bg:443/bg/a/view/rujomberok-bez-kapitana-si-sreshtu-levski-169186", "text": "Тежък удар по амбициите на “Ружомберок” в навечерието на мачовете с „Левски” от първия квалификационен кръг на Лига Европа. Капитанът на словаците Доминик Кружляк реши да напусне тима по-малко от две седмици преди първия мач със \"сините\". Той шокира феновете на отбора, в който е израснал и на който отдавна е с капитанската лента, тъй като избра един от преките конкуренти в шампионата - “Дунайска стреда”. Според информациите на медиите, трансферът е на стойност 500 хиляди евро, а “Ружомберок” запазва и процент от бъдеща сделка. Съперникът на “Левски” има спешна нужда от свежи финансови постъпления, защото е най-закъсалият финансово клуб в местната лига. Заради ограничаването на бюджета напуснаха треньорът от миналия сезон Давид Дубек, помощниците му, както и двете големи звезди. В същото новият нападател на “Левски” Дени Алар и Холмар Ейолфсон пропуснаха вчерашната сутрешна тренировка на отбора, след като се готвеха индивидуално във фитнеса. Австриецът е изостанал от своите колеги физически, като работи по специална програма, докато исландецът се възстановява от тежка травма и някои от натоварванията му се спестяват. Капитанът Живко Миланов пък поднови тренировки.", "date": "2019.06.28", "title": "“Ружомберок“ без капитана си срещу „Левски“"}
{"url": "https://www.monitor.bg:443/bg/a/view/kejti-peri-i-orlando-blum-vdigat-esenna-svatba-169178", "text": "Поп звездата Кейти Пери и актьорът Орландо Блум са решили да вдигнат сватба тази есен. Това издаде близък до двойката пред Entertainment Tonight. \"Те са страшно заети, но в момента намират време, за да планират събитието. И двамата са на едно и също мнение и сподели още източникът. По негови думи, певицата обмисля опцията да смени традиционната бяла рокля с нестандартен тоалет в друг цвят В списъка с гости може да попадне и поп сензацията Тейлър Суифт, с която Кейти наскоро се помири след дългогодишна вражда. Припомняме, че Блум падна на едно коляно пред любимата си навръх Свети Валентин тази година. Годежният пръстен е във формата на цвете и с внушителен розов диамант. След романтичната им вечеря на празника, актьорът задействал плана си. „Смешното е, че пихме шампанско в хеликоптера, а която беше твърде голяма“, обясни в шоуто Jimmy Kimmel Live бъдещата булка. Планът бил бележката да я разсее от пръстена, но кутията с бижуто разкъсала джоба на Блум, той счупил бутилката с шампанското и така почти развалил момента. Звездата от „Карибски пирати“ обаче успял да отправи предложението си във въздуха. „След това кацнахме на един покрив. Там беше цялото ми семейство, както и всичките ми приятели“, разказа преди време развълнувана Пери.", "date": "2019.06.28", "title": "Кейти Пери и Орландо Блум вдигат есенна сватба"}
{"url": "https://www.monitor.bg:443/bg/a/view/ministyr-ananiev-njama-da-bydat-zakrivani-raboteshti-otdelenija-v-bolnicite-169194", "text": "„Като министър съм длъжен да осигуря на българските граждани качествено лечение, но трябва да е ясно, че не финансираме структури и сгради, а лечение – реално осъществена дейност. В този смисъл получих и подкрепата на директорите на областните болници във Видин, Враца и Монтана. С тях се разбрахме през следващата седмица заедно да анализираме състоянието на отделните звена в болниците. Няма да закриваме работещи отделения“. Това заяви здравният министър Кирил Ананиев по време на Заключителната конференция за общински мандат 2015-2019 г. на Националното сдружение на общините в България, което се провежда в Боровец. Той не скри, че в общинското здравеопазване са натрупани много проблеми през годините, като те са свързани най-вече с демографската криза, със затрудненото финансово състояние и просрочени задължения, както и с недостига на медицински специалисти. По думите му тези проблеми се отнасят и за държавните лечебни заведения, но при общинските структури мащабите са доста по-тревожни. Кирил Ананиев посочи, че от години дебатите в сектора се изчерпват с това, че са необходими допълнителни средства, независимо че разходите за здравеопазване нарастват ежегодно. По тази причина според него трябва да се търсят трайни и последователни законодателни промени, водещи до оптимизиране на системата, закриване на неефективни дейности и структури, въвеждане на адекватни механизми на контрол. Пред кметовете здравният министър припомни част от мерките, които предприе МЗ през последните месеци за стабилизиране финансовото състояние и по-доброто управление на лечебните заведения. Като примери той посочи Наредбата за утвърждаване на стандарти за финансова дейност, прилагани от държавните и общинските лечебни заведения за болнична помощ и комплексни онкологични центрове, допълнителните средства от МС и МЗ, както и увеличените цените на повече от 120 клинични пътеки. Всички тези действия създават възможност и на общинските болници да получават повече средства, включително и за възнаграждения на медицинския персонал. Министър Ананиев подчерта, че Министерството на здравеопазването разработи проект на Методика за образуване на разходите за персонал и работните заплати на медицинския и немедицинския персонал в държавните и общинските лечебни заведения за болнична помощ. Относно възнагражденията на медицинските специалисти, работещи в здравните кабинети в училища, детски градини и ясли Ананиев беше категоричен, че този въпрос ще се обсъжда в хода на разработването на проектобюджета за 2020 г. По отношение подобряването на финансовото състояние на общинските болници и достигането на по-високи нива на заплащане на медицинския персонал, министърът припомни, че МС одобри допълнителни средства по бюджета на Министерството на здравеопазването за 2019 г. в размер на 20 334 хил. лв., за 71 лечебни заведения, осъществяващи болнична дейност в труднодостъпни и отдалечени райони на страната. Паралелно с това, увеличението на цените на клиничните пътеки през второто полугодие на 2019 г. ще доведе до нарастването на приходите на общинските лечебни заведения с над 6 млн. лв. Вследствие на предприетите действия от правителството, приходите от лечебна дейност на общинските болници, с източник МЗ и НЗОК, през 2019 г. са увеличени сумарно с близо 40 млн. лв. или 24% ръст спрямо предходната година, което дава възможност за ръст на заплатите на персонала. „В последните два дни се казаха много неистини от парламентарната трибуна на Народното събрание. Областните болници са кръвоносната система на здравеопазването, общинските болници също имат своето място. Не ми е минавало и през ума да затворя областна болница“, заяви здравният министър в отговор на въпрос относно преструктурирането на областните болници в Северозападна България. За пореден път той подчерта проблемите в сектора, като уточни, че се водят преговори с банките, за да бъдат подпомогнати болниците с най-сериозни задължения. По време на форума министър Ананиев покани всички кметове на 15 юли на втора кръгла маса за здравноосигурителния модел, на която министърът ще представи конкретно предложение. “Ще търся консенсус и след постигането му ще внеса предложението си в МС и НС”, подчерта още Ананиев.", "date": "2019.06.28", "title": " Министър Ананиев: Няма да бъдат закривани работещи отделения в болниците "}
{"url": "https://www.monitor.bg:443/bg/a/view/senegalski-nacional-podsili-ludogorec-169189", "text": "“Лудогорец” потвърди на официалния си сайт привличането на сенегалския халф Стефан Баджи. Той става петото лятно попълнение на “орлите“, преди него договор с разградчани парафираха Мавис Чибота, Джордан Икоко, Дан Битон и Жоржиньо, като за всичките са платени сериозни трансферни суми. От разградския клуб не пропуснаха да се похвалят след сделката и признаха, че са надцакали сериозни клубове, за да привлекат национала, когото определят като истински трансферен удар. Дефанзивният халф, който е играл още за “Андерлехт” и “Истанбул Башакшехир”, ще се включи в тренировките на “Лудогорец” следващата седмица. Баджи ще бъде представен като футболист на осемкратния шампион до дни. “За подписа му се преборихме с няколко силни клуба от Европа и Азия“, похвалиха се „орлите“ на официалния си сайт. Преди трансфера да стане факт, сенегалецът, който има 16 мача за националния тим на своята страна, бе наблюдаван дълго време от скаутите на “Лудогорец” и одобрен от треньора Стойчо Стоев. В същото време шампионите завършиха с победа подготвителния лагер в Австрия. \"Орлите\" надвиха с 2:1 румънския “Ботошани”, а герой за \"зелените\" стана Якуб Швиерчок, отбелязал две красиви попадения. Следващото изпитание пред тима е финалът за Суперкупата на България, който ще се играе на 3 юли на стадион „Васил Левски“. Междувременно от „Лудогорец“ съобщиха, че в понеделник се пускат в продажба билетите за мача срещу „Ференцварош“ в Будапеща. „Орлите“ гостуват в Унгария на 10 юли от 20 часа местно време, а цената на пропуските е 9 евро. Квотата за българската агитка е 1273 места.", "date": "2019.06.28", "title": "Сенегалски национал подсили „Лудогорец“"}
{"url": "https://www.monitor.bg:443/bg/a/view/bivsh-sporten-jurnalist-oglavi-bnr-169196", "text": "Бившият спортен журналист Светослав Костов е новият генерален директор на БНР. Гласуването на СЕМ се състоя в петък. Новият шеф на радиото беше избран с три гласа \"за\" и двама въздържали се. За Костов гласуваха Бетина Жотева, Розита Еленова и София Владимирова. Митко Димитров бе подкрепен от Иво Атанасов и Ивелина Димитрова. Съветът за електронни медии изслуша концепциите на Светослав Костов, Митко Димитров, Валери Тодоров, Даниела Манолова и Александър Велев. Това стана в два поредни дни – на 26 и 27 юни. Костов, който е директор на радио „София”, се яви първи пред СЕМ. На изслушването той заяви, че радио \"Омбудсман\" ще стане част от БНР. То ще решава обществени проблеми от различен характер, свързани с администрацията и институциите. Новият генерален директор има намерение за 3 месеца да възстанови радио \"България\" като подкаст - в момента то съществува само като сайт. Предполага, че може да го превърне и в част от европейски мултимедиен проект, за да се бори с хибридната война. Крайната му цел е радио \"България\" да бъде възстановено като пълноформатно радио с многоезична мултимедийна и многоканална програма. Според Костов е нужна оптимизация в БНР, където в момента работят малко над 1300 души. По информация на кандидата повечето от тях са на възраст над средната. Новият генерален директор ще управлява БНР в следващите 3 години.", "date": "2019.06.28", "title": "Бивш спортен журналист оглави БНР"}
{"url": "https://www.monitor.bg:443/bg/a/view/dfz-otvori-priem-za-pomoshtta-za-malki-stopanstva-169183", "text": "До 30 септември 2019 г. ще продължи приемът на проектни предложения по подмярка 6.3 „Стартова помощ за развитието на малки стопанства“ от мярка 6 „Развитие на стопанства и предприятия“ от ПРСР 2014 - 2020 г., съобщиха от ДФ „Земеделие“. Общият размер на средствата, които се предоставят по процедурата за подпомагане на малки земеделски стопанства, възлиза на 43 027 600 лв. Финансовата помощ за един кандидат не може да надвишава левовата равностойност на 15 000 евро за период от пет години. Подмярка 6.3. предоставя възможност за стартова подкрепа на малки земеделски стопанства, с цел повишаване на конкурентните им предимства и производство на качествени селскостопански продукти. Проектните предложения се подават по електронен път чрез Информационната система за управление и наблюдение на средствата от Европейските структурни и инвестиционни фондове (ИСУН 2020), на интернет адрес: http://eumis2020.government.bg/. Условията за кандидатстване по процедурата са уредени в насоки, утвърдени от Управляващия орган на ПРСР. Кандидатите могат да задават допълнителни въпроси и да искат разяснения във връзка с Условията за кандидатстване до 3 седмици преди крайния срок за подаване на проектни предложения. Въпроси ще се приемат на електронната поща: rdd@mzh.government.bg . Бенефициерите могат да се възползват безвъзмездно от услугите на Националната служба за съвети в земеделието, която ще им окаже подкрепа при подготовката на документите, необходими за участие в подмярка 6.3 „Стартова помощ за развитието на малки стопанства“.", "date": "2019.06.28", "title": "ДФЗ отвори прием за помощта за малки стопанства"}
{"url": "https://www.monitor.bg:443/bg/a/view/radio-dryn-dryn-puska-shlager-za-peevski-169167", "text": "Имаме новина – хумористът Кин Стоянов е станал журналист. Твърдят го журналистите от „Фрогнюз“, които пък са хумористи. С други думи никой от изброените не си е на мястото. Новината, както може да предположите, е менте. Поводът да надникнем в сайта на банкера беглец и обслужващия го хуморист Агент Академик е дъждовното време. Докато се крием под дъжда, се занимаваме с глупости. И наистина – не сме сбъркали. Във въпросния сайт откриваме чутовна глупост, озаглавена „Кин Стоянов за Фрог: Пеевски не успя да внедри свой човек в БНР“. Ето това е нещо, за което никой не е подозирал. Даже и скучноватите списвачи на фалшиви новини в сайта на Агент Академик, които имат дневна норма за публикации срещу Пеевски. За да изквакат такъв абсурд, трябва сериозно да са го закъсали. Имаме си едно наум, защото заглавията в този смешен сайт често са самоцелни, и в масовата си част – насочени срещу депутата и издател на „Телеграф медиа“ Делян Пеевски. С други думи – не се доверяваме на заглавието и проверяваме на какви достоверни факти се базира заключението на хумориста Кин Стоянов. Оказва се, че това са някакви негови разсъждения, записани на коляно от дежурния за деня менте журналист-хуморист. Кин Стоянов тръгва да обяснява нещо за новоизбрания шеф на БНР. Отплесва се, забравя си мисълта. И произвежда сензацията, за която все пак е потърсен: „Имах вътрешна информация, че двама от кандидатите за директор на Националното радио са потърсили подкрепа от Делян Пеевски. Атаката на медиите на Пеевски, която бе направена и срещу Александър Велев, и срещу Валерий Тодоров, даде основание на мен и мои колеги, да смятаме, че са опитали да потърсят подкрепа и от депутата от ДПС“. Такава атака, естествено, не е имало в нито едно от изданията на „Телеграф медиа“ - вестниците „Телеграф“, „Монитор“, „Политика“, „Меридиан мач“ или „Юропост“. Каква е причината Кин Стоянов да лъже, не е ясно. На какво почива и гениалната теза, че ако изобщо някой е бил атакуван, то е търсил подкрепа, също не е ясно, но за подобно съждение би получил двойка в часовете по логика.  Ние помним обаче, че не му е за пръв път да бъде обвиняван в лъжа. През 2014 година тогавашният директор на радио „София“ Митко Димитров обвини доскорошните си подчинени Кин Стоянов и Емил Янев в откровена и нагла лъжа. Актуалният повод за това изявление бе, че двамата обявиха, че напускат, тъй като петте им предавания са спрени без обяснения и професионални аргументи. Те твърдяха още, че възприемат като гавра искането на началника си да ходят навреме на работа. „Емил Янев и Кин Стоянов постоянно демонстрираха високомерие, недоволство и нежелание да работят. Няма човек в БНР или в друга медия, който да води 5 предавания и да монополизира и обсебва по този начин дадена програма“, отвърна на обвиненията Митко Димитров с отворено писмо до медиите. По-любопитното беше, че Митко Димитров обвини двамата в използване на ефира за лични цели. Би било интересно Кин Стоянов да си припомни размера на хонорарите, под които се е разписвал – четворно по-високи от тези на останалите му колеги. На този фон вече са ясни мотивите на хумориста да лъже. Дали не си проси покана за работа? Новият директор трябва да има предвид, че Кин Стоянов е на плаващо работно време и е скъпчия, ако реши да излезе с оферта към него. А също така и, че обича да послъгва.", "date": "2019.06.28", "title": "Радио „Дрън-дрън“ пуска шлагер за Пеевски"}
{"url": "https://www.monitor.bg:443/bg/a/view/dnsk-shte-iziskva-slujebno-informacijata-za-vpisvane-na-stroitelnite-nadzornici-169174", "text": "Дирекцията за национален строителен контрол ще изисква по служебен път информация за наличие или липса на данъчни задължения на фирмите, заявяващи желание за издаване на удостоверение за вписване в регистъра на консултантите, упражняващи строителен надзор. Това предвиждат част от промените в проекта на Наредба № РД-02-20-25 от 3 декември 2012 г. за условията и реда за издаване на удостоверение за вписване в регистъра на консултантите за оценяване на съответствието на инвестиционните проекти и/или упражняване на строителен надзор. Проектът има за цел да приведе разпоредбите на наредбата в съответствие с последните изменения и допълнения в Закона за устройство на територията. Промените предвиждат още за издаване на удостоверение за извършване на дейности, свързани със строителен надзор, ДНСК да изисква по служебен път и документа за признаване на придобито висше образование в чуждестранни висши училища, издаван от Националния център за информация и документация. Обстоятелствата относно съдимостта на българските граждани също ще се установяват служебно от Дирекцията за национален строителен контрол. В проекта на наредба е уредена и възможността удостоверението за вписване в регистъра или отказът за вписване да бъдат връчвани на заявителя не само лично, но и по електронен път или чрез лицензиран пощенски оператор, при поискване от страна на заявителя. Измененията в наредбата са в изпълнение на решение на правителството за приемане на мерки за трансформация на модела на административно обслужване, в резултат на което ще се подобри предоставянето на административни услуги на бизнеса и гражданите. Проектът и мотивите към документа са публикувани за обществено обсъждане на интернет страниците на МРРБ и на ДНСК, както и в Портала за обществени консултации.", "date": "2019.06.28", "title": "ДНСК ще изисква служебно информацията за вписване на строителните надзорници"}
{"url": "https://www.monitor.bg:443/bg/a/view/mylnija-ubi-48-godishna-jena-169168", "text": "48-годишна жена се оказа поредната жертва у нас на мълниите в летните бури. Тя е загинала на място, след като е била ударена от светкавица в Родопите, съобщи Дарик. Информацията бе потвърдена от шефа на полицията в Смолян старши комисар Николай Димов. Инцидентът е станал малко след 14:00 часа в района на маданското село Бориново. Жената се казва Моника Вълева-Петрова. Тя е от Ямбол, но била на гости в родопското село и в същия момент е била на разходка с още трима души. Останалите се отървали невредими. \"Направен е оглед, нещастен случай\", коментира старши комисар Димов. Според хора от селото, в момента на инцидента жената е говорила по мобилния телефон. При огледа се оказало, че апаратът е деформиран. Останалите трима мъже, които били с жената са прегледани в болницата в Мадан. \"Над селото валя сериозно, имаше и гръмотевици. Хората били на разходка и жената е била ударена от мълния. Останалите също са разтресени, но без последици\", коментира кметът на село Бориново Рефат Феляти. Преди броени дни мълния уби мъж и кучето му в столичния жк „Люлин“. Тогава специалисти предупредиха, че мобилните телефони привличат светкавиците към себе си.", "date": "2019.06.28", "title": "Мълния уби 48-годишна жена"}
{"url": "https://www.monitor.bg:443/bg/a/view/marija-ilieva-posveshtava-pesni-na-fenove-169119", "text": "Поп звездата Мария Илиева е подготвила специална изненада за меломаните, които ще припяват по време на концертите от турнето й. Обиколката с името „Всичко – най-доброто от Мария Илиева” ще направи спирки в Пловдив (9-ти юли) , Бургас (14-ти юли) , Варна (16-ти юли) и София (22-ри октомври) . По време на всеки един от концертите тя ще покани на сцената по един щастливец от публиката, на когото ще посвети песен. Илиева прикани феновете си в социалните мрежи да качат снимки с билетите си за съответните дати от турнето ѝ, като тя ще избере победител от всеки град. „Това е нещо, което никога досега не съм правила, но съм си мечтала да се случи на мен като фен на любимите ми изпълнители. затова реших да го направя и специално за феновете.“, сподели Илиева. Изпълнителката не пропусна да сподели в социалните мрежи и кадри от репетициите с музикантите, които вече текат усилено. Гърба й на сцената ще пазят Георги Янев (музикален директор и китарист), Мартин Ташев (тромпет), Милен Кукошаров (аранжименти и пиано), Васил Вутев (барабани), Евден Димитров (бас китара), Волен Милчев (беквокали и синтезатор), Владислав Мичев (тромбон и синтезатор) и Пламен Денчев (синтезатор и беквокали). Билети за турнето може да намерите в мрежата на Eventim.", "date": "2019.06.28", "title": " Мария Илиева посвещава песни на фенове"}
{"url": "https://www.monitor.bg:443/bg/a/view/razkriha-kradcite-na-kartini-ot-pravnuka-na-carska-hudojnichka-169177", "text": "Всички откраднати картини от правнука на любимата художничка на цар Фердинанд – Анна Хен Йосифова са открити. 25 от платната са запазени, а едно е дадено за реставриране. Това съобщи шефът на СДВР Георги Хаджиев. Посегателството станало на 23 юни в обедните часове, а сигналът е подаден 2 дни по-късно от внучката му. Преките извършители са били трима, които уж почиствали мазета. Двама от тях вече са в ареста. Първо бил спипан Иван Куртев, а в четвъртък около 18 ч. се предал в СДВР и аверът му – Георги Ангелов, но придружаван от адвоката си. Издирва се третият бандит - по пяркор Зигфрид. Полицаите открили извършителите, след като камера засякла колата, с която изнесли картините. Тримата са с множество криминални регистрации за кражби, крабежи и други, но това им е първо престъпление, свързано с културно-исторически ценности. 11 от платната били открити в буса на апашите. Останалите - в два антиквариата в центъра на София. Шефът на СДВР обясни още, че първият купувач взел 12 картини на Анна Хен Йосифова за 400 лв., а после ги пласирал в антиквариатите за 7 000 лв. Магазините за старинни предмети са на ул. „Цар Асен“ и ул. „Цар Самуил“. Собствениците предали платната доброволно и дали насоки за продавачите. „Нямаме точни данни за цените на картините, но според експерти акварел се продава за 1000 лв., а за маслени около 3000 лв.“, допълни Хаджиев. От прокуратурата пък обявиха, че деяните е извършено с особена жестокост, тъй като жертвата – 80-годишния Стефан е бил бит и заключен два дни в банята. Възрастният мъж вече е добре, имал охлузвания и хематоми. На извършителите са наложени мерки за неотклонение, ще им бъдат повдигнати и такива за грабеж и нанасяне на телесни повреди. Извършителите обират правнука на Анна Хен Йосифова за втори път. Първият път - през март взели шест платна, а при второто нападение – 20 платна и кутия със сребърни накити, както и сумата от 2 000 лв. Ана Хен-Йосифова е германска художничка, творила в България. Родена през 1872 г. в Германия. Завършва Художествено-индустриалното училище в Брауншвайг. Специализира в Хага, Холандия, натюрморти с цветя.", "date": "2019.06.28", "title": "Разкриха крадците на картини от правнука на царска художничка"}
{"url": "https://www.monitor.bg:443/bg/a/view/sled-13-godini-sydyt-opravda-toploto-za-iztochvane-na-4-5-mln-lv-169172", "text": "Оправдателна присъда от Софийския градски съд получи Валентин Димитров, известен като Вальо Топлото. По въпросното дело той бе обвинен, че в периода 2003-2006 г. е присвоил близо 4,5 млн. лв. от дружеството \"Топлофикация-София\", на което бе изпълнителен директор. Прокурорът по делото Ивайло Занев заяви, че ще протестира решението на съда. Той отбеляза, че 13 години след образуването му това дело е приключило на първа съдебна инстанция. Според Занев проблемът с проточването му е комплексен. \"Има слабости и в държавното обвинение, има слабости и в самата процедура на съдебното разглеждане на делата, не може да се даде еднозначен отговор къде са проблемите\", заяви той, като подчерта, че делото не се е провело в разумен срок. Самият Димитров отказа коментар пред медиите.", "date": "2019.06.28", "title": "След 13 години съдът оправда Топлото за източване на 4,5 млн. лв."}
{"url": "https://www.monitor.bg:443/bg/a/view/okonchatelno-dve-godini-uslovno-za-bivshija-kmet-na-haskovo-georgi-ivanov-169159", "text": "Бившият кмет на Хасково Георги Иванов е окончателно осъден, за разрушаването на бившия затвор в Хасково през 2015-а година. Тогава Иванов е бил длъжностно лице - кмет на община Хасково и като такъв е издал , противозаконна  заповед за премахване. Сградата е строена през 1892-а година и беше Паметник на културата с историческо значение, със статут на историческа недвижима културна ценност, категория “национално значение”. Решението на ВКС е от 26 юни 2019 година. С него върховните магистрати намалят присъдата на Иванов, издадена по-рано от Апелативния съд в Пловдив. Пловдивските магистрати дадоха две години условно на бившия дългогодишен кмет, управлявал Хасково в периода 1999-2015, цели четири поредни мандата. В решението си ВКС намалява размера на наложеното наказание на Иванов от две години, на една година затвор. Изпитателният срок на условното наказание вместо 3 години и 6 месеца ще бъде 3 години. С година по-малко - две вместо три ще бъде срокът, в който бившият градоначалник няма да може да заема и да се кандидатира за публични длъжности. Решението на ВКС е окончателно.", "date": "2019.06.28", "title": "Окончателно: Осъдиха условно бившия кмет на Хасково Георги Иванов"}
{"url": "https://www.monitor.bg:443/bg/a/view/cyrkvata-s-alternativen-djulaj-v-kavarna-169160", "text": "Православен Джулай като контрапункт на хипарското посрещане на юлския изгрев организират в Каварна под егидата на местната община и с благословията на Варненско-Великопреславския владика дядо Йоан. Алтернативното отбелязване на началото на юли започва още в неделя вечер на 30-ти юни в храма \"Св. Успение Богородично\" в Каварна, където от 17:00 е началото на празничва вечерня. Самият \"Православен Джулай\", както са го кръстили организаторите, започва на другия ден от 5:00 с литийно шествие към нос Чиракмана. В 6 пък вместо популярния глас на Джон Лоутън ще прозвучи песнопение на местния отец Василий от Каварна, който ще отслужи празнична литургия в древната базилика \"Св. Св. безсребреници Козма и Дамян\". На специално изготвен плакат за събитието са поставени гербовете на Община Каварна и Варненско-Великопреславската митрополия. От кметството в Каварна обаче твърдят, че не са организатор, а инициатор на събитието бил местният свещеник отец Василий. \"Това е наш алтернативен, духовен Джулай. Правим го от 2000 г. Този ден, 1 юли, е в памет на светиите Козма и Дамян. В старата базилика на нос Чиракман, която е от края на 5-и и началото на 6-и век, отслужваме празнична литургия и молебен в тяхна чест и за здравето на хората от Каварна. Правим го винаги при изгрев слънце\", коментира от своя страна самият отец Василий. Джулай морнинг е изцяло българска традиция за посрещане на изгрева на 1 юни, свързана с хипи движението. Името на празника се свързва с известната песен July Morning на английската рок-група „Юрая Хийп“ от 1971 г. На всеки 30 юни срещу 1 юли много хора се събират по българското крайбрежие на Черно море, за да посрещнат заедно изгрева на Слънцето. Така смятат, че се пречистват пред него, някои правят връзка с езически или религиозни обреди. Възниква като хипи празник във Варна през 1980 г., по-късно се празнуването премества в село Варвара, община Царево. В последните години се чества редовно с участието на Джон Лоутън в най-източния бряг – скалите при село Камен бряг, където Слънцето първо огрява България.", "date": "2019.06.28", "title": "Църквата с алтернативен Джулай в Каварна"}
{"url": "https://www.monitor.bg:443/bg/a/view/babh-zatvori-detska-mlechna-kuhnja-zaradi-otkrita-salmonela-169166", "text": "Областна дирекция по безопасност на храните - Русе затвори временно Детска млечна кухня, свързана със случаи на хранително заболяване на деца от Детска ясла №9 в град Русе. От 28 юни, е спряно изхранването на детското заведение, след положителните за Салмонела група Б резултати от изследванията на децата. В четвъртък от Регионална здравна инспекция подават информация към ОДБХ-Русе за случай с потвърдено за Салмонела гупа Б на дете, посещавало яслата. Става ясно, че има заболяло на 17 юни дете, което е хоспитализирано на 19 юни. Направени са изследвания на детето и на 25 юни излиза положителен резултат за Салмонела група Б. Веднага след получаване на известието от РЗИ-Русе на 27 юни, е извършена проверка на Детска ясла № 9, където има регистрирана разливочна за получаване на храна, приготвена от Детска млечна кухня. Инспекторите от отдел „Контрол храни” – ОДБХ-Русе, след извършване на проверката, не са констатирали несъответствие, свързано с безопасността на храните. В обекта е установено, че се спазва добра хигиена, наличните храни се съхраняват съгласно условията, посочени от производителите, обслужващият персонал е с редовно заверени лични здравни книжки. Редовно са водени записи по системата за управление безопасността на храните. Проверени са препаратите за почистване и дезинфекция, които са правилно съхранени и в срок на годност. Днес ОДБХ-Русе е уведомена за друго дете, заболяло на 24 юни и хоспитализирано на 26 юни в ОИБ УМБАЛ „Канев”АД - Русе, със съмнение за Салмонелоза, за което има вече потвърждение за положителен резултат за Салмонела. ОДБХ- Русе е уведомено от РЗИ-Русе за потвърдени нови 4 положителни проби за Салмонела гупа Б. Пробите са взети от РЗИ по тяхна процедура при съмнение за Салмонела, на деца и персонал, посещаващи Детска ясла № 9 в гр. Русе. Две от децата са с проявена вече клиника, а две са само носители – нямат изявена клиника на заболяването. Вече е изяснено е каква храна са консумирали заболелите и контактните лица през последните 24 часа. Взети са проби за лабораторно изпитване от оставените проби готова храната, отривки от контактни повърхности - маси, плотове за работа и технологично оборудване, отривки от ръцете на персонала и транспортирането им до лаборатория в ОДБХ-гр. Варна. Насочен за микробиологично изследване - Салмонела група Б, е целият персонал на затворената временно детската млечна кухня в Русе.", "date": "2019.06.28", "title": "БАБХ затвори в Русе детска млечна кухня заради открита салмонела"}
{"url": "https://www.monitor.bg:443/bg/a/view/shokoladyt-pazi-ot-infarkt-syhranjava-pametta-169176", "text": "Колкото и да хулят шоколада, че от него се трупат килограми се оказва, че ползите от него за здравето и добрата кондиция са много повече, отколкото вредите, които до скоро му приписваха поклонниците на здравословното хранене. Нещо повече, оказва се, че той е супер храна, надежден източник на енергия е и влияе отлично на редица органи и системи в човешкото тяло. До този извод са стигнали британски учени след редица проучвания. Специалистите по диететика заявяват, че по-полезен е черният шоколад, който съдържа какао от 70 и повече процента. „Много добри обаче са ползите и от млечния шоколад“, казват те. До този момент учените са установили, че този продукт е полезен за сърцето, кръвообращението и мозъка. Той определено е с доказани качества в предпазването на сърцето от инфаркт и инсулт, и дори притежава състаки, които хранят мозъка, а от там и съхраняват свежа паметта. Новите изследвания показват, че яденето на шоколад може да помогне на човешкия мозък, да продължава да функционира нормално, дори в напреднала възраст. Този продукт запазва гъвкавостта на артериите, като същевременно предотвратява струпването на белите кръвни клетки до стените на кръвоносните съдове. Това са два от най-често срещаните фактора за запушване на артериите, увеличаващо риска от инфаркти и инсулти. Други, независими изследователи, но от Финландия, са установили, че консумацията на шоколад, независимо дали е черен или млечен, намалява риска от инсулт със средно 17%, което потвърждава изводите на британските им колеги. Това удоволствие за небцето е богато на минерали, като калий, цинк и селен, а 100 грама от него осигуряват 67% от препоръчителния дневен прием на желязо. Той намалява холестерола. Консумацията на какао доказано понижава нивата на „лошия“ холестерол и повишава нивата на „добрия“, което потенциално ограничава риска от сърдечно-съдови заболявания – нещо, което доказват преди финландските и британските учени. Шоколадът е полезен и за кожата. Флавонолите в какаото я защитават от вредното въздействие на слънцето. Същевременно той намалява стреса при бременните жени и подобрява резултатите на когнитивни тестове, но и зрително-пространствената памет, работната памет, абстрактното мислене и цялостното психическо състояние. Всичко тези положителни ефекти се дължат на флаванолите. Нещо повече, яденето на шоколад намалява загубата на памет при възрастните хора. Той също така има противовъзпалителни свойства и помага при възстановяване от мозъчни наранявания. Шоколадът ни кара да се чувстваме по-добре. Това му свойство се дължи на фенилетиламина в него. Става въпрос за същото химическо вещество, което се освобождава в мозъка, когато се влюбваме. То активизира производството на ендорфини, които ни карат да изпитваме щастие.", "date": "2019.06.28", "title": "Шоколадът пази от инфаркт, съхранява паметта"}
{"url": "https://www.monitor.bg:443/bg/a/view/kevr-utvyrdi-poevtinjavane-na-prirodnija-gaz-s-0-27-lv-m-wh-169179", "text": "Комисията за енергийно и водно регулиране (КЕВР) утвърди днес цена на природния газ за третото тримесечие е в размер на 44,90 лв./MWh (без цени за достъп, пренос, акциз и ДДС), което представлява намаление с 0.27 лв/MWh или с 0.6% в сравнение с действащата цена за второто тримесечие на 2019 г. В утвърдената цена на природния газ от 44.90 лв./MWh лв. са включени компонента \"цена на природния газ на входа на газопреносните мрежи\" в размер на 43.97 лв./MWh, компонента за дейността \"обществена доставка\" в размер на 0.80 лв./MWh и компонента за компенсиране на разходи, произтичащи от наложени задължения към обществото в размер на 0.13 лв./MWh, покриваща разходите на \"Булгаргаз\" ЕАД за съхранение на количества в подземното газово хранилище \"Чирен\". От КЕВР допълват, че в утвърдената от Комисията цена на природния газ не са включени цени за достъп и пренос през газопреносната мрежа, определени по реда на Методиката за определяне на цени за достъп и пренос на природен газ през газопреносните мрежи, собственост на \"Булгартрансгаз\" ЕАД, които клиентите следва да заплащат на крайните снабдители.", "date": "2019.06.28", "title": "КЕВР утвърди поевтиняване на природния газ с 0,27 лв/MWh"}
{"url": "https://www.monitor.bg:443/bg/a/view/japoncite-nahraniha-liderite-na-g-20-s-treva-cvetja-i-morski-djavol-169165", "text": "Организаторите на срещата в Осака нахраниха участниците във форума с ядливи цветя и треви, пържен морски дявол и зеленчуково пюре. Десертът бе от плодов сладолед. За пиене бяха сервирани шампанизирани вина местно производство, червено вино от Ниигата и чай от сакура за любителите на безалкохолното. Изключение от общото меню бе направено за канцлера на Германия Ангела Меркел, която заложи на познати продукти от немската кухня. По нейно искане храната й бе сервирана веднага след старта на срещата, въпреки че е била планирана за по-късно - печени патладжани, чушки, сирене, салата, нюрнбергски вурстове върху кисело зеле и картофено пюре. Ръководителите на страните от Г-20 приключиха първия работен ден на срещата си в Осака с присъствие на концерт и тържествена вечеря в един от най-известните самурайски дворци в Япония. Пред лидерите и техните съпруги бяха показани кратки хумористични сцени от традиционен японски театър, както и музикални изпълнения. Преди това те позираха за официална снимка. Лидерите от Г-20 и спътниците им в живота се подредиха на подиум на четири нива. Докато лидерите на 20-те водещи икономики обсъждаха ключови въпроси, техните съпруги, както и съпругът на британския премиер Тереза Мей - Филип Мей, имаха съпътстваща програма. Те посетиха красива градина и храниха риби.", "date": "2019.06.28", "title": "Японците нахраниха лидерите на Г-20 с трева, цветя и морски дявол"}
{"url": "https://www.monitor.bg:443/bg/a/view/kachvat-ot-385-na-500-kvtch-bazata-na-pomoshtta-za-otoplenie-169157", "text": "Базата за определянето на помощта за отопление ще бъде увеличен значително от 385 кВтч на 500 кВтч, информира Агенцията за социално подпомагане (АСП). Конкретният й размер предстои да бъде определен със заповед на министъра на труда и социалната политика на база на осреднената крайна продажна цена на електроенергията за битови потребители, изчислена към 31 октомври. В същото време предвиденото увеличение с 5.7% на пенсиите от 1 юли 2019 г. няма да се отрази на правото на достъп до този вид помощ. От понеделник започва приемането на заявления-декларации за отпускането на целева помощ за отопление през предстоящия отоплителен сезон 2019-2020 г. Лицата и семействата, нуждаещи се от този вид социална подкрепа, могат да подават документи в дирекциите \"Социално подпомагане\" по настоящия си адрес, като приемът на документите ще продължи до 31 октомври 2019 г. Правоимащите лица и семейства могат да получат заявлението-декларация за отпускане на целева помощ за отопление от съответната дирекция \"Социално подпомагане\", по настоящ адрес или да я изтеглят от интернет страницата на Агенцията за социално подпомагане - меню \"Социално подпомагане\", раздел 1 - \"Социални помощи\", секция \"Документи\". За новия отоплителен сезон като основа при определянето на диференцирания доход за отопление ще служи въведеният нов \"Базов доход за отопление\" в размер на 150 лв., който е равен на двойния размер на определения месечен гарантиран минимален доход. Разширява се и обхватът на подпомаганите лица и семейства чрез увеличаване на индивидуалните коефициенти за достъп до целевата помощ. Най-голямо е увеличението за рисковите групи - възрастните хора и особено онези от тях, които живеят сами, хората с увреждания и родителите, отглеждащи сами децата си, включени в образователния процес. С оглед на провежданата политика за стимулиране на връщането и задържането на децата в образователната система са въведени и три нови целеви групи, включващи: деца, които не ходят на училище; деца, които не ходят на училище, но са регистрирани в дирекции \"Бюро по труда\" и родители, отглеждащи деца, които не ходят на училище.", "date": "2019.06.28", "title": "Качват от 385 на 500 квтч базата на помощта за отопление"}
{"url": "https://www.monitor.bg:443/bg/a/view/uchenik-nalita-na-uchitelka-iska-da-mu-pishe-trojka-video-169156", "text": "Пореден случай на агресия в училище разтърси социалните мрежи. Този път ученик премина границите на нормално поведение спрямо свой учител. Два видеоклипа, заснети в неизвестно все още училище бяха публикувани във фейсбук страницата „Да запазим Българското“ и предизвикаха остри реакции. В тях ученик принуждава учителката си да му пише „тройка“, след което удря с пръчка личния й телефон, а накрая грабва дневника на класа и си тръгва. Тя от своя страна му казва, че ще склони да му напише желаната оценка, ако обаче \"спре да я плюе повече\". „Заради такива деца, не останаха учители, искате образование, но никой не се интересува как се държат децата ви с учителя. А учителите ги е страх да се оплакват, защото ще останат без работа“, гласи коментар към клиповете. От МОН са стартирали проверка по случая с арогантното поведение на ученика.", "date": "2019.06.28", "title": "Ученик налита на учителка, иска да му пише \"тройка\" (ВИДЕО)"}
{"url": "https://www.monitor.bg:443/bg/a/view/fenovete-ulichiha-igra-na-tronove-v-plagiatstvo-video-169158", "text": "Хитовият сериал „Игра на тронове“ вече приключи, но интересът на феновете не е утихнал. Телеманиаците успяха да уличат фентъзи епоса в плагиатство. Оказа се, че в индийския сериал „Аладин“ има идентична сцена с тази, в която Аря Старк убива основния антагонист в поредицата - Нощният крал. Това провокира мнозина фенове, не само в азиатската държава, а и от цял свят, да укорят сценаристите на „Игра на тронове“ Дейвид Бениоф и Дан Уайс за епизода „Битката за Уинтърфел“ и конкретните кадри в него. Цялото име на индийското шоу е „Аладин: Сигурно сте чували името ми“ и се излъчва по Sab TV. Епизодът, в който главният герой убива скелет по същия начин, по който Аря унищожава предводителя на белите бродници, датира от средата на 2018 г. По всяка вероятност серията е заснета поне половин година по-рано. По това време обаче тече и дългият снимачен процес на последния осми сезон на „Игра на тронове“. Затова засега е трудно да се определи кой от кого е плагиатствал и дали изобщо има нарушение на авторски права, въпреки че приликата между двете сцени е поразителна. „Май има ехо, а? Но да говорим за кражба не е много оправдано, тъй като този епизод на „Аладин“ излиза през 2018 г.“, написа наблюдателен зрител. Разбира се, някои фенове побързаха да обвинят сериала „Аладин: Сигурно сте чували името ми“ в плагиатство, като намериха в него и прилики с блокбастъра „Отмъстителите: Краят“. Засега нито една от страните не е коментирала публично твърдението за плагиатство, нито пък някой е взел решение да пренесе случая в съдебната зала. Затова няма как да разберем дали „Игра на тронове“ копира „Аладин: Сигурно сте чували името ми“ или обратното. Междувременно текат снимките на сериала „Кървава луна“, който е предистория на „Игра на тронове“. Снимачният сет е разпънат в Белфаст и се очаква първият сезон да се появи на екран през 2020 г. Подробности около повечето герои се пазят в тайна, но е ясно, че актрисата Наоми Уотс ще скочи в кожата на „харизматична високопоставена жена с тъмна тайна“. „Надявам се, че феновете ще открият нещо ново и интересно в този вече изграден свят. защото екипът ни е страхотен“, сподели пред AP Entertainment Уотс.", "date": "2019.06.28", "title": " Феновете уличиха \"Игра на тронове“ в плагиатство (ВИДЕО)"}
{"url": "https://www.monitor.bg:443/bg/a/view/hlapeta-v-stambolijski-ubiha-shtyrkel-v-gnezdoto-dve-malki-169150", "text": "Хлапета от Стамболийски край Пловдив са убили възрастен щъркел, след което са се гаврили с трупа на пернатото. Местна жителка е станала свидетел на извращението, след което е подала сигнал до зеления телефон на РИОСВ – Пловдив и до полицията в града. Преди това очевидката пуснала снимки и във Фейсбук, като от публикацията й се разбира, че децата са от ромски произход и живеят в квартал „Партизанин” в града. „Убиха този щъркел, а след това се гавриха с него, като го въргаляха и въртяха по поляната. Но в гнездото останаха две сирачета. А сега кой ще ги храни, като мама и татко ги убиха? Кой ще им помогне?”, пише тя във Фейсбук. Гнездото на птицата е върху електрически стълб, се посочва в публикацията. Минути по-късно очевидката е допълнила информацията, че в гнездото с малките щъркелчета се е върнал другият родител, който явно ще продължи сам да изпълнява задълженията си да храни малките. След подадения на зеления телефон на еко инспекцията сигнал, оттам са извършили незабавна проверка. Екоекспертите са взели решение да оставят малките птици на грижите на оцелелия си родител вместо да ги отнемат от него и да ги изпращат в Спасителен център. Мотивът им е, че  вариантът да бъдат оставени в естествената си среда ще е по-добър за развитието им. Гражданите на града са възмутени от бруталната постъпка. Те следят осиротелите малки и информират РИОСВ – Пловдив за случващото се, като изпращат и снимки, се казва в прессъобщението от еко инспекцията. Проверката била направена съвместно с еколога на община Стамболийски. От общината ще следят за състоянието на птиците и ще са в постоянна връзка с РИОСВ – Пловдив, като екоинспекцията има готовност да се намеси в случай на необходимост. Районното управление на МВР – Стамболийски е образувала преписка и ще извърши следствени действия по случая. Белият щъркелът (Ciconia ciconia) е приоритетен за опазване вид, защитен на територията на цялата страна. Законът за биологичното разнообразие забранява улавянето и убиването на екземпляри от вида, а нарушителите подлежат на санкция в размер от 100 до 5 000 лева. Малките извършители на поредното убийство на беззащитно животно, в случая – защитен вид птица, се издирват. Снимки фейсбук  ", "date": "2019.06.28", "title": "Хлапета в Стамболийски убиха щъркел, в гнездото – две малки"}
{"url": "https://www.monitor.bg:443/bg/a/view/sedmichen-monitoring-24-28-uni-169155", "text": "Всички апартаментаджии във властта са невинни. Не че се очакваше нещо друго. Тези, които напуснаха постовете си, се прецакаха. На един гол апартамент на занижени цени си останаха. Намират се и тарикати, които не изпитват никакви морални угризения. Плуват си в далаверата като в свои води. Лозан да си в днешно време – на Черния лебед „половинът“. Грантаджиите в Темида, дето уж напираха да я реформират, сега бламират промените в НПК, които касаят разследванията срещу „тримата големи“. Може би щяха да са по-сговорчиви, ако не бяха толкова пристрастни към единия от тримата. За грантаджиите реформите са странно понятие. Мрат да реформират само тези, които не играят в техния отбор, а себе си възприемат като модел и еталон за подражание. С това фенско мислене не е чудно, че са се превърнали в секта. - Защо на Темида са й вързани очите? - За да не гледа как грантаджиите я реформират изотзад. Двойният стандарт на храните в ЕС вече е факт. Ние си го знаехме и преди единното изследване, което установи тази практика. По-любопитен е двойният стандарт в медийното отразяване на „Апартаментгейт“. От „Сега“ упорито се правят, че историята с имотното облагодетелстване на половинката на шефа на ВКС Лозан Панов не съществува, докато размерват надлъж и нашир терасата на шефа на антикорупционната комисия Пламен Георгиев. Същото единомислие проявяват и медийните бухалки на издателя олигарх Иво Прокопиев, при които едностранчивото отразяване на темите вече избива на патология. Двоен стандарт и във времето – Германия и Франция чупят рекорди по жега от 72 г., докато смъртоносните температури нас ни заобикалят. Веднъж да сме на далавера и ние. Бодър социалистически дух прави вятър в летните жеги – БСП прави визия паспорт за всяка община. Ако това намерение ви звучи странно, не бързайте с изводите. Корнелия Нинова е решила да доизпоти аудиторията със спешно настояване за отпадане на санкциите в засегнатите от уж чумата по дребните преживни животни райони. Ситуацията с едрите преживни животни в ръководството на партията остава непроменена. Но пък младите европейски социалисти са се уредили на летен лагер у нас. На плажа ще са само по червена връзка, за да се различават от останалите летовници. Синоптикът Емо Чолаков в ново амплоа – ако преди се бъзикаше с времето, сега вече влиза в директен сблъсък с него. Досущ като шаман, той изчете молебен против дъжд пред Народния театър „Иван Вазов“ в столицата. В резултат на това небето се продъни. Та в този ред на мисли, новият шаман по-добре да се върне на старата си работа. Там поне всички го приемаха на майтап. Или поне да предупреждава, когато ще се моли против дъжд, да си подготвим чадърите, да нахлузим дъждобраните и да завием колите с черги. Навремето, за да повикат дъжд, племенните шамани е трябвало да се надрусат с гъби и да принесат девица в жертва на боговете. Днес просто трябва да решиш да си сложиш летни обувки. Или Емо Чолаков да прочете молебен против дъжд. Разбрал-недоразбрал, образователният министър Красимир Вълчев се измъква по терлици от спора с т. нар. провокации в учебниците – дал бил препоръки на издателствата да ги коригират. Въпросната реакция в отговор на едни вресливи демократи провокира въпроса – защо изобщо се допуска хора, които нямат нито историческо образование, нито педагогическа квалификация, да издават присъди над учебници. Но за това министърът си мълчи. То и да говори все тая. Вресльовците са способни да заглушат всички. Вечното противоборство мъже-жени, жени-мъже, което започва още от детската градина, тази седмица има подобрена версия. Британско проучване разкрива какво мразят съвременните представителки на нежния пол. Ако си мислите, че знаете всичко по темата и никой не може да ви изненада, не сте познали. Не, не е капакът на тоалетната. И не са разхвърляните по пода чорапи. Нито лекетата по дрехите, които не излизат нито с препарати, нито с търкане. Според резултатите от допитването, направено от Джинджър Рисърч, дамите не понасят мъжете да се правят на чаровници в залата за фитнес и да ги задяват. Ти да видиш! Освен това в топ 3 на дразнителите за съвременните представителки на нежния пол попада въпросът защо все още нямат деца и обсъждането на месечния им цикъл, а за 28 процента от жените особено дразнещо е, когато мъжете осъществяват контакт първо с гърдите им, вместо с очите. Всеки с проблемите си. Жена звъни на всякакви телефонни номера за психологическа помощ. Набира поредния номер: - Моля за помощ, имам малки гърди... - И затова почнахте да пиете? - Не, просто мъжете... - Като ви видят гърдите и почват да пият? - Ама вие подигравате ли се? - Вие се подигравате! Защо заемате линията за психологична помощ за алкохолици?! - Чук, чук. - Кой е? - Любовта на живота ти. - Бабини ти трънкини, бирата не говори. Учени от Уралския федерален университет изобретиха способ за варене на бира, след чиято употреба човек не изпитва главоболие и други характерни за махмурлука досадни симптоми. Всъщност, това изобщо, ама изобщо не е задължително. Имаш ли махмурлук, вариантите са само два. Или си се насвяткал до безпаметно състояние. Или си консумирал некачествен алкохол. А да изльокаш такова количество бира, че да те цепи главата, е необяснима форма на мазохизъм. Може и да не съм права, не споря. Но за мен качеството и количеството са различни неща. Не виждам никакъв смисъл да се наливаш от любов към спорта, за да експериментираш колко бира можеш да налееш и отлееш в и от търбуха си. Разбира се, женската логика е различна от мъжката. На вас ви е лесно, вдигате крак и опикавате първото храстче по пътя. Докато ние трябва да стискаме. Простете, ама къде тук е кефа? Още по-странно и неподлежащо на логика е продължението на бирената новина - за бисквити, които се забъркват от разварения хмел, оставащ след изготвянето на бирата, и пивната мъст, в която се съдържали полезни за човешкия организъм витамини, пробиотици, нишесте и целулоза. Това звучи точно като вица за оная мадама, която обръщала халба след халба като истински мъж, но като същинска жена си замезвала с тръстиковата подложка за чашата, която помислила за вафличка. Поне едно е сигурно – махмурлукът след препиване с бира е мъжка привилегия, защото е по-скоро рядкост една жена да се подложи на това вливащо и отливащо упражнение. А хвалбата за бирения махмурлук и от страна на двата пола е поза. Махмурлукът в този случай е като фалшивата бременност, докарва го на симптоми, но не е същото. Ако ще е махмурлук, нека да е от ракия, водка, уиски. Другото е фалшив махмурлук.", "date": "2019.06.28", "title": "Седмичен мониtоринг  (24 – 28 юни)"}
{"url": "https://www.monitor.bg:443/bg/a/view/2-5-pyti-sredstva-po-selskata-programa-poiskali-obshtinite-169163", "text": "\"В настоящия програмен период интересът към Програмата за развитие на селските райони (ПРСР) е изключително висок. За общините поисканите средства са 2,5 пъти повече над възможния бюджет. За бизнеса, земеделските производители и за преработвателите на земеделска продукция пък са четири пъти повече\", каза министърът на земеделието, храните и горите Десислава Танева на заключителната конференция на Националното сдружение на общините в Република България (НСОРБ) за мандата 2015-2019 г., която се провежда в Боровец. Пред представителите на местната власт тя съобщи, че до края на декември предстои довършването на многогодишната финансова рамка на новата Обща селскостопанска политика. Танева е уточнила, че се очаква намаляване на бюджета за новия програмен период на ПРСР. \"Ако до момента общините са ползвали 740 млн. евро, сега трябва да извадим 135 млн. евро, за да получим новото финансиране. Очакваме намалението при средствата за финансиране да бъде в рамките на 15 на сто\", каза още Танева и допълни, че ще бъде извършен анализ за нуждите на общините. Увеличаваме бюджета за обновяване на училища и детски градини по подмярка 7.2 - \"Инвестиции в създаването, подобряването или разширяването на всички видове малка по мащаби инфраструктура\", от Програмата за развитие на селските райони (ПРСР) 2014-2020 година“, допълни министърът и отбеляза, че по този начин ще бъдат одобрени всички подадени проекти с включени инвестиции за дейности по обновяване на общински училища и детски градини. По думите й, общините, които са бенефициенти по Програмата, проявяват най-голям интерес по проектите за реновиране на улици и тротоари, изграждане на пътища и водоснабдителна мрежа, както инвестиции в социалната инфраструктура и културния живот.", "date": "2019.06.28", "title": "2,5 пъти повече средства по селската програма поискали общините"}
{"url": "https://www.monitor.bg:443/bg/a/view/duzpi-pratiha-brazilija-na-polufinal-v-kopa-amerika-169162", "text": "Домакинът на Копа Америка Бразилия се класира за полуфиналите на турнира след драматичен успех с 4:3 след дузпи над Парагвай. В редовното време двата тима приключиха при 0:0, въпреки че ударите във вратата бяха 8:1 в полза на домакините. Домакинът на Копа Америка Бразилия се класира за полуфиналите на турнира след драматичен успех с 4:3 след дузпи над Парагвай. В редовното време двата тима приключиха при 0:0, въпреки че ударите във вратата бяха 8:1 в полза на домакините. След час игра реферът можеше да отсъди дузпа в полза на Бразилия, но ВАР го разубеди, а малко след това Парагвай остана с човек по-малко заради червен картон на Фабиан Балбуена. В последните минути пропуски на Фирмино и греда на Уилиан лиши Бразилия от победата и се стигна до дузпи. Густаво Гомес пропусна за Парагвай още при първата дузпа за определяне на полуфиналиста в турнира, но при 3:3 и Фирмино сгреши. За негова радост още при следващия удар и Дерлис Гонзалес не вкара, а точка в спора сложи Габриел Жезус за 4:3. Съперник на Бразилия ще бъде победителят от двубоя Венецуела – Аржентина, който е тази вечер. Иначе докато целият футболен свят говори за предстоящата мегасделка по връщането на Неймар в от ПСЖ в „Барселона“, звездата бе засечен в повече от приятна компания. Бразилецът бе уловен от папараци да се налива с бира край басейн в Рио де Жанейро и да гледа по телевизията победата на националния отбор. Както е ясно, най-скъпият футболист в света пропуска надпреварата заради контузия, въпреки че от кадрите с купона край басейна става ясно, че очевидно лечението му преминава отлично.", "date": "2019.06.28", "title": "Дузпи пратиха Бразилия на полуфинал в Копа Америка"}
{"url": "https://www.monitor.bg:443/bg/a/view/stanimira-petrova-i-tajsyna-v-bitki-za-titlite-169161", "text": "Станимира Петрова и Даниел Асенов - Тайсъна се класираха за финалите на боксовия турнир на Европейските олимпийски игри в Минск след трудни победи. Световната и европейска шампионка Станимира Петрова надигра с 3:2 съдийски гласа (29:28, 28:29, 29:28, 29:28, 27:30) холандката Йемима Бетраян. Арбитрите отсъдиха 4:1 за българката в първия рунд, 3:2 във втория и 0:5 в третия, в който холандката имаше явно превъзходство. В мача за титлата в кат. до 57 кг Петрова срещу Михаела Уолш от Ирландия, спечелила с 3:2 двубоя с рускинята Дария Абрамова. Даниел Асенов имаше труден съперник - британеца Яфай Галал, който се хвърли в атаки още от началото. В първия рунд Галал беше по-активният, а 6-кратният европейски шампион Асенов трудно намираше пътя до него. Съдиите отчетоха 5:0 точки за британеца. Във втория обаче Тайсъна успя да наложи своя стил и и с по-добра защита и удари на контра записа 4:1. В третия боят беше равностоен, но Даниел беше по-разнообразен в ударите и след една атака, в която вкара серия от 6-7 крошета, ъперкъти и прави, успя да спечели с 3:2. Така с краен резултат 3:2 гласа (27:30, 29:28, 29:28, 28:29, 29:28) стигна до шанса да се бие за седма титла. Негов съперник за нея ще е испанецът Габриел Ескобар, обърнал мача с Мануел Капаи (Ит) и спечелил с 4:1 гласа. Габриела Петрова обаче загуби полуфинала в кат. до 51 кг от рускинята Светлана Сюлейманова с 1:4 гласа. Габриела излезе на ринга с маратонки и падна цели 5 пъти, като се спъваше в пода и това явно я разстрои. Съперничката й се възползва отлично от това и спечели.", "date": "2019.06.28", "title": "Станимира Петрова и Тайсъна в битки за титлите"}
{"url": "https://www.monitor.bg:443/bg/a/view/advokat-falshificira-dokumenti-v-polza-na-minu-stajkov-169164", "text": "Адвокат е уличен във фалшифициране на документи в опит да попречи на второто разследване срещу бизнесмена Миню Стайков. Според специализирания сайт „Правен свят“ става въпрос за юриста от Карнобат Красимир Трифонов. Адвокатът, който е и общински съветник в Карнобат, антидатирал документи с цел да представи като своя адвокатска кантора офис, ползван от 2013 г. от фирма на Миню Стайков. В схемата Трифонов въвлякъл нотариус от Карнобат и ръководството на Адвокатска колегия – Сливен. Целта на адвоката Трифонов била да представи действията на разследващите органи по досъдебното производство за злоупотреби със средства по европейските програми за земеделие като незаконосъобразни. Трифонов дори е подал жалба до омбудсмана, адвокатурата и до главния прокурор, но сега се очаква сезирането на Висшия адвокатски съвет с искане за образуване на дисциплинарно производство срещу самия него.", "date": "2019.06.28", "title": "Адвокат фалшифицира документи в полза на Миню Стайков "}
{"url": "https://www.monitor.bg:443/bg/a/view/uefa-izvadi-milan-ot-liga-evropa-169152", "text": "Седемкратният шампион на Стария континент „Милан“ ще пропусне евротурнирите през следващия сезон. Клубът постигна споразумение с УЕФА да не играе в Лига Европа, обяви официално Спортният арбитражен съд. Вместо това в надпреварата от квалификациите ще се включи „Торино“, а „Рома“ влиза директно в групите. \"Росонерите\" завършиха пети през миналия сезон в Серия \"А\" и трябваше да се подвизават във втория по сила турнир, но сключиха сделка с УЕФА. Италианският гранд вече беше наказан заради нарушаване на Финансовия феърплей заради лоши финансови резултати през последните години. \"Росонерите\" обаче обжалваха пред Спортния арбитражен съд и съответно изпълнението на санкцията беше спряно. Казусът обаче няма да бъде гледан преди 14 август, когато вече ще са стартирали квалификациите в Лига Европа. Това означава, че италианският тим ще може да се включи в битката. Все пак от клуба прецениха, че е добре да се съгласят сега да изтърпят наказанието си, за да имат възможност да се стабилизират финансово, за да не се стигне до ново непокриване на условията на Финансовия феърплей след време.", "date": "2019.06.28", "title": "УЕФА извади „Милан“ от Лига Европа"}
{"url": "https://www.monitor.bg:443/bg/a/view/bylgari-syzdadoha-byrz-test-za-otrovi-v-hranite-169154", "text": "Български учени от БАН създадоха бърз тест за откриване на най-честите патогени в храните и хранителните продукти, които ни тровят и са особено опасни през лятото. Той е разработен от член – кореспондентът проф. Христо Найденски от Института по микробиология и неговия екип. Микробиологът е и член на Европейската комисия по безопасност на храните. За резултатите от теста не се чакат с дни, както е сега. Те стават ясни в рамките на часове, понякога дори само на един час, като за тестът, освен частица от продукта, е необходимо и малко вода. За установяване на най-честите хранителни инфекции съвременната наука се насочи към молекулярно-биологичните методи, чрез които в рамките на един работен ден може да се определи наличието на определен хранителен патоген и дори неговото количество в определена проба от храна, обясни проф. Найденски. Той уточни, че всяка храна може да се изследва с този метод, като от нея се изолира ДНК. Това става за часове и тенденцията е директно да се доказват патогените в храните - например в месото, млякото и в техните продукти. Тестът, разработен от българските учени открива безпогрешно кампилобактериозите, салмонелозите, йеарсинийозите, колибактериозите ие листериозите. Това са и и най-разпространените патогенни микроорганизми, които виреят в нашата географска ширина. През лятото най-често срещани са стомашно-чревните разстройства, а в Европа има и тенденция за консумиране на сурово, непастьоризирано мляко. Това се очертава като основен проблем, защото в много европейски градове има т.нар. млекомати, от които се купува сурово мляко, поясни проф. Найденски. През лятото бактериите са навсякъде около нас - в храните на открито, може също да ги има във водата, както и в климатиците, които ни осигуряват температурния комфорт вкъщи или на работното място, допълни той. Ученият препоръча да се почистват филтрите на климатиците, за да не се разпространяват бактерии чрез въздушния поток от тях.", "date": "2019.06.28", "title": " Българи създадоха бърз тест за отрови в храните "}
{"url": "https://www.monitor.bg:443/bg/a/view/shofior-se-prizemi-s-pejo-na-avtogara-169138", "text": "Мъж с червено“ Пежо“ се е приземил с колата си на спирка на автогарата в Пазарджик и по чудо няма пострадали, тъй като по това време има чакащи пътници за различните направления за междуградските автобуси. Това споделиха очевидци на инцидента, който е станал днес към 14 ч. на автогарата, собственост на „ Хебър Бус“-Пазарджик. Шофьорът е на възраст около 40 години и се е движел в посока от шосето за Велинград, когато изненадващо се е качил на тротоара, преминал е зелените площи с цветни насаждения и пейки и автомобилът се е спрял до един от подпорните стълбове на новата автогара. Колата се е отъркала в металната греда, поддържаща покривната конструкция на автостоянката и се е спряла в храст. Вероятно проблем в автомобила е довел до случилото се-може би неизправност в кормилната уредба. На шофьора са направени тестове за употреба на алкохол и наркотици, които са отрицателни.", "date": "2019.06.28", "title": "Шофьор се приземи с „Пежо“ на автогара"}
{"url": "https://www.monitor.bg:443/bg/a/view/otkradnaha-portret-na-djakona-ot-krychma-169140", "text": "Необичайна кражба разкриха полицаите от Свиленград, след като им било съобщено, че от кръчма е откраднат портрет на Левски. Полицаите бързо разкрили кражбата. Оказало се, че портретът на националния герой е откраднат от крадла-патриот. 54-годишната извършителка обяснила, че откраднала портрета, защото се възхищава на Левски и на всичко, което той е направил за България. Изобщо не съжалявала за постъпката си, защото така или иначе портретът не бил скъп, а имал единствено патриотична стойност.  Полицаите не се трогнали от патриотизма й. Тя е била принудена да върне портрета в заведението с протокол.", "date": "2019.06.28", "title": "Откраднаха портрет на Дякона от кръчма"}
{"url": "https://www.monitor.bg:443/bg/a/view/iva-uoryn-nashata-cel-e-blagoevgrad-i-bylgarija-da-imat-edin-silen-futbolen-otbor-s-imeto-pirin-blagodarja-za-podkrepata-i-dialoga-na-kmeta-kambitov-169145", "text": "Ива Уорън, представител на „Емирейтс Уелт” за България, основен рекламодател на  ОФК „Пирин“, представи възможностите и намеренията, свързани с бъдещето развитие на футболния отбор. По време на редовно заседание на Общински съвет  тя начерта главните насоки, по които ще се работи в бъдеще: „За нас няма по-желан партньор за работа от Община Благоевград. Крайната ни цел е Благоевград и България да имат един силен футболен отбор с името „Пирин“, който отново да е фактор и пример в този спорт“, категорична бе Ива Уорън. Тя е родом от Благоевград и е дъщеря на дългогодишния футболист от „Ботев“ и после „Пирин“ – Благоевград  Димитър Дацев. Тя подчерта, че най-важната задача е финансовото стабилизиране на клуба и сподели, че компанията на „Емирейтс Уелт“ ежедневно работи по въпроса, като за целта в момента са направени един спонсорски договор и едно дарение: „Имаме намерение, до края на следващия месец, задълженията на клуба, особено към състезатели и персонал, да бъдат сведени до нула, и на 25 юли всички в семейството на ОФК „Пирин“ да получат редовното си и договорено заплащане за месец юни. Бюджетът, който ще  подсигурим, е отличен за българските стандарти. Възнамеряваме с поставянето на целите, той да бъде реципрочен на това, което се очаква“, каза още Ива Уорън. Тя бе категорична и по отношение на плановете за подобряване на условията в Детско-юношеската школа на отбора. От изказването й стана ясно, че в момента се изготвя бизнес план, както и конкретно предложение за промяна на формулата на управление на клуба, които ще бъдат оповестени след финализирането им. Относно свършеното до този момент от „Емирейтс Уелт”, с подкрепата на Община Благоевград, е почти занулените задължения за 2018 година: „Остават за доплащане единствено възнаграждения на бивши състезатели, с които имаме подписани споразумения това да стане до края на тази година. Възнамеряваме това да се случи по-рано. Задълженията към доставчиците са сведени почти до минимум, като нашето намерение в рамките на един-два месеца и те да  бъдат разплатени“, каза още Ива Уорън. Тя сподели, че вече има закупена нова  модерна екипировка за мъжкия отбор и треньорския състав в на ОФК „Пирин“, като същата ще бъде осигурена и за състезателите в ДЮШ на клуба. По време на заседанието стана ясно още, че е подсигурен тренировъчен лагер за мъжкия отбор. Относно транспорта, също са предприети действия за осигуряване на по-добри условия.  Ива Уорън подчерта, че се осъществява градивен диалог с бизнеса, както и с привържениците на отбора. Работи се усилено и за подобряване на материалната база.  „С оглед на всичко направено за спортната инфраструктура през последните години, ние имаме една прекрасна основа да създадем нещо хубаво и ОФК \"Пирин\" да гони едни по-високи цели и признания не само на национално, но и на международно ниво“, сподели още Ива Уорън. ", "date": "2019.06.28", "title": "Ива Уорън: Нашата цел е България да има силен футболен отбор с името „Пирин“"}
{"url": "https://www.monitor.bg:443/bg/a/view/12-zadyrjani-sa-s-elektronni-grivni-169137", "text": "До момента 12 задържани лица са поставени под електронно наблюдение. Това заяви министърът на правосъдието Данаил Кирилов по време на парламентарен контрол в отговор на въпрос относно изпълнението на проект \"Модернизиране на пенитенциарната система в България\". От тях 10 са с наложени ограничения в свободното предвижване, а двама са с наложени мерки „задължителна регистрация по настоящ адрес“, обясни Кирилов. Правосъдният министър посочи, че се полагат усилия да се достигне оптималният брой от нарушители, поставени под електронно наблюдение. Кирилов обясни, че системата за електронно наблюдение на правонарушители е в експлоатация от 24 април 2019 г., но е в тестов период, въпреки това се надява от 1 юли задържаните с гривни да станат 250. „С моя заповед е разработена и одобрена стратегия за развитието на пенитенциарната система в България за периода до 2025 г.“, поясни Кирилов. Той допълни, че в изготвянето на стратегията са взети предвид вътрешни и международни актове и стандарти в областта на налагането на наказания.", "date": "2019.06.28", "title": "12 задържани са с електронни гривни"}
{"url": "https://www.monitor.bg:443/bg/a/view/sobstvenikyt-na-lego-kupuva-kompanijata-operator-na-legoland-169151", "text": "Група инвеститори, сред които компанията производител на конструктори Lego, купува Merlin Entertainment, британската компания, управляваща тематични паркове като Legoland, предадоха световните агенции. Собственикът на Lego, Kirkbi Invest, заедно с инвестиционния фонд Blackstone и канадския пенсионен фонд CPPIB - Canada Pension Plan Investment Board ще предложи 60 цента на акция на Merlin, оценявайки компанията на 4,77 млрд. британски лири (6 млрд. долара). Merlin, която управлява осем тематични парка Legoland и 20 центъра Legoland Discovery Centers, наред с други тематични паркове, съобщи днес, че е приела сделката. Акциите на компанията скочиха с 14%, отбелязва АП. Инвеститорите ще създадат компания, която ще притежава 50% от Merlin. Kirkbi Invest вече има дял от 30%. Първият Legoland е открит през 1968 г. близо до централата на Lego в Западна Дания. Lego продаде парка Legoland парк на Merlin през 2005 г.", "date": "2019.06.28", "title": "Собственикът на Lego купува компанията оператор на Legoland"}
{"url": "https://www.monitor.bg:443/bg/a/view/toto-pechalbi-tiraj-51-169143", "text": " Числа - (3, 6, 12, 19, 35, 45); 6 - няма, 5 - 12 по 1880,00 лв., 4 - по 45,00 лв., 3 - по 3,50 лв.; ДЖАКПОТ: 2 552 100,07 лв.  Числа - (17, 21, 27, 30, 33, 39); 6 - няма, 5 - 15 по 572,60 лв., 4 - по 23,30 лв., 3 - по 2,80 лв.; ДЖАКПОТ: 345 476,18 лв.  I теглене - (7, 14, 33, 34, 35); 5 - 6 по 3210,80 лв., 4 - по 82,30 лв., 3 - по 4,70 лв.; II теглене - (5, 16, 21, 22, 29); 5 - 2 по 9632,40 лв., 4 - по 134,70 лв., 3 - по 6,10 лв.  Позиции - (3, 8, 9); Цифри - (0, 4, 9); 3 - няма, 2 - 522 по 43,80 лв.; ДЖАКПОТ: 22 862,50 лв.  Година 25, месец 11, дата 29, ден 7; I група - няма, II - няма, III - няма, IV - няма, V - няма, VI - 5 по 33,00 лв., VII - няма, VIII - 6 по 27,50 лв., IX - 27 по 9,20 лв., X - 64 по 4,50 лв., XI - 41 по 8,10 лв., XII - по 3,00 лв., XIII - по 2,30 лв., XIV - по 1,50 лв., XV - 1,20 лв.; ДЖАКПОТ: 2796,66 лв.", "date": "2019.06.28", "title": "Тото печалби - тираж №51"}
{"url": "https://www.monitor.bg:443/bg/a/view/syvetnicite-v-pazardjik-otkazaha-3-koncesii-na-picarija-i-dva-jazovira-169148", "text": "Общинските съветници в Пазарджик не приеха предложението на кмета Тодор Попов да бъде актуализирана програмата за управление и разпореждане с общински имоти като отхвърлиха и предложението да включване на нови проекти за концесии в Плана за действие за общинските концесии. Така, на практика, няма да бъде отдадена на концесия за 25 години пицарията, която се намира до сградата на Регионалния исторически музей в града и двата язовира в село Сбор. Не бе прието и предложението за мораториум върху продажбите на общинско имущество до провеждането на местните избори, което бе направено от бизнесмена и общински съветник Благо Солов. Ситипарламентаристите от Пазарджик обаче подкрепиха искането на кмета за поемането на нов общински дълг за изграждането на сепарираща и компостираща инсталация. Заемът ще бъде дългосрочен и ще бъде взет от фонд„ ФЛАГ“.", "date": "2019.06.28", "title": "Съветниците в Пазарджик отказаха 3 концесии на пицария и два язовира"}
{"url": "https://www.monitor.bg:443/bg/a/view/kanjat-severna-makedonija-za-13-i-chlen-na-ch-is-169153", "text": "Единодушно решихме да изпратим на Република Северна Македония официална покана за членство в Организацията за Черноморско икономическо сътрудничество. Това съобщи вицепремиерът и министър на външните работи Екатерина Захариева след 40-ата среща на Съвета на министрите на външните работи на държавите членки на Организацията за Черноморско икономическо сътрудничество (ЧИС) днес в София. Срещата отбелязва и края на българското председателство на организацията, което е четвърто за страната ни, и началото на председателството на Гърция. След ратификация на хартата на организацията Северна Македония ще стане 13-ия член на ЧИС. Захариева отчете резултатите от ротационното председателство на страната ни, което беше под мотото \"Море от възможности\". Приоритетите, върху които избрахме да се фокусираме, бяха околна среда, транспорт и култура, обясни вицепремиерът. Тя посочи сред най-успешните събития на председателството срещата на министрите на културата, на която е приета Пловдивската декларация за по-тясно сътрудничество по отношение на културното наследство и се е взело решение за създаване на специална експертна група за опазване на културното наследство. Друг голям форум е организиран по темата за околната среда, в дискусиите на който акцент е била темата за опазването на Черно море и Дунавския регион. В рамките на председателството ни е проведена и среща на министрите на транспорта. Имаме имаме много по-голям потенциал за развитие на транспортната свързаност, коментира министър Захариева. Сред акцентите в нашето председателство тя посочи и традиционни теми като туризма и отбеляза организираната в Слънчев бряг конференция, на която е обсъдено как регионът може да привлече повече китайски туристи и как заедно да се работи за общи туристически маршрути. Една от темите, които продължават от предишните ни председателства, е спортът и по време на среща министрите на спорта са се разбрали да се организират спортни игри на ЧИС. Едно от събитията, които са се случили за първи път, е среща на високо ниво на ЕС и ЧИС миналата седмица в Брюксел, насочена към ориентирано към конкретни проекти сътрудничество. За първи път българското председателство организира срещи, работни групи и семинари по темите като жените в ИТ сектора, дигитализацията на малките и средни предприятия. Въпреки различията, предизвикателствата, сложната обстановка, ние успяваме да говорим повече за нещата, които ни обединяват, отколкото за нещата, за които ни разделят, обобщи Захариева. Генералният секретар на ЧИС Майкъл Христидис посочи, че много е постигнато през последните шест месеца и това доказва, че ЧИС е много полезен инструмент за регионално сътрудничество. Въпреки, че имаме свои трудности, сядаме често през годината, за да обсъдим и реализираме съвместни проекти от взаимен интерес, коментира той и отбеляза, че регионалното сътрудничество между страните членки на организацията става все по-важно. Посланикът на Гърция Григориос Василоконстандакис представи приоритетите на страната си, която поема ротационното председателство на ЧИС след България. Черно море, зелена енергетика, синьо развитие - така обобщи той приоритетите на гръцкото председателство. Един от приоритетите ни ще бъде ЧИС да може да стане инструмент за развитие във всички сфери на икономиката, като най-стара и представителна организация в Черноморския регион, отбеляза той. Посланикът посочи важността на това да се развива сътрудничеството между ЕС и ЧИС.", "date": "2019.06.28", "title": "Канят Северна Македония за 13-и член на ЧИС"}
{"url": "https://www.monitor.bg:443/bg/a/view/cacarov-poiska-bg-grajdanstvoto-na-chetirima-chujdenci-169149", "text": "Да бъде отнето българското гражданство на четирима натурализирани българи е поискал главният прокурор Сотир Цацаров от правосъдния министър Данаил Кирилов, съобщиха от държавното обвинение. Правомощието е дадено на главния прокурор с чл. 31 от Закона за българското гражданство, уточниха от там. Повод са постъпили от ДАНС сигнали до Върховната касационна прокуратура, касаещи основно неизпълнение на задълженията за поддържане на направени инвестиции, заради което обещание са получили българско гражданство. От прокуратурата уверяват, че по всеки от сигналите се извършва пълна проверка и има основания за отмяна на натурализацията. Мотивът за отнемането на БГ паспорта, с който се е сдобил в средата на 2011 година Сергей Олегович Дружинин например е, че руснакът е укрил факти, които биха послужили като основание за отказ за гражданство. В случая били предоставени фалшиви документи от името на транспортното министерство по времето на Петър Мутафчиев за това, че Дружинин има транспортно дружество. В къща в село Брестник на 30 юни 2010 година били открити фалшиви документи и печат, които имат отношение по случая. Каир Закирович Рахимов от Казахстан, който придобил българско гражданство с указ от 6 юли 2011 година също укрил факти, които биха послужили като основание за отказ за придобиване на наше гражданство. Според доказателствата, Рахимов е измамил държавата по същия начин - с фалшиво предложение от министерството на транспорта за това, че има дружество, което допринася за икономиката на страната. Руснакът Владислав Леонидович Левицкий, който получил паспорт в края на 2016 година, пък не е поддържал инвестицията, заради която му бил даден, поне в минималния законов срок от две години. Владислав Левицкий от своя страна придобил гражданството си чрез закупуване на Държавни ценни книжа на стойност 525 000 евро на 7 октомври 2010 година. Падежът на емисията бил 3 август 2012 година. От това бил формиран извод, че той е вложил в страната ни 1 млн. лв. След това, на 12 ноември 2014 година Левицкий закупил облигации за над 1 млн. лв. Проверка на Българската агенция за инвестиции установила в крайна сметка, че няма промяна относно извършената инвестиция, като чужденецът закрил всичките си сметки и изтеглил тези инвестиции по-рано от двугодишния срок. Аналогична е причината за искането за отнемане на гражданството на Галина Олеговна Улютина, също от Русия. Проверката на Върховната касационна прокуратура по сигналите на ДАНС и за други лица продължава.", "date": "2019.06.28", "title": "Цацаров поиска БГ гражданството на четирима чужденци"}
{"url": "https://www.monitor.bg:443/bg/a/view/aresti-na-bivshi-rykovoditeli-v-severna-makedonija-169147", "text": "Полицията на Северна Македония арестува тази сутрин десетина души, бивши високопоставени функционери, сред които бившия министър на транспорта и съобщенията Миле Янакиески, за злоупотреба с финансови средства, съобщават македонските сайтове. Арестувани са държавни служители, работещи в кадастъра, нотариуси, собственик на фирма, обществен правозащитник, обвинени в злоупотреба със служебно положение. Според неофициална информация те са заподозрени в незаконни действия във връзка с изграждането на хотелски комплекс край река Вардар върху три парцела. Прокуратурата за организираната престъпност и корупцията в сътрудничество с полицията предприема действия за откриване на заподозрени лица на няколко места в Скопие. Междувременно депутатите в парламента на Северна Македония избраха малко преди полунощ в петък новите министри - Траян Димковски на земеделието, Насер Нуредини за околната среда и пространственото планиране, Хусни Исмаили на културата, Горан Милевски на местното самоуправление и Садула Дураки за политическата система и отношенията между общностите, съобщават местните медии. Премиерът Зоран Заев каза в кратко обръщение преди гласуването, че реконструкцията е част от промените, които предвижда на всички равнища и които се правят в интерес на гражданите. Той добави, че предстоят промени и в други институции, на централно равнище, в държавни институции и др. Премиерът подчерта, че решението да ръководи министерството на финансите до избирането на нов министър не е за да подписва или, както каза, да прави нещо, което би правил министърът. \"Амбицията ми е да доведа до максимум моите отношения на отговорност черз поемането на сериозни крупни решения, за които може би досега никой не е мислил и взимал, но които са абсолютно рационални и отговорни и които трябва да донесат полза за всички граждани на нашата страна. Целта на реконструкцията са преди всичко интересите на гражданите и държавата и нищо повече\", каза Заев.", "date": "2019.06.28", "title": "Арести на бивши ръководители в Северна Македония"}
{"url": "https://www.monitor.bg:443/bg/a/view/machovete-na-volejbolistite-prjako-po-max-sport-1-169139", "text": "Спортните канали на А1 ще излъчат пряко последните три мача на българския национален отбор по волейбол за мъже в Лигата на нациите. Домакин на битките този уикенд е зала „Колодрума” в Пловдив, а съперници са силните състави на САЩ, Иран и Сърбия. За първи път в тазгодишното издание на Лигата на нациите в състава на националния ни отбор в игра ще се появят капитанът Виктор Йосифов и опитните Николай Николов и Теодор Салпаров. Почивка за двубоите в Пловдив обаче получиха братята Валентин и Георги Братоеви, Тодор Скримов и Теодор Тодоров. Мачовете, които ще се излъчат директно по MAX Sport 1, са много важни за нашите национали, които имат нужда от поне една победа, за да са сигурни, че ще запазят мястото си в елитната група на надпреварата и за следващия сезон. Първият двубой за възпитаниците на Силвано Пранди е в петък от 20.40 часа срещу отбора на САЩ. Мач №2 е в събота, отново от 20.40 часа срещу Иран, чийто тим към момента заема второто място в генералното класиране и изглежда непоклатим за финала на шестте. Тазгодишното издание на Лигата на нациите за българските волейболисти ще приключи в неделя от 20.40 часа с двубоя срещу съседите ни по класиране Сърбия. Феновете на ММА пък ще имат възможността да се насладят пряко на поредното супершоу с марка UFC през уикенда. Централният сблъсък на UFC Fight Night от Минеаполис ще сблъска челно в октагона двама от най-добрите нокаутьори в тежка категория - №2 в ранглистата Франсис Нгану и №3 Жуниор дос Сантос. Битката до голяма степен ще определи и кой от двамата ще е следващият претендент за шампионския пояс в най-атрактивната категория на UFC. Мегашоуто UFC Fight Night от Минеаполис е на 30 юни от 04.00 часа по MAX Sport 2.", "date": "2019.06.28", "title": "Мачовете на волейболистите - пряко по MAX Sport 1"}
{"url": "https://www.monitor.bg:443/bg/a/view/sportnoto-ministerstvo-otnovo-zad-proekta-s-usmivka-169144", "text": "През летните месеци фондация „Вълшебен свят“ отново ще дава позитивен пример на младежи от цялата страна с продължението на инициативата си „С усмивка“. Проектът „Толерантни всеки ден“ започва през юни и се провежда с финансовата подкрепа на Министерство на младежта и спорта и спомоществователството на корпоративни партньори и приятели на фондацията. Първото събитие за лято 2019 се проведе на 26 юни (сряда) на столичната писта Sofia Karting Ring, където точно 40 младежи от столицата премериха сили в демонстративно състезание и обсъдиха със специалисти темата за агресията и толерантността на пътя и в ежедневието. Гост-лектор беше „българската връзка“ в моторспорт отбора STRAKKA Racing Людмил Смиленов, който разказа на младежите за състезателните условия и връзката им с шофирането по пътищата от позицията на колектив, печелил класиката „24-те часа на Льо Ман“. В дискусията се включи и „моторът“ на Sofia Karting Ring Николай Върбицалиев, който разказа на младежите за шампионския си сезон в клас Континентал за Източна Европа през 2005 и за ежедневните случай на безсмислена агресия на най-добрата столична писта. Двамата гост-говорители се обединиха около това, че на пръв поглед агресивните професионални пилоти всъщност са толерантни и отговорни на пътя и призоваха младежите да бъдат позитивен модел за подражание в семейството и сред приятелите си. В рамките на проекта ще се реализират редица инициативи за изграждане на умения за разпознаване на агресивно поведение, ще се обсъждат добри примери за отговорно поведение в ежедневието. Фокус отново ще е практическата демонстрация с картинг състезания, а наред с тях над 200 младежи от София, Благоевргад, Варна и Велико Търново ще могат лично да се убедят колко е важно толерантното отношение към всички около нас. Една от основните цели на проекта, а и на фондация „Вълшебен свят“, е демонстрирането на социалноотговорно поведение и фокус върху превенцията на агресия и ограничаването на агресивните поведенчески модели сред младите хора. Инициативата „С усмивка“ стартира през 2018, като част от нея беше проектът „НЕ на агресията по пътя“, в рамките на който младежи между 15 и 29 години от София и Стара Загора съчетаха теоритически и практически обучения срещу агресивното шофиране. Кулминацията на кампанията беше мащабният спортен празник „С усмивка“ през септември в столицата, в който се включиха редица известни имена от спорта и шоубизнеса, начело с Димитър Бербатов и Ник Левентис.", "date": "2019.06.28", "title": "Спортното министерство отново зад проекта „С усмивка“"}
{"url": "https://www.monitor.bg:443/bg/a/view/zapochva-ljatnata-kontrolna-kampanija-na-nap-po-chernomorieto-169146", "text": "Стотици данъчни инспектори, съвместно с други държавни органи, започват лятната контролна кампания по Черноморието. Основният акцент на проверяващите ще е отчитането на обороти и издаване на касови бележки. От НАП припомнят, че и през тази година неиздаването на касова бележка се санкционира незабавно със запечатване на търговския обект, освен обичайната глоба, но основната цел на проверяващите остава насърчаването на доброволното спазване на данъчните изисквания. Във връзка със започващата лятна контролна кампания, изпълнителният директор на НАП Галя Димитрова се срещна в Бургас с ръководния състав и служители от бургаската териториална структура, звеното „Фискален контрол“ и дирекция „Обжалване и данъчно-осигурителна практика“. На срещата присъстваха и териториалните директори на Националната агенция за приходите от страната. Ръководството на НАП обсъди план за контролните действия по Черноморието. „Целта ни през лятото на 2019 г. е да имаме по-добро спазване на данъчно-осигурителните правила по Черноморието. Контролът не е самоцел, нито количеството актове и наказателни постановения, по-важно за нас е да расте делът на бизнеса, който почтено спазва закона“, коментира по повод на започващата контролна кампания изпълнителният директор на НАП Галя Димитрова. Тя акцентира и на важността при изпълнение на служебните си задължения служителите на НАП да внушават доверие. Контролните действия освен дисциплиниращ ефект допринасят и за създаването на равнопоставена и честна бизнес среда. „Не трябва и няма да допуснем неспазващият правилата и законите да бъде в по-добра позиция от коректния данъкоплатец“, бе категоричен изпълнителният директор на Националната агенция за приходите. От приходното ведомство отново ще използват дистанционната връзка на всеки касов апарат със сървърите си, за да откриват рискови търговци, чиито продажби значително се различават от обичайните. Софтуерът на данъчните автоматично оценява средните обороти по дейности и региони и групира онези търговци, чиито приходи са много по-различни от средните. Освен хотели, ресторанти, барове, магазини, атракциони, паркинги и други търговски обекти, на мониторинг ще бъдат подложени борси и тържища, които снабдяват хотелите с храни и напитки, допълват от НАП. През тази година данъчните ще проверяват също апарт хотелите, както и туроператори, предлагащи туристически услуги по крайбрежието, както и задълженията на работодателите за осигуряване на персонала във всички браншове. В проверките, които ще обхванат цялото Черноморско крайбрежие, а не само големите курорти, ще участват инспекторите на звеното „Фискален контрол“. Част от проверките ще са на принципа „таен клиент“, но едновременно с това ще патрулират и съвместни екипи на НАП и правоохранителните органи с отличителни знаци. За високорисковите обекти като заведения и дискотеки, ще бъде прилаган и подходът на открито наблюдение в продължение на дни. През тази година в наблюдението за отчитане на приходи могат да се включат и близо 50 000 граждани, които са изтеглили на телефоните си мобилното приложение на НАП, което позволява сканиране на QR кода на всяка касова бележка и проверка за това дали е истинска на сървърите на приходната агенция. Касовите бележки участват в лотарията на данъчните с голяма награда 50 000 лв. Подробности за данъчната томбола могат да се видят на www.kasovbon.bg.", "date": "2019.06.28", "title": "Започва лятната контролна кампания на НАП по Черноморието"}
{"url": "https://www.monitor.bg:443/bg/a/view/podgoniha-nelegalnite-ekskurzovodi-169142", "text": "Инспекции на министерството и КЗП установиха хора, които водят туристи, без да имат право на това, засечена е и фалшива карта. Това съобщи в петък в Несебър министърът на туризма Николина Ангелкова. „Правим масирани проверки на екскурзоводи по Черноморието. Инспекциите ще продължат усилено по цялото крайбрежие, а също и във вътрешността на страната. Ще бъдем безкомпромисни към хора, които работят като екскурзоводи без удостоверение. Това заяви в Несебър министърът на туризма Николина Ангелкова, която обобщи резултатите от двудневна проверка на експерти от Министерството на туризма и Комисията за защита на потребителите. Проверката е след сигнали, подадени от организации на екскурзоводите в България, че се извършва нерегламентирана дейност.“ Тя информира още в последните два работни дни при съвместната проверка са били инспектирани 15 туристически групи с 15 екскурзоводи. За трима, водели туристически групи обаче, е установено, че работят без удостоверение и не са вписани в Националния туристически регистър. Съгласно изискванията на Закона за туризма всеки екскурзовод трябва да е лицензиран, да притежава специална карта, която да предоставя, за да се удостовери, че работи спрямо регламентите, обясни министър Ангелкова. Според Закона за туризма и наредбата екскурзоводската карта може да се отпечатва само от Министерството на туризма. На нарушителите е съставен акт за административно нарушение, а глобата за това е 1000 лв. Всеки легитимен екскурзовод трябва да е вписан в Националния туристически регистър. При проверката е установено още, че двама, които са водели туристи, са имали сключени договори с туроператори. Компаниите подлежат на санкция в размер на 2000 лв., защото са наели нелицензирани екскурзоводи. По отношение на летния сезон министър Ангелкова посочи, че към момента са наети над 8800 сезонни работници основно от Молдова, Беларус и Украйна, има и работещи от Азия, но те са по-скоро единични бройки. Тенденцията работодателите да наемат сезонни работници от трети страни се увеличава с всеки сезон и това показва, че временната стъпка е правилна, за да се обезпечат достатъчно кадри. Министър Ангелкова допълни, че ще продължава работата в посока намаляване на административната тежест за бизнеса, така че максимално да отговорим на нуждите на сектора. В отговор на журналистически въпрос, свързан с промените в Закона за устройството на Черноморското крайбрежие, тя коментира, че Министерството на туризма подкрепя къмпингуването като част от разнообразния туристически продукт на дестинацията. Трябва да има диалог, за да се чуят всички гледни точки. Инициираме широки дискусии, за да се прецени кои текстове ще са работещи и какво трябва да се промени, за да можем да имаме такъв вид туризъм, съобразен с европейските норми.", "date": "2019.06.28", "title": "Подгониха нелегалните екскурзоводи"}
{"url": "https://www.monitor.bg:443/bg/a/view/jegi-morjat-evropa-v-alpite-se-pekat-goli-na-snjag-169141", "text": "Сериозни жеги морят Европа и дори високо в швейцарските Алпи туристите дръзнаха да свалят дрехите и да се попекат на слънце, стъпвайки по сняг. През уикенда жегите ще продължат и температурите ще бъдат във Франция и Германия ще бъдат около 40 градуса. През изминалата седмица бяха подобрени няколко температурни рекорда в Германия (38,6 градуса Целзий), каквито не са измервани от 1947 г. Насам. Същото важи и за Франция, където бяха измерени рекордно високи температури за месец юни от 41,9 градуса. Абсолютният температурен рекорд за Франция е 44,1 градуса, измерен в Южна Франция, по време на смъртоносната гореща вълна през август 2003 година. \"Метео франс\" предупреди, че температурите в региона може да достигнат между 42 и 45 градуса в събота. Френските власти наложиха вчера също ограничения върху използването на вода, след като големи райони от Западна Европа бяха обхванати от екстремни горещини.", "date": "2019.06.28", "title": "Жеги морят Европа, в Алпите се пекат голи на сняг"}
{"url": "https://www.monitor.bg:443/bg/a/view/za-djejms-bond-25-daniyl-krejg-moli-adel-za-pesen-169128", "text": "Актьорът Даниъл Крейг е отправил молба към британската звезда Адел. Той се надява на запомнящо се финално превъплъщение в образа на Джеймс Бонд и се надява соул дивата Адел още веднъж да запише тематична песен за филм от поредицата. 51-годишният актьор ще изиграе култовия агент 007 за пети и последен път в предстоящия 25-и филм. Певицата от друга страна пожъна небивал успех с тематичната песен Skyfall от \"007 Координати: Скайфол\" (2012), спечелвайки \"Оскар\", \"Златен глобус\", \"Грами\" и БРИТ. След триумфа си със Skyfall тя се зарече никога повече да не изпълнява тематично парче за Джеймс Бонд, за да не й донесе нещастие. Източници от звукозаписната й компания \"Сони Мюзик\" обаче отбелязват, че Адел вече работи над нови идеи за следващия си албум и моментът е напълно подходящ да запише още едно парче за Джеймс Бонд. Изпълнителката на Someone Like You все още не е дала своя отговор.", "date": "2019.06.28", "title": "За „Джеймс Бонд 25“: Даниъл Крейг моли Адел за песен"}
{"url": "https://www.monitor.bg:443/bg/a/view/roditeli-premestvat-bydeshti-pyrvoklasnici-zaradi-napliv-na-romcheta-169132", "text": "Група родители, които са подали документи децата им да бъдат първокласници в благоевградското VIII Средно училище „Арсени Костенцев“ дойдоха в зала „22 септември“, където се провеждаше редовната сесия на Общинския съвет, за да изразят своето несъгласие, че децата им не са приети на първо класиране.  До напрежението се стигна, след като в Осмо училище, което е първото в община Благоевград иновативно училище, постъпиха 134 молби за 1 клас. Междувременно според утвърдения училищен план-прием местата са 88, или 4 паралелки с по 22-ма ученици. Същия проблем се появи и в XI OУ „Христо Ботев“. Директорката на IX ОУ „Пейо Яворов“  Василка Величкова заяви пред съветниците, че родители масово сменят адресни регистрации и на практика от 50 деца в квартал „Ален мак“, има само 9 са записани деца:  „Не съм съгласна да си затваряте очите пред фалшивите адресни регистрации“, каза директорката на Девето основно училище Василка Величкова. И допълни, че останалите директори също знаят, че има фалшифициране на адресните регистрации. Директорката Величкова  прочете декларация от учителите, работещи в Девето основно училище, които изразяват притеснение, че ако не се вземат кардинални мерки училището може да бъде закрито.  „Проблема не е отсега, а още от времето на предишния кмет Костадин Паскалев, когато всяка година първокласници от близката циганска махала безконтролно се записваха само в Девето училище“, коментираха родители. Затова родителите започваха да ги отписват и записват в другите 2 училища в кварталите „Еленово“ и „Ален мак“: „Не сме съгласни нашите деца да учат в училище, където ромчетата от 1 до 8 клас вече са болшинство. Така те ще „интегрират“ нашите деца. Още преди години първокласниците от „Предел“ махала трябваше равномерно да ги записват  не само в трите квартални училища, но и в другите, в града. Затова са тези безплатни училищни автобуси,“ коментира лаконично майка на бъдещ първокласник, дошла на сесията. „Проблема го преодоляваме, като вчера взехме решение да се открие допълнителна пета паралелка за първокласници в Осмо и допълнителна и трета паралелка в Единайсето училище. Така всички деца ще бъдат записани, нека родителите да бъдат спокойни“, коментира пред „Телеграф“ Ивайло Златанов, началник на Регионалното управление по образование в Благоевград. Според него, проблема ще се реши дългосрочно, ако ромските деца първокласници се записват всяка година равномерно във всички училища в Благоевград. С това ще се допринесе за тяхната интеграция. Относно сигналите за фалшиви адресни регистрации Златанов коментира, че това е в прерогативите на полицията и служба „Гражданско състояние.“", "date": "2019.06.28", "title": "Родители преместват бъдещи първокласници заради наплив на ромчета"}
{"url": "https://www.monitor.bg:443/bg/a/view/mostyt-morandi-ruhna-za-6-minuti-169125", "text": "Цяла Италия бе прикована днес сутринта пред малките екрани, но не заради футболен мач. Националните и частните телевизии предаваха пряко от Генуа разрушаването на двата пилона - устои на моста „Моранди“, част от който пропадна на 14 август миналата година и погреба в автомобилите им 43 души. През изминалите дни бяха евакуирани живеещите в района 3500 души, а за реда от три дни бдят 400 полицаи и карабинери. Двата пилона бяха взривени от военни екипи, като чутовният тътен продължи повече от 6 минути. Според Джовани Тоти - губернатора на областта Лигурия, новият мост на важната за Италия автомагистрала трябва да бъде изграден и пуснат в експлоатация до пролетта на следващата година.", "date": "2019.06.28", "title": "Мостът „Моранди“ рухна за 6 минути (ВИДЕО)"}
{"url": "https://www.monitor.bg:443/bg/a/view/ginekolozi-ot-umbal-plovdiv-izvadiha-ogromna-kista-ot-mlada-jena-169135", "text": "Гинеколози от “УМБАЛ-Пловдив” спасиха живота на 38-годишната пациентка, след като извадиха от нея огромна киста на яйчника. „Тя постъпи при нас без абсолютно никакви гинекологични оплаквания, на пръв поглед изглеждаше сякаш е бременна в 6-я месец”, разказа началникът на отделението по акушерство и гинекология д-р Венцислав Демирев. Пациентката била насочена в здравното заведение от медици, при които отишла за консултация по повод друго заболяване. „При прегледа открихме образуванието и обяснихме на жената, че трябва веднага да се отстрани”, заяви гинекологът. Според него кистата на яйчника е много голяма с размери 15 на 20 см., но вероятно ще се окаже доброкачествена. Очаква се потвърждение от хистологичната лаборатория. След интервенцията д-р Демирев е разговарял с пациентката, която тежи около 45 кг. Тя му споделила, че от 2 седмици забелязвала корема си по-голям, но си мислила,  че се дължи на променения хранителен режим и най-вече на консумацията на повече хляб. Не се усъмнила, че може да е бременна за втори път или че може да има гинекологично заболяване. Екипът на отделението по акушерство и гинекология в “УМБАЛ-Пловдив” не е лекувал жени с кисти, с такива големи размери поне от година. „Преди 2 дни оперирахме пациентка, при която открихме формация колкото портокал, посочи д-р Демирев. - Имали сме случаи, когато сме изваждали и доста по-големи образувания, които стигаха до гръдния кош.“ Според завеждащия, причините за появата на кистите не са изяснени и най-често са хормонални.  ", "date": "2019.06.28", "title": "Гинеколози от “УМБАЛ-Пловдив” извадиха огромна киста от млада жена"}
{"url": "https://www.monitor.bg:443/bg/a/view/grisho-startira-na-uimbyldyn-sreshtu-85-ija-v-sveta-169131", "text": "Григор Димитров започва тазгодишното си участие на \"Уимбълдън\" срещу французина Корентен Муте. 20-годишният тенисист е 85-и в световната ранглиста на АТР, това е и върховото класиране в неговата кариера. Муте е левичар, а бекхенд изпълнява с две ръце. Той е доста по-нисък от Григор - 175 см (срещу 191 за първата ни ракета). Корентин е част от професионалната верига от 2016 г., а през този сезон има 3 победи и 3 загуби. Двамата нямат официални мачове помежду си. Победителят от този мач ще срещне Феликс Оже-Алиасим или Вашек Поспишил. Димитров има една загуба този сезон от Алиасин. Димитров е в половината на лидера в световната ранглиста Новак Джокович. Освен Алиасим от поставените най-близо до него е №16 Гаел Монфис. Следобед първата ни ракета в мъжкия тенис ще играе двубой от демонстративния турнир The Boodles от 16,30 ч. Негов противник ще е сърбинът Филип Краинович.", "date": "2019.06.28", "title": "Гришо стартира на \"Уимбълдън\" срещу 85-ия в света"}
{"url": "https://www.monitor.bg:443/bg/a/view/kmetyt-na-nu-jork-izpolzva-lozung-na-che-gevara-169136", "text": "Кметът на Ню Йорк и кандидат за президент Бил де Блазио каза на митинг в Маями лозунг, свързван с кубинската комунистическа революция, с което си навлече критики в град, където живеят много хора, избягали от управлението на Фидел Кастро, съобщи Асошиейтед прес. По-късно той се извини в \"Туитър\" и заяви, че не е знаел историята и значението на фразата \"Винаги до победата!\" (Аста ла виктория, сиемпре!/Hasta la victoria, siempre!). След участието си в дебата на Демократическата партия в сряда вечерта, където кандидатите тенденциозно говориха на испански, за да се харесат на испаноезичните избиратели, Де Блазио се срещна със стачкуващи служители на Международното летище в Маями.  Де Блазио заяви, че ги подкрепя и извика Hasta la victoria, siempre! - девиз, свързван най-вече с революционера Че Гевара и с режима на Кастро. \"Това е напълно неприемливо! Как може някой, който иска да бъде лидер на свободния свят, може да цитира партизанин убиец и то в Маями\", написа в \"Туитър\" сенаторката демократ от законодателния орган на Флорида Анет Тадео.  \"Ако някой се съмнява, че демократите, кандидатирали се за президент, са фенове на социализма, Бил де Блазио е в Маями и цитира. . . Че Гевара\", написа в \"Туитър\" сенатор Рик Скот, републиканец от Флорида.", "date": "2019.06.28", "title": "Кметът на Ню Йорк използва лозунг на Че Гевара "}
{"url": "https://www.monitor.bg:443/bg/a/view/specoperacija-na-tri-mesta-v-sofija-sreshtu-izmami-s-telk-169134", "text": "Операция на Специализираната прокуратура и ГДБОП срещу измамите с ТЕЛК се проведе в петък на различни места в София. Извършени са действия по разследването на работеща на територията на столицата организирана престъпна група. Тя е осигурявала ТЕЛК решения на здрави лица срещу подкупи, съобщиха от прокуратурата и уточниха, че действията по разследването продължават. Подробности ще бъдат дадени от представители на спецпрокуратурата и ГДБОП в събота.. Според неофициална информация до късния следобед вчера шестима лекари са били отведени за разпити в полицията, след обиски на различни места в столицата. Това е поредната акция срещу дръзките далавери, с които се източват милиони от държавната хазна. Такива вече се проведоха във Варна, Ловеч, Търговище и други градове, като бяха задържани десетки лекари и други лица, участващи в схеми за издаване на фалшиви ТЕЛК решения.", "date": "2019.06.28", "title": "Спецакция на три места в София срещу измами с ТЕЛК (ОБНОВЕНА)"}
{"url": "https://www.monitor.bg:443/bg/a/view/bohemska-rapsodija-uvelichi-prodajbite-na-zapisite-na-queen-169127", "text": "Легендарната британска група Queen е с най-големи продажби на албуми в Северна Америка сред всички изпълнители за първата половина на 2019 г. Причината за големия интерес е блокбастърът „Бохемска рапсодия“, който разказва историята на Фреди Меркюри. Според данните за полугодието на Нилсен мюзик, саундтракът към млентата, която спечели четири награди \"Оскар\" през февруари, е с най-големи продажби сред рок албумите. На второ място е сборният албум Greatest Hits 1 на групата. Queen са продали над 731 000 албума - повече от всеки друг изпълнител, както и най-много дигитални песни с над 1, 3 милиона изтегляния. През февруари Queen стана първата рок група, открила церемонията за наградите \"Оскар\". Страстното изпълнение на песента Shallow на Лейди Гага и актьора и режисьор Брадли Купър на церемонията също увеличи много продажбите. Романтичната балада е изтеглена досега дигитално 648 000 пъти за годината. Биографичният филм \"Рокетмен\" също увеличи със 138 % продажбите на албумите на Елтън Джон през първата седмица след излизането по екраните в края на май.", "date": "2019.06.28", "title": "\"Бохемска рапсодия\" увеличи продажбите на записите на Queen"}
{"url": "https://www.monitor.bg:443/bg/a/view/syblichashto-prilojenie-razbuni-duhovete-i-se-samozakri-169133", "text": "Американски програмист създаде приложение, наречено DeepNude, което за около 30 секунди премахва дрехите на хората на всяка снимка и „гарнира“ изображението с дигиталната представа за голотата на човека. DeepNude бързо се прочу в цял свят, а ден след това създателите на проекта обявиха за неговото затваряне. Според тях популярността на приложението се оказала изненада за тях и те не са в състояние да се справят с наплива от потребители. „Създадохме проекта преди няколко месеца, за да забавляваме потребителите. Смятахме, че ще продаваме ограничено количество от приложението и никога не сме предполагали, че то ще придобие вирусен характер и не сме в състояние да контролираме трафика“. Приложението мълниеносно се е сдобило с 500 хил. Потребители и създателите се опасяват, че хората ще започнат да злоупотребяват с него. Те са наясно, че генерираните от DeepNude изображения ще плъзнат из мрежата и не искат да бъдат онези, които продават подобна услуга. „Светът още не е готов за DeepNude“, казват те. Продуктът DeepNude имаше и една съществена особеност - работеше само с фотографии на жени, но разработчикът обеща по-нататък да научи програмата да \"съблича\" и мъже.", "date": "2019.06.28", "title": "Събличащо приложение разбуни духовете и се самозакри"}
{"url": "https://www.monitor.bg:443/bg/a/view/zakrivat-infekcioznoto-otdelenie-v-kustendilskata-bolnica-169126", "text": "Предстои закриване на Инфекциозното отделение в Кюстендилската многопрофилна болница „Д-р Никола Василиев“. Това ще стане от 1-ви юли т. г., алармира общинският съветник Огнян Атанасов. Той беше категоричен, че подобно отделение в общината е крайно наложително да има, тъй като в момента то е пълно с деца, болни от морбили. „Имаме ромски квартал с около 12 000 души, което е предпоставка това отделение да се пълни постоянно. Областен град не може да няма инфекциозно отделение. Най-малкото при ухапване от кърлеж, какво ще се случи. Няма кой да те консултира”, заяви още Атанасов. Причината за закриването на отделението е, че специалистът, който е работил там се премества на работа във ВМА, а кандидати за заемане на мястото му няма. Само преди година същата участ имаха отделенията \"Уши, нос, гърло\", \"Очно\" и \"Кожно отделение\", които бяха закрити. В Кюстендил пък продължава тревожната тенденция за ръст на морбили, което е обхванало не малка част от ромското гето. Само в Кюстендилска община до този момент са установени над 50 случая. „Място за паника сред населението няма и закриването на отделението няма да е в ущърб на пациентите“, увериха от МБАЛ „Никола Василиев“. За по-специфични случаи болните ще бъдат изпращани в други болници, като например в Инфекциозна болница в София. Другият вариант на кюстендилци е да пътуват до двете болници, които се намират в съседния град Дупница. „Не разбираме какво се случва. При болница в областен град да трябва да търсим други варианти. Нещата определено не вървят на добре. За всяко нещо ли трябва да пътуваме до столицата“, питаха притеснени кюстендилци.  ", "date": "2019.06.28", "title": "Закриват Инфекциозното отделение в Кюстендилската болница"}
{"url": "https://www.monitor.bg:443/bg/a/view/s-380-hil-lv-razhlajdat-sys-sladoled-zatvornicite-169118", "text": "С 380 хил. лв. затворниците в цялата страна ще имат възможност да се разхлаждат със сладолед в летните жеги. Това става ясно от обществена поръчка, обявена на сайта на Държавно предприятие „Фонд затворено дело“. Обществената поръчка е с предмет „Доставка на сладолед за лавки и бюфети в местата за лишаване от свобода“. Единственото условие към фирмите е да разполагат със собствен или нает хладилен товарен автомобил. Сладоледите трябва да бъдат с различни вкусове: ванилия, шоколад, карамел и др., с глазура и без глазура, полети със сироп, ядки и др. В описанието си участниците трябва да посочат производителя на сладоледите, опаковка, тегло /обем/, срок на годност, както и стандарта по който е произведен /БДС, ТД на производителя или друг/. Доставките на ледената сладост ще се извършват един път седмично в срок до 3 дни след получена писмена заявка, изпратена по мейл или факс на посочен от изпълнителя адрес, става ясно от обявената поръчка на Държавно предприятие „Затворено дело“. Според направено пазарно проучване се оказва, че лишените от свобода предпочитат най-вече сладолед на клечка, като заложената цена за тях е 0.77 лв. за бройка. Само за сравнение леденото блаженство във фунийка е сравнително по-евтино, а именно 0.68 лв. За първи път в поръчката е добавен и сладолед тип „сандвич“, като неговата цена е 0.66 лв. Най-голяма е заложената сума за сладолед в кутия - 141 025.86 лв., а най-малка на този в чашка – 14 236.56 лв. „Любим за затворниците си си остава сладоледа на клечка. Направо го разграбват като топъл хляб. През лятото това е и най-често търсения продукт от тях“, коментират работещи в зандана в Бобов дол.", "date": "2019.06.28", "title": "С 380 хил. лв. разхлаждат със сладолед затворниците  "}
{"url": "https://www.monitor.bg:443/bg/a/view/roker-razmaza-lekar-na-peshehodna-pyteka-vyv-vraca-169123", "text": "Известен лекар от Враца стана пациент на колегите си от спешния център, който ръководеше повече от 20 години. 80-годишният д-р Георги Бончев пресичал пешеходната пътека пред болницата, заедно със съпругата си, когато е връхлетян от мотор. Пенсионираният медик паднал на асфалта и си ударил много лошо главата. Черепът му буквално е смазан и е загубил много кръв. Очаква се след като бъде стабилизиран да бъде транспортиран за лечение в столична клиника, казаха от спешното. Тежкият инцидент е станал малко преди 10 часа в петък. Рокерът се движел към изхода на града. Изневиделица пред него излязъл бус, който маневрирал точно на пешеходната пътека. За да не се удари в него, мотористът свил рязко, разказаха очевидци. За беда точно в този момент на пешеходната пътека пресичали докторът и съпругата му, които са родители на известния врачански адвокат Росен Бончев. Моторът закачил леко жената, но блъснал мъжа й. Рокерът също паднал и се повлякъл по асфалта. Той обаче се разминал без сериозни травми.", "date": "2019.06.28", "title": "Рокер размаза лекар на пешеходна пътека във Враца"}
{"url": "https://www.monitor.bg:443/bg/a/view/fitch-postavi-negativna-ocenka-za-3-ot-dyshternite-drujestva-na-evrohold-169130", "text": "Международната рейтингова агенция Fitch постави негативна оценка на 3 от дъщерните дружества в структурата на „Еврохолд“. Причината – авторитетната агенция оценява като рискова за състоянието им сделката за закупуването на българските активи на ЧЕЗ. Това става ясно от съобщение, публикувано на сайта на Fitch. Според него агенцията поставя оценка RWN - “под наблюдение с негативна перспектива” за дългосрочния рейтинг и рейтинга за финансова стабилност на две дружества, опериращи на българския пазар - „Евроинс“ и ЕИГ Ре, както и на дъщерната фирма на „Еврохолд“ в Румъния – Евроинс Румъния Застраховане и Презастраховане. Третата компания вече имаше проблеми заради огромна ликвидна дупка. Затова, под натиска на румънските регулатори, премина през двугодишна оздравителна програма. Именно заради тези проблеми и Гръцката национална банка на три пъти, последният от които в началото на тази година, отказа на друга застрахователна фирма от структурата на „Еврохолд“ да придобие „Креди акрикол“, която в южната ни съседка оперира на животозастрахователния пазар. Както вече Агенция „Монитор“ писа, в отказа си от Гръцката национална банка подчертаха, че кандидатът разчита предимно на външни заеми, а не на собствени капитали. „Ако се даде възможност на дружеството на „Еврохолд“ да влезе в Гърция, това ще доведе до необмислено нарушаване на балансите и европейските принципи на застрахователните пазари. Тази политика на вземане на външни кредити може да предизвика сериозна заплаха за кандидат-купувача и да го направи неплатежоспособен“, пише в решението на регулатора в Атина. От съобщението на Fitch пък става ясно, че и в случая с покупката на ЧЕЗ от „Еврохолд“ разчитат на под 25% собствен капитал. Цената, която холдингът трябва да плати за активите на ЧЕЗ у нас, ако сделката бъде одобрена от българските регулатори – КФН, КЗК и КЕВР, е в размер на 335 млн. евро. За над 75% от парите обаче холдингът разчита на външни заеми, става ясно от него. „Планираният висок дял на дълга в структурата (минимум 75% от стойността на придобиването) може значително да намали разпределимите печалби от активите на ЧЕЗ, особено в началото, предупреждават от агенцията сега“, посочват „Фич“. От агенцията очакват трансакцията да увеличи степента на задлъжнялост на „Еврохолд“ заради вида на сделката и предполагат, че холдингът ще осигури допълнителна подкрепа за структурата на финансиране, за да защити своите своите инвестиции. Подобен сценарий може да окаже допълнителен натиск върху капитализацията и/или финансовия ливъридж на холдинга, считат от агенцията, като се посочва също, че е възможен висок риск, свързан с възможностите за обслужване на дълга на активите на ЧЕЗ. Оценката на международната агенция е поредна сигнална аларма за състоянието на купувача, който ако успее да финализира сделката ще държи контрол над фирма, доставяща тока на една трета от България. Засега нито един от тримата регулатори, които трябва да се произнесат по сделката, не го е направил. От Комисията по финансов надзор, която стартира проверка на състоянието на „Еврохолд“ още през април, все още не са огласили резултатите от нея. Преди няколко дни обаче изпратиха доклад с изводите си и установените факти на прокуратурата и ДАНС, а също и на НАП, откъдето от своя страна започнаха проверка. От КЕВР, отново преди няколко дни, започнаха да пишат критерии за оценка на сделката.", "date": "2019.06.28", "title": "Fitch постави негативна оценка за 3 от дъщерните дружества на „Еврохолд“ (ОБНОВЕНА)"}
{"url": "https://www.monitor.bg:443/bg/a/view/bylgari-ot-moldova-trygnaha-po-stypkite-na-pradedite-si-169116", "text": "Седем граждани на Молдова поеха пеша по стъпките на далечните си прадеди, които през далечната 1829 година са тръгнали след войските на руския военачалник Дибич Забалкански, за да търсят ново поселище в опит да се спасят от турското робство и кървавото отмъщение на османлиите. Походът, който ще продължи 12 дни и е дълъг 515 км започна от село Ботево, община Стралджа, откъдето преди 190 години са поели над 600 бежанци, за да основат няколко нови селища с български корени в тогавашната част от руската империя. Сред тях е и днешното Троица, Леовски район, което заедно с близките Възнесени и Троян е част от община Възнесени. Преди пешия марш бе отслужен молебен от отец Жельо в храма „Възнесение Богородично“, разказа каращият третия си мандат кмет на Ботево Георги Танев, който разбрал за инициатива на сънародниците ни преди десетина дни и вече е положил подпис под документ за сътрудничество с Троица. Подготовката за марша под наслов „По пътя на дедите ни“ продължила половин година след първоначалното спонтанно решение в хода на разговори за миналото в социалните мрежи, разказва единствената дама в групата Нина Топалова. Преди да поемат към родните корени ентусиастите провели стотици разговори с приятели от България, сред тях бил и Ивайло Шопски от пътуващото читалище „Бащино огнище“, който се ангажирал с логистиката по 14-дневния преход. По пътя от село Ботево до Дунав мост при Русе младежите ще преминат през Нова Загора, Стара Загора, курортното селище Ягода, ще се помолят в храм – паметника в град Шипка и ще положат цветя пред монумента на връх Свети Никола. Навсякъде ще ги очакват приятели като председателят на „Традиция“ в Нова Загора Иван Стоянов, който се погрижи за преспиването им в първата нощ от походния маршрут. В групата водач е 43-годишният учител по биология и география Владимир Мъгла, който е инициатор на идеята. Неговите предци са тръгнали през 1829 година от тогавашното село Чомлеккьой, днешно Ботево, да търсят спасение. Пръв за възможността пеша да минат пътя на дедите заговорил приятелят му и връстник фаянсаджията,  Александър Романеско. Към тях се присъединил журналистът Олег Косих. После се намерили със счетоводителката Нина от Кайракли, а почти на финала се включили 15-годишният ученик от Кишинев Валентин Бучков, чийто татко е с родови корени от село Кортен, и лекарят Сергей Войняк. Споделили намеренията си в социалните мрежи, като за броени дни видеообръщението било видяно от над 5 000 потребители. Преживяването е невероятно, споделя Мъгла, нямало село, през което да минат да не ги спрат местните, за да си поговорят, да им предложат вода, плодове… По думите му ако се намерел добър журналист – цяла книга можело да се направи. Почти на всеки час пращал по вайбъра снимки на 13-годишната си дъщеричка Паулина, която добре говорела български и много се гордеела с националната носия, която получила от България наскоро. На изпроводяк Александър споделя, че вече е подал документи за постоянно установяване в България със семейството си. Надява се положителният отговор от агенцията за българите в чужбина да стане факт  през септември.Възнамерява да се установят в София, където смята че по-лесно ще си намери работа, а и децата му по-бързо щели да се адаптира.  ", "date": "2019.06.28", "title": "Българи от Молдова тръгнаха по стъпките на прадедите си"}
{"url": "https://www.monitor.bg:443/bg/a/view/pokaniha-trymp-na-parada-na-pobedata-v-moskva-169117", "text": "Москва е отправила официална покана към американския президента Доналд Тръмп да бъде гост на Парада на Победата на 9 май догодина, когато в Русия отбелязват 75-годишния юбилей от победата във Великата Отечествена война. Източник, близък до Белия дом, посочи, че US държавният глава „отреагирал положително“ на поканата. Чуждите агенции припомнят, че на предишната кръгла годишнина от Победата на военния парад на Червения площад през 2015 г. бяха поканени 68 световни лидери, като едва 20 от тях я приеха. Тогава отказаха да посетят Москва канцлерът на Германия Ангела Меркел и тогавашният премиер на Великобритания Дейвид Камерън. От гостоприемството на Кремъл преди 4 години се възползваха председателят на КНР Си Цзинпин, лидерът на Куба Раул Кастро, генералният секретар на ООН Пан Ги Мун, бившият генерален секретар на ЮНЕСКО Ирина Бокова и др.", "date": "2019.06.28", "title": "Поканиха Тръмп на Парада на Победата в Москва "}
{"url": "https://www.monitor.bg:443/bg/a/view/razsledvat-za-prinuda-obshtinski-kmet-vojvoda-169122", "text": "Кметът на община Златарица Пенчо Чанев се разследва по обвинение за извършено престъпление „принуда”. Това потвърди самия той пред Агенция „Монитор” минути след като напусна Окръжата следствена служба във Велико Търново.  „Не мога да давам подробности, тъй като съм подписал декларация да не разгласявам нищо, но става въпрос за финансови въпроси. Скоро всичко ще се разбере. Интересното обаче е, че се случва това само три месеца преди изборите. И че аз бях извикан в следствието в деня, в който се подписва проекта за изграждане на пречиствателната станция в Златарица, който проект ще бъде за 3 млн. лв. Дотук спирам и повече нищо не искам да казвам на този етап”, коментира кметът. След напускането на следствието той видимо не беше нито изнервен, нито притеснен. Чанев е един от най-дългогодишните общински кметове във великотърновска област. Той завършва трети мандат кмет, като любопитното е, че е кмет на ВМРО в град и община с доминиращо население от етническите малцинства.  ", "date": "2019.06.28", "title": "Разследват за принуда кмета на Златарица"}
{"url": "https://www.monitor.bg:443/bg/a/view/italija-i-germanija-objaviha-transportna-vojna-na-avstrija-169124", "text": "Германия и Италия са готови на транспортна война с Австрия, ако Виена не премахне едностранно приетите мерки срещу движението на тежкотоварни камиони в нейния западен регион Тирол – би тревога авторитетният всекидневник „Кориере дела сера“. Засега въпросните мерки се изразяват в засилен пограничен и митнически контрол, но от 1 август би трябвало да влязат в сила нови тежки ограничения за превоз на някои видове стоки и за навлизането на ТИР-ове на австрийска територия. Според цитирания от вестника министър на транспорта в Рим Данило Тонинели рестриктивните мерки ще ударят най-жестоко тежкотоварните камиони за международен превоз на Италия. Германия от нейна страна смята, че Виена ще накърни интересите на превозвачите й, които навлизат в Тирол от Бавария и се насочват към Италия и Западните Балкани. Ето защо Тонинели и неговият колега в Берлин Андреас Шойрер са се договорили да сезират по проблема компетентните институции на ЕС и са написали нарочно протестно писмо до европейския комисар по транспорта Виолета Булц. В него акцентът е поставен върху един от основните принципи на Съюза – свободното движение на стоки на територията на членуващите в него страни. Двамата министри твърдят, че рестриктивните мерки на Австрия нарушават този принцип и страната трябва веднага да се откаже от прилагането им. Тонинели и Шойрер посочват, че в противен случай техните правителства ще бъдат принудени да вземат ответни мерки – нежелана според тях хипотеза, която би нарушила из основи транспортните връзки в ЕС. Двамата министри подчертават още, че прехода Бренеро на границата между Австрия и Италия, от страна на последната през изминалите дни се заформиха километрични опашки от ТИР-ове. „Кориере дела сера“ припомня, че през пролетта и есента на миналата година Виена на два пъти се е опитала да приложи рестриктивни мерки за движението на ТИР-ове през австрийска територия, които са били отменени след намесата на Европейската комисия.", "date": "2019.06.28", "title": "Италия и Германия обявиха транспортна война на Австрия"}
{"url": "https://www.monitor.bg:443/bg/a/view/antonija-petrova-izkachi-vryh-vihren-s-bebeto-snimki-169115", "text": "Мис България 2009 Антония Петрова избяга от жегите в столицата и отиде планината. Тя се качи на 1972 м. надморска височина, носейки сина си кенгуру през цялото време. Мама и бебе изкачиха заедно връх Вихрен. С тях, разбира се, беше и таткото Ивайло Батинков. Причината за семейното изкачване е специална – малкият Благовест навърши 5 месеца. За това съобщи младата майка в социалните мрежи и не пропусна да направи последователите си съпричастни като публикува редица снимки от приключението. \"Имаме си най-красивото, най-чаровното и най-усмихнато момче! По този повод, Благовест Ивайло Батинков, покори и първия си връх в живота - вр. Вихрен! The Best Batinkov - пожелаваме ти, винаги да си най-добрият и пръв във всичко и да покоряваш много върхове!\", написа към кадрите тя. Фотографиите показват и че Петрова е в топ форма след раждането. Свалянето на килограмите при нея започна светкавично. Само две седмици, след като даде живот на първородния си син, тя успя да свали 11 килограма – точно толкова, колкото по думите й е била качила по време на бременността. така ще си върнете формата и без спорт и диети!“, обясни тогава моделът. Припомняме, че миската с юридически ценз роди първата си рожба навръх имения си ден - 17 януари. Затова повечето фенове предполагаха, че момченцето ще носи името Антон. То обаче е кръстено на дядо си по бащина линия. Още по време на бременността си чаровната блондинка даде заявка, че ще пътува често със сина си. По нейни сметки, докато е бил в корема на майка си, Благовест е посетил 4 континента и 17 държави. Преди дни Антония и Батинков поляха една година откакто си казаха заветното „да“ на пищна церемония в Гърция. Сватбата им се състоя едва три месеца след първата им среща. Бившият шеф на болница „Токуда“ отправил предложението към избраницата си с пръстен на майка си и то във вечерта, в която запознали родителите си.", "date": "2019.06.28", "title": "Антония Петрова изкачи връх Вихрен с бебето (СНИМКИ)"}
{"url": "https://www.monitor.bg:443/bg/a/view/popravkite-za-trimata-golemi-vlizat-ot-septemvri-169107", "text": "Поправките, които ще регламентират начина, по който ще се разследват \"тримата големи\" в съдебната система ще бъдат внесени септември. Това стана ясно от думите на министъра на правосъдието Данаил Кирилов в кулоарите на Народното събрание. Кирилов поясни, че промените ще бъдат внесени след широк дебат дали мерките да обхващат \"тримата големи\" или само главния прокурор.  „Крайно време беше да стартираме работата по този въпрос“, допълни Кирилов. Той коментира и внушенията на шефа на ВКС Лозан Панов, че поправките в закона за съдебната власт, които предвиждат разследване на \"тримата големи\", са насочени именно към него. В началото седмицата шефът на ВКС определи поправките като \"Закона Панов\". „Няма проблем за разследване на главния прокурор. Даже напротив, ние даваме свръх защита на Панов с тези мерки\", увери Кирилов и обясни, че в момента всеки свободно може да бъде разследван. Кирилов обясни, че това предложение няма нищо общо с конкретни лица. „Трябва да се реши принципно и концептуално този въпрос и да е за тримата големи“, категоричен бе министърът. Той подчерта, че е поел ангажимент за широки консултации и, ако има време ще изпратят предложенията до Венецианската комисия и наред с това и до КС за  тълкуване. “.  Правосъдният министър бе попитан и за критиките от страна на Съвета на Европа и Европейския съд към него по предложенията за „тримата големи“. Само преди ден отделът за изпълнение на решенията на Европейския съд в Страсбург към Съвета на Европа излезе със заключение, че готвените поправки в Закона за съдебната власт и в НПК не създава необходимите условия за независимо разследване срещу главния прокурор, но би могло още повече да го затрудни. Кирилов обясни, че не може да си позволи да тълкува решенията на Европейския съд,тъй като те трябва да се изпълняват. Той добави, че не е съгласен с мотивите и аргументацията на съда, но не ги приема като критика.  ", "date": "2019.06.28", "title": "Внасят поправките за “тримата големи“ през септември (ОБНОВЕНА)"}
{"url": "https://www.monitor.bg:443/bg/a/view/33-godishen-rusnak-padna-ot-ryba-na-koncheto-169106", "text": "33-годишен руснак се подхлъзнал и паднал от ръба на Кончето в Пирин планина. Сигнал за това е получен в Спасителната служба - Банско вчера около 15:30 часа. В акцията по спасяването му веднага потеглили 17 спасители от службата в Банско. С носилка е свален до хижа Вихрен, откъдето линейка е транспортирала пострадалия турист до Спешния  център в Разлог. Спасителната акция е приключила около 01:30 часа през нощта.  Медиците са установили тежки контузии по опорно-двигателния апарат,  контузия в гръдната област и черепно- мозъчна травма. Няма опасност за живота на руския гражданин.", "date": "2019.06.28", "title": "33-годишен руснак падна от ръба на Кончето"}
{"url": "https://www.monitor.bg:443/bg/a/view/shofioryt-ubil-jenata-v-beli-izvor-s-knijak-ot-2014-ta-i-s-15-narushenija-na-pytja-169108", "text": "Шофьорът, убил пешеходка в Български извор преди дни, е с книжка от 2014 година и за този период има 15 нарушения на пътя. Четири от тях са именно за превищена скорост. Това стана ясно от думите на вътрешния министър Младен Маринов в кулоарите на НС. Само преди ден 52 - годишната пешеходка бе блъсната и убита на място от автомобил в тетевенското село Български извор и то пред очите на майка си. Тя е връхлетяна от возилото между мантинела и стълб в центъра на селото. Сега Маринов обясни, че и най-веротно отново става дума за превишена скорост, несъобразена с пътните условия. По думите му самият факт, че колата минава през мантеналата, през жената и пресича бетонен стълб, означава, че скоростта е била над допустимата. В момента водачът е задържан за 24 часа и предстои гледането на мярката му за неотклонение, като той е задържан в съседно село, след като веднага е напуснал мястото на кастрофата. Маринов отрече критиките на местните хора, че в района няма контрол и полицаите си тръгват след 18.30 часа. МВР-шефът обаче увери, че е разпоредил проверки във всички райони, не само там. Той добави, че 17.30 часа могат да си тръгнат само районните инспектори, но патрулите и КАТ работят денонощно, за да има постоянно покритие. Контролът по пътищата завишен три пъти през последните две години, а това го показвали постъпленията в бюджета от глобите, каза още Маринов. Наред с това той коментира и случая на задържания за разпространение на дрога столичен полицай от 4-то РПУ. Той припомни, че сигналът идва именно от мястото, където служителя работи, като са го проверявали в рамките на месец. По думуте му процесулано-следствените действия продължават и Той поясни още, че последните години системата се обновява, а това са всем млади момчета набор 90 – 92 година. Те не са минавали казарма, където да добият базисни навици и дисцилина. Самият подбор на служители минавал през няколко нива – физически и медицински изпит, две психологически изследвания, събеседване. „Поставяйки такъв човек без дисциплина, което важи за голяма част младите, в ситуация с власт и натиск от крими контингента, може да доведе до изкривяване.“, каза Маринов. Според него причина за това не могат да бъдат заплатите в сектора, тъй като последните 2-3 години са скочили с около 30%. Той увери, че имат собствен механизъм за изчистване на тазкива служители. По време  на парламентарния контрол Маринов коментира и казуса с изтичането на информация към медиите на името на млдежа от Пловдив, обвинен в тероризъм. МВР-шефът уточни, че на 13 юни е назначил провекра, а трябва да приключи на 1 юли. Маринов изрично призова да не се правят внушения, че изтичането на информацията е от МВР. \"Искам да ви уверя, че на цитирания от вас брифинг, както и на последващи мероприятия за представителите на медиите с участието на служители на МВР, не са предоставени лични данни, свързани с този случай. Личните данни на извършителя, по анализа, който аз направих, излязоха доста по-късно в следствие на фокуса, който беше създаден и върху населеното място, и от участие на различни събеседници по телевизиите, включително и близки до семейството. Мога да ви заявя, че по случая е работено изключително дискретно до момента, в който нямаше опасност тези продукти да могат да се сглобят така, че да предизвикат сериозен взрив\", каза министър Маринов.", "date": "2019.06.28", "title": "Шофьорът, убил жената в Български извор, с книжка от 2014-а и с 15 нарушения на пътя"}
{"url": "https://www.monitor.bg:443/bg/a/view/npo-ta-protiv-vetoto-na-prezidenta-za-zakona-za-chernomorskoto-krajbrejie-169120", "text": "Неправителствени организации се обявиха против наложеното от президента Румен Радев вето върху Закона за изменение и допълнение на Закона за устройство на Черноморското крайбрежие. В отворено писмо те призоваха народните представители да го отхвърлят при гласуването в парламента. Ето пълния текст на писмото. Уважаема госпожо председател на Народното събрание Цвета Караянчева, Уважаеми председатели на парламентарни групи, Уважаеми Народни представители от 44-то Народно събрание, гласували за приемането на изменението и допълнението на Закона за изменение и допълнение на Закона за устройство на Черноморското крайбрежие, Поздравяваме ви за приетите промени в ЗУЧК! Поздравяваме Народните представители от Комисията по регионална политика, благоустройство и местно самоуправление, които гласуваха против и отхвърлиха наложеното от Президента вето, върху част от текстовете на промените в ЗУЧК. Подкрепяме акта на отхвърляне наложеното вето на Президента на Р. България върху чл.10а и чл.24в от приетите промени на ЗУЧК. Приетите промени: 1. Премахват нелоялната конкуренция съществувала в летния Черноморски туризъм. Безплатният туризъм осъществяван като „диво къмпингуване” ощетява държавния бюджет, общинските бюджети и собствениците на съществуващите къмпинги, тъй като тези, които го ползват не заплащат нищо на никого. 2. Президента неправилно тълкува чл. 24в от ЗУЧК, налагащ глоби на тези, които извършват къмпингуване извън определените за това места. Президента неправилно приема, че това е повишаване на рестрикциите. До момента не са съществували „рестрикции”. Парламента няма как да повиши нещо, което не е съществувало. Глобите не са рестрикции, а средство за наказване на нарушителите. Наличието на налагане на глоби на нарушителите по Закона за движение по пътищата означава ли, че това са рестрикции или ограничаване на човешките права? Отговора е Не! 3. Закона създава ПРАВО за създаване нов туристически продукт, съобразен с исканията на упражняващите „диво къмпингуване”. Това е доказателство, че закона не отнема, а дава право. 4. В прессъобщение публикувано на страницата на Президента се казва: „В мотивите си държавният глава заявява, че не се противопоставя на опита да бъдат въведени правила, нормативи и стандарти, както изрично повелява чл.55 от Конституцията, прокламиращ основното право на здравословна и благоприятна околна среда.”. Промените в чл. 10а едно към едно отговарят на желанието на Президента и изискванията на чл. 55 от Конституцията: „Чл.55 Гражданите имат право на здравословна и благоприятна околна среда в съответствие с установените стандарти и нормативи. Те са длъжни да опазват околната среда.”. Въпреки изказаното одобрение, Президента алогично наложи вето на чл.10а от ЗУЧК създаващ правила, нормативи и стандарти за летуване в здравословна и благоприятна околна среда. 5. Представената на Президента позиция от коалиция Неправителствени организации с доклад от над 100 страници доказва, че България е единствената страна членка от ЕС, където ползването на чужди права без разрешение не се санкционира. В страните членки от ЕС се санкционира разполагането на палатки, кемпери и каравани извън регламентираните за това места не само на крайбрежната ивица, но и върху територията на цялата държава. 6. Своеволното разполагане на палатки, кемпери и каравани води до замърсяване на околната среда и унищожаване на дървесни видове, чрез палене на огньове. 7. Не е правилно тълкуванието на Президента, че нямало все още определени места за регламентирано разполагане на палатки, кемпери и каравани. В момента това са къмпингите. чл.10а допълнително разширява възможността за „..места за временно разполагане на палатки, кемпери или каравани…“ и описва основните норми за реализирането им. Законодателите създадоха право, чрез наредбата по чл.10а, ал.3 от ЗУЧК, да се изготвят условия и ред за определяне на местата за временно разполагане на палатки, кемпери или каравани, правила и нормативи за устройване и ползването им, както и за престоя в тях. Малобройните протестиращи против промените заплашваха, че ако тези промени бъдат приети ще заминат от България и ще практикуват нерегламентираното диво къмпингуване в Гърция. Те не заминаха, няма и да заминат, защото в Гърция безплатна туристическа услуга няма. Има сериозни глоби за нарушителите и дори затвор до 3 месеца. До момента държавата извършваше социално подпомагане на богати хора собственици на скъпо къмпинг оборудване, кемпери и каравани на гърба на собствениците на имоти, в които нахлуваха диво къмпингуващите и ги ползваха безплатно. Не заплащаха дори минималната туристическа такса към общинските бюджети. Президентът не е прав, като налага вето на посочените от него текстове от промените на ЗУЧК, защото това е вето за насърчаване нарушаването правата на частната собственост, насърчаване замърсяването на околната среда, насърчаване на нелоялната конкуренция, насърчаване практики, които са санкционирани в страните членки от ЕС и насърчаването на практики, които са против интересите на държавата – неплащането на данъци и такси. От съседна Румъния вече започнаха да нахлуват на нашето Черноморие безплатно. Ние разчитаме това вето като антидържавно. Уважаеми народни представители, Призоваваме ви да гласувате против наложеното от Президента вето и да не се поддавате на популистки настроения, които обслужват финансовите интереси на малка група практикуваща нерегламентираното диво къмпингуване. В интервюта по медиите те открито заявяват „защо да плащам?” или „защо да ходя в къмпинг, когато тук е безплатно?”. Отвореното Писмо е подкрепено от следните организации: · НАЦИОНАЛНА АСОЦИАЦИЯ „БЪЛГАРСКО ЧЕРНОМОРИЕ” · НАЦИОНАЛНО СДРУЖЕНИЕ ЗА ЗАЩИТА СОБСТВЕНИЦИТЕ НА ИМОТИ · ФОНДАЦИЯ БАЛКАНСКИ ЦЕНТЪР ЗА УСТОЙЧИВОСТ И ЕКОЛОГИЧЕН ИНЖЕНЕРИНГ · СДРУЖЕНИЕ ЗЕЛЕН АЛИАНС · ИНИЦИАТИВЕН КОМИТЕТ \"ЗА ОПАЗВАНЕ НА ПРИРОДАТА В ШАБЛЕНСКОТО ЧЕРНОМОРИЕ\" · СДРУЖЕНИЕ НА СОБСТВЕНИЦИТЕ НА ЗЕМИ ОТ С. ЕМОНА, “ИРАКЛИ” И С. БАНЯ", "date": "2019.06.28", "title": "НПО-та против ветото на президента за Закона за черноморското крайбрежие"}
{"url": "https://www.monitor.bg:443/bg/a/view/dobivat-energija-ot-tunelite-na-metroto-169114", "text": "Тунелите на метрото са доста топли места, заради влаковете, електрониката и множеството хора. Но тази топлина може да представлява неоползотворен източник на енергия, стига да може да бъде уловена. Много различни източници загряват въздухът в подземните железопътни тунели и станции. Топлина се издига от земята, а спиращите и ускоряващи влакове загряват въздуха около тях. Добавяйки топлината от електронните устройства, като светлини и сигнализация, както и топлината от телата на всички пътници, в тунелите на метрото се генерира много скрита енергия. За това, тези места се нуждаят от толкова сложни системи за вентилация и контрол на температурата. Тази важна формула може да бъде приложена за разработването на системи, които използват тази енергия и я прехвърлят на повърхността, където да се използва за отопление или охлаждане на намиращите се в близост апартаменти. Екипът твърди, че системата ще бъде сравнително евтина за инсталиране и енергийно ефективна, като очаквания срок на експлоатация е до един век. Термопомпите ще са най-уязвимата част от системата, като на всеки 25 години ще е необходимо да се подменят. За пример, изследователите са приложили модела към линия на метрото в Лозана, която в момента се изгражда, изчислявайки потенциалните ползи за града. Това не е единственият опит да се използва енергията от метрото. Преди няколко години, Транспорт за Лондон (Transport for London) изпробва регенеративна спирачна система за влаковете в лондонското метро (London Tube), която да връща акумулираната енергия в мрежата. Навсякъде около нас, съществува много излишна енергия , трябва само да намерим начини да я усвоим. Изследването е публикувано в списание  .", "date": "2019.06.28", "title": "Добиват енергия от тунелите на метрото"}
{"url": "https://www.monitor.bg:443/bg/a/view/manolova-ne-mashinite-a-sik-greshat-i-se-izdyniha-na-evrovota-169110", "text": "Не машините бъркат при броенето и отчитането на резултатите, а секционните избирателни комисии. Тази теза защити омбудсманът Мая Манолова в кулоарите на НС. Тя дойде в парламента с каси с кюстендилски череши, за да напомни на депутатите, че има залежали законопроекти. По думите на Манолова именно СИК се издънили на изборите и заподозря опит за да се спре или редуцира машинния вот. Поводът пък бе последният анализ на ЦИК пред правната комисия за изборите през май, където отчетоха, че вотът с машини е неоправдано скъп, в сравнение с хартиената бюлетина. Наред с това бяха изтъкнати и грешките, които правили членовете на секциите при попълването на протоколите при отчитането на вота от машините, като от ЦИК дори прогнозираха,че за местните избори, когато устройствата трябва да са 6000 , теи грешки ще се увеличат и може би ще се отразят на резултатите. \"Машините разобличиха хората в СИК\", изтъкна общественият защитник. Тя недоумява защо вместо да се купят машини за 9 млн.лева, те се наемат за същата сума. Според нея още от днес трябва да започне подготовката за машинно гласуване за местните избори, както и обучението на членовете на секециите по места. Тя припомни, че на евровота в над 1100 секционни комисии неправилно са били отчели резултата, който гражданите са дали за различни партии и за определени кандидати и преференциите. За пръв път в образеца на протокол от ЦИК не оставили графи за паралелно отразяване на машинния вот и всъщност резултатът от машинното гласуване станал ясен едва при повторното въвеждане на резултата от „Информационно обслужване“. „Ако има проблем, то той не е в машинното гласуване. Проблемът е в начина, по който секционните избирателни комисии броят\", каза още тя и добави: „Ако тези гласове не са решаващи за резултата от евроизборите, съгласете се че при местни избори и пет – десет, сто гласа могат да бъдат решаващи за това кой е кмет, кои са общинските съветници и каква е общинската избирателна квота“. Наред с това тя коментира и дали ще се кандидатира за кмет на София, като увери, че към момента няма такова решение. Имам кауза с банките, монополите, с наказателната лихва, с бързите кредити, с частния фалит и с машинното гласуване, подчерта тя и добави, че е противник и на връхзастрояването в София. Тъй като се занимавала с банковите институции медиите, по думите й трябвало да я питат дали не проявява интерес към поста на финансовия министър Владислав Горанов или на здравния министър Кирил Ананиев.  Не искам да ставам нито здравен министър, нито финансов, но това не означава, че ще ги оставя на мира, закани се Мая Манолова. Същото е и за София, подчерта тя и настоя да се решат проблемите на хората. По-късно през деня, на конференция по същата тема, Манолова изнесе данни, според които в областите на Добричко, Долни Дъбник, Благоевградско и Габрово близо 100% от населението са гласували машинно. В Добричко с машина са гласували 96.8 на сто, в Долни Дъбник - 92.7%, в Благоеврадско - 91.6%, в една от секциите в Габрово - 90.1%. По време на евровота в 1139 избирателни секции е имало неотчетени преференции за кандидатите от различни листи, както и несъответствие между информацията за гласуване от машината и крайният протокол на ЦИК.", "date": "2019.06.28", "title": "Манолова: Не машините, a СИК грешат и се издъниха на евровота"}
{"url": "https://www.monitor.bg:443/bg/a/view/irina-shejk-spja-pone-po-9-chasa-predi-sybitie-169088", "text": "Супермоделът Ирина Шейк издаде, че преди събитие винаги спи поне по девет часа. Причината – за да може кожата й да изглежда сияйна. 33-годишната красавица заяви, че тайната на перфектния външен вид за подиума е ранно лягане, здравословен сън, тренировка и посещение на сауна. Преди важно събитие спя поне по девет часа. Когато се събудя отивам на фитнес и след това на сауна.“, разкри пред Vogue Australia изкусителната брюнетка. Що се отнася до визията й за червения килим – Ирина предпочита лек грим. Припомняме, че наскоро Шейк се раздели с актьора Брадли Купър и в момента е концентрирана върху това как двамата ще се разберат за попечителството над дъщеря им. Момиченцето е на 2 години и се казва Леа.", "date": "2019.06.28", "title": "Ирина Шейк: Спя поне по 9 часа преди събитие"}
{"url": "https://www.monitor.bg:443/bg/a/view/rijz-uidyrspuun-osinovi-kuchence-snimka-169121", "text": "Семейството на актрисата Рийз Уидърспуун се увеличи с още един член – с козина и на четири крака. Носителката на „Оскар“ осинови синеок булдог на име Луи. Звездата от \"Големите малки лъжи\" се похвали с новия си домашен любимец със снимка в социалните мрежи. написа в Инстаграм чаровната блондинка. Сред побързалите дай честитят звезди са актрисите Дженифър Гарнър, Ева Лонгория и Шайлийн Удли. \"Боже, прекрасен е\", коментира Лонгория, прочула се най-вече като Габриел Солис в култовия сериал „Отчаяни съпруги“. Преди около два месеца Уидърспуун се прости с най-добрия си пухкав приятел – кучето Наш.", "date": "2019.06.28", "title": "Рийз Уидърспуун осинови кученце (СНИМКА)"}
{"url": "https://www.monitor.bg:443/bg/a/view/gerb-obvini-bsp-v-licemerie-za-magistralite-169112", "text": "ГЕРБ обвиниха БСП в лицемерие за проверките на магистралите. Това стана ясно от думите на Александър Ненков в парламента. След случая с пътя край Своге, от БСП многократно искаха достъп до всички документи и призоваваха за изследвания от независими лаборатории на участъци от пътната мрежа у нас. В резултат АПИ представили възможност в рамките на целия месец май, БСП по график да се запознае с документацията. Оказва се обаче, че социалистите не са поинтересували въобще, а през този един месец нито един социалист не е отишъл на място до пътната агенция. Изборите минаха, Елена Йончева отива в ЕП, а гръмките заплахи и анатемосването на цял един бранш отиде в небитието, каза Ненков. По думите му всички призиви на БСП за проверки целяли манипулации на общественото мнение и политически дивиденти. \"Нищо няма да направят, защото изборите минаха\", заяви пък неговия колега Маноил Манев и добави: \"Аз нали ви казах - че всичко онова, което се прави, е фалш, предизборна измама. Нищо няма да правят вече, защото изборите минаха. Нищо няма да направят - така, както не направиха с нищо Бузлуджа. Събаря се, защото нямат пари\". Той се закани, че ще продължи да не мълчи, когато социалистите \"лъжат и манипулират хората\". На свой ред от БСП отхвърлиха критиките, че темата е била предизборна и призоваха да се изчака понеделник, когато щели да излязат с позиция, подкрепена с документи.", "date": "2019.06.28", "title": "ГЕРБ обвини БСП в лицемерие за магистралите"}
{"url": "https://www.monitor.bg:443/bg/a/view/bsp-s-pismo-do-ananiev-protiv-sa-zakrivaneto-na-bolnici-169113", "text": "БСП изпраща отворено писмо до здравния министър Кирил Ананиев с призив да не закрива болници или отделения от тях в Северозападна България. Това стана ясно от думите на социалиста Филип Попов в парламента. Всъщност два дни поред червените искат Ананиев да дойде в Народното събрание, за да обясни за намеренията си да преструктурира болниците в бластите Враца, Видин и Монтана. Поради работни ангажименти на Ананиев в страната обаче, той не дойде в НС. „Хората от трите области за меко казано отчаяни\", коментира Попов. Според червените областните болници са гръбнакът на здравеопазването и с това решение се нарушавали основните здравни права на гражданите от тези региони. Според тях тези болници не могат да бъдат лишени от стратегически отделения и няма как едно заболяване да се лекува във Видин, но ако пациент получи коронарно заболяване да бъде прехвърлен в Монтана. „Здравеопазването не е дюкян или супермаркет“, каза пък д-р Михайлов.", "date": "2019.06.28", "title": "БСП с писмо до Ананиев, против са закриването на болници"}
{"url": "https://www.monitor.bg:443/bg/a/view/policajat-ot-4-rpu-kril-200-tabletki-droga-v-absorbatora-si-169109", "text": "На задържания служител от 4 РПУ в София е повдигнато обвинение за разпространение на наркотични вещества. Това каза на брифинг ръководителят на Софийска градска прокуратура Емилия Русинова. „След като бяха извършени необходимите първоначално процесуално-следствени действия, включително използването на СРС, вчера беше задържано лицето в жк. „Лагера“, в момент, в който е осъществил сделка по продажба на наркотични вещества. Характерното за тях е, че са с малко по-различна големина от традиционните“, обясни прокурор Русинова, цитирана от \"Фокус\". Тя отбеляза, че по това досъдебно производство са установили още две осъществени от този полицейски служител продажби на наркотични вещества. „Вчера е продал 50 таблетки, предишните пъти още 40, така че 100 таблетки сме документирали за продажба, а в дома му вчера са открити още 200 таблетки, тефтер, в който е записвал кога колко на кой е продавал наркотични вещества“, обясни ръководителят на Софийска градска прокуратура и добави, че наркотикът е намерен в абсорбатора. По думите ѝ в дома на служителя и открита и сумата, която той е получил при предишната продажба. Русинова обясни, че предишните две продажби са били осъществени лично от задържания полицейски служител, докато този път, той е оставил наркотика в близост до колата, където се е намирал, откъдето купувачът го е взал. „По отношение на лицето е повдигнато обвинение за разпространение на наркотични вещества и е определяна мярка за задържане за срок от 72 часа. В утрешния ден ще бъде внесено в съда искане за налагане на постоянна мярка за неотклонение задържане под стража“, обяви прокурор Русинова.", "date": "2019.06.28", "title": "Полицаят от 4 РПУ крил 200 таблетки дрога в абсорбатора си"}
{"url": "https://www.monitor.bg:443/bg/a/view/pechatnica-na-georgi-kirkov-skara-bsp-i-kmeta-na-kazanlyk-169101", "text": "Известната къща на Дочо Сапунов, където през 1894 г. е била печатницата на списвания от народния трибун Георги Кирков „Работнически вестник“, скара за пореден път БСП и кмета на Казанлък Галина Стоянова. Сградата е обявена за паметник на културата от местно значение още през далечната вече 1977 г., собственост е на Столетницата и дори лично Сергей Станишев през 2011 г. откри паметна плоча на фасадата й. През последните месеци обаче са установени дефекти по конструкцията, които могат да доведат до срутването й. Като нейна собственост по закон БСП трябва да се погрижи за ремонта и обезопасяването, напомня градоначалничката, която със свои заповеди е разпоредила и указала какво точно трябва де направи. По думите й социалистите си „затраяли“ и се наложило общината да монтира предпазна метална ограда, като за това е бил уведомен и министърът на културата. Стоянова припомня писмено, че собственикът трябва за своя сметка да извърши обследване, да поръча проект на лицензиран архитект и след съгласуване с МК да започне ремонтите. Ако това не се случи общината за своя сметка е длъжна да го стори, а впоследствие по съдебен път да си дири направените разходи. Като „предизборна“ и „политически“ мотивирани определя случващото се с някогашната партийна печатница лидерът на БСП – Казанлък Румяна Друмева. Тя е категорична, че са започнали цялостната процедура за ремонта на паметника на културата, но от общинската администрация „пречели“. Стигнало се до там, че сградата в момента е опасана с метална ограда и на практика достъп до нея няма. Междувременно при огледа на къщата специалистите се натъкнали на неизвестен до сега тайник в мазето й. Помещението е дълбоко 3 м, най-вероятно някога там е имало скривалище, което не е отразено в т.нар. технически паспорт на къщата, изготвен преди обявяването й за паметник. Част от обзавеждането на печатницата е било съхранено във времето, припомнят запознати, след 1989-а обаче то било разпиляно. „Имаме карт-бланш от „Позитано“ 20 за ремонтите, наели сме лицензиран архитект, но той няма как да влезе в къщата, за да си свърши работата!“, настоява Румяна Друмева. По ирония сигналът за опасността на сградата до общината е подаден от неин колега – общински съветник на ГЕРБ. Преди време изследователят на казанлъшката история, бившият съдия Стефан Саранеделчев постави под съмнение ценността на къщата. В книгата си „Да съхраним зелените клонки“ той написа: „През 60-те години на ХХ в. къщата е отчуждена и там направиха музейна експозиция, в която изложиха печатната машина, на която в Печатница \"Надежда\" се е печатал \"Работнически вестник\". В действителност Печатницата не е била никога там , а на ул.\"Славянска\" и там на един от жилищните блокове има скромна паметна плоча. По незнайни причини преди 4-5 години от БСП сложиха плоча на Сапуновата къща с погрешен текст, че там е била печатницата...”.", "date": "2019.06.28", "title": "Печатница на Георги Кирков скара БСП и кмета на Казанлък"}
{"url": "https://www.monitor.bg:443/bg/a/view/vodna-pyrzalka-na-bynderishka-poljana-pusnata-e-i-kabinkata-169104", "text": "От днес официално е открит летният сезон на Бъндеришка поляна над Банско. Пуснат е кабинковия лифт, който вози туристи и курортисти до 400-метрова водна пързалка, която е най-дългата в Европа.   В летните горищини мераклиите се привличат и с други атракции. В ски зоната ги посрещат надуваеми замъци, люлки, стени за катерене, стрелбище, игрище за футбол, мини голф и още куп други забавления. С колела под наем любителите на колоезденето също могат да се отправят от Бъндеришка поляна по специални веломаршрути с различна трудност. Новост това лято са електрическите колички, които се карат по трасето за биатлон. Пистите са рекултивирани, чисти и зелени.", "date": "2019.06.28", "title": "Водна пързалка на Бъндеришка поляна, пуснаха и кабинката "}
{"url": "https://www.monitor.bg:443/bg/a/view/edin-amerikanec-se-vyrna-s-platnata-si-pod-lipite-169102", "text": "31 години след първата си самостоятелна изложба в Стара Загора живеещия постоянно в САЩ от 2002-а живописец Веселин Куртев представи 34 свои нови платна и рисунки в Града на липите. Роденият в планинското градче Гурково майстор на четката е възпитаник на великотърновския университет, където в момента преподава първият му учител в казанлъшката художествена гимназия  и дългогодишен директор на старозагорската галерия , проф. д-р Марин Добрев. Изкуствоведът, който има изключително строги критерии не скри вълнението си от срещата с новите платна на някогашния си ученик. По думите му Куртев не е изменил на някогашния си начин на мислене, което му е позволило въпреки живота на хиляди километри от родината да остане българин. „Много художници  непрекъснато се опитват да се впишат в съвременните изисквания и така са се изгубили по своя път. За разлика от тях, Веселин Куртев винаги се е стремял да остане в изкуството със своята своеобразна алегория за човека.. Темата му е мъжът и жената. Но не онези познати сюжети, в които се опитваме да открехнем перденцето и да надникнем зад него какво се случва. Във философията на неговото изкуство е търсена интимната топлина между момичето и момчето, между мъжът и жената. С времето, той ги вкарва в една обща идилична форма чрез преминаването на един цвят в друг. Това е гениална атмосфера по своя характер, в която са вписани отношенията на неговите герои.  Всяка от неговите работи носи в себе си младост, светлина и красота.“, коментира познавачът-ерудит и припомни, че авторът има зад гъба си над 20 изложби в Европа и САЩ, където от 2006-а е собственик на  галерия в град Ню Брънзуик, щата Ню Джърси. Където неведнъж свои платна са показвали български творци. Веселин Куртев признава, че преди да поеме към САЩ  дълго мислел какво го очаква и не крие ,че първите две години там му се е наложило да работи какво ли не. Докато в крайна сметка негови работи бил харесани от няколко галерии в Ню Йорк и постепенно се намерили ценители, готови да плащат за изкуството му. „В САЩ не вярват на написаното за един творец, искат сами да се убедят, че си можещ. Там няма как заради татко, мама или вуйчо на висок пост да те признаят за можещ. Опитвам се да помагам на колеги, които сега тръгват по пътя на емигрантството, но не е много леко.Галерията ми „Алфа Арт“ е единствената в града, където съм се установил, успях да приложа българския модел за подреждане на експозициите и може би това ми донесе успех…“, лаконично обяснява случилото се с него живописец, чийто платна са сред едни от най-високо оценяваните извън България.Засега той не обмисля връщане за постоянно в родината, но не крие че на моменти усеща липсата й. Освен с рисуване и уреждане на изложби в галерията работи  и като преподавател по  „История на изкуството“ в международна лаборатория по изобразително изкуство при местния университет.", "date": "2019.06.28", "title": "Един „американец“ се върна с платната си под липите"}
{"url": "https://www.monitor.bg:443/bg/a/view/otkriha-bojna-granata-v-bolnica-169105", "text": "Бойна граната беше открита във великотърновската болница МОБАЛ „Д-р Стефан Черкезов”. Опасният боеприпас кротко си стоял в двора на болницата, в помещението, в което се съхраняват кислородните бутилки. Намерен е в четвъртък около 19,00 часа от работещ в болницата, който влязъл в помещение по работа. За боеприпаса веднага е уведомена полицията, която отцепила района. Очаква се пристигането на сапьори от Националния военен унверситет „Васил Левски”, които да изнесат на безопасно място и да детонират граната. На този етап все още не може да се каже дали граната е все още действаща и представлява ли опасност за населението.", "date": "2019.06.28", "title": "Откриха бойна граната в болница"}
{"url": "https://www.monitor.bg:443/bg/a/view/sruti-se-chast-ot-tavana-v-podleza-pred-sportnata-palata-169111", "text": "Срути се част от покривната конструкция в подлеза пред Спортната палата в София, съобщи БГНЕС. Няма пострадали при падането на парчета от тавана. Продавачи разказаха, че подлезът е ремонтиран неотдавна, но се е появил теч. Те са сигнализирали съответните власти за проблема. От Столична община заявиха, че подлезите се поддържат от районните администрации. В случая става дума за район “Средец”. От Общината обещаха да бъдат предприети незабавни мерки по укрепването на съоръжението. Тепърва ще се прецени дали да бъде направен цялостен ремонт или само частичен. На място има екипи на аварийна помощ към Столичната община. ", "date": "2019.06.28", "title": "Срути се част от тавана в подлеза пред Спортната палата  "}
{"url": "https://www.monitor.bg:443/bg/a/view/lexus-ux-luksozen-krosouvyr-za-grada-169090", "text": "Японската марка за луксозни автомобили Lexus направи своя първи градски кросоувър, наречен UX. Името на UX е производно от съчетанието Urban (градски) и X-over (кросоувър) и описва мисията на автомобила, като перфектен партньор за ежедневните пътувания. Дълго време моделите на Lexus се отличаваха със сдържан външен вид, който привличаше предимно купувачи на средна възраст, затова в новия Lexus UX дизайнът е станал по-ярък и по-изразителен, като с него марката ще се опита да привлече по-млади клиенти, търсещи модерен стил, лукс и практичност. Новият Lexus UX е първият модел на марката, изграден върху модулната платформа TNGA. Това е най-малкият SUV на Lexus с дължина 4495 мм, широчина 1840 мм, височина 1520 мм и с междуосие 2640 мм. Новият Lexus UX впечатлява с външен дизайн, в който има изобилие от ръбове и линии. В предната част изпъква голямата вретеновидна радиаторна решетка, характерна за всички съвременни модели на Lexus. От двете страни са поставени въздухозаборници с формата на хриле. Стреловидните фарове вече са LED още в базовата версия. Кросоувърът е със спортен профил с къси надвеси на каросерията, релефни стени, подчертани арки на колелата, висока клиновидна линия на прозорците и силно наклонени задни колони на покрива. Задните светлини са разтеглени по цялата ширина на каросерията, а малкият прозорец е покрит със спойлер. Моделът с пакет F Sport е с по-агресивна предна броня, аеродинамичен пакет и 18-инчови джанти вместо стандартните 17-инчови. В интериора на новия Lexus UX с радост попадам на луксозни и висококачествени материали, каквито няма в конкурентните модели от премиум сегмента. Шевовете са изпълнени по специална японска технология, която се използва при шиенето на кимоно. Таблото е релефно, а воланът с три спици е малък и удобен за маневриране. Най-важните данни се прожектират върху предното стъкло. Широкият централен панел е обърнат към шофьора, а върху него са поставени часовникът и дисплеят на мултимедийната система с диагонал от 7,0 до 10,25 инча в зависимост от нивото на оборудване. Настройките в менюто могат да се извършват с помощта на сензорен панел, който разпознава буквите, изписани с пръсти. Бутоните за регулиране на климатичната инсталация наподобяват клавиши на пиано, а тези за управление на аудиосистемата се намират до селектора на трансмисията. Позицията зад волана в Lexus UX не е много висока. Кормилната колона се регулира в две направления. Предните седалки с отопление са удобни и в същото време поддържат добре гърба. В модификацията F-Sport седалките са спортни с по-изразителни странични опори. Върху тунела на трансмисията е поставен подлакътник с кутия вътре. На втория ред седалки има изненадващо просторно място за краката и над главите, ако пътниците са средни на ръст. Салонът отзад не е много широк и затова ще е по-удобен за двамата пътници. Обемът на багажника е обаче наистина е много малък – само 283 литра до кората и 401 литра до покрива. Отворът е малък, а товарната височина е твърде голяма. Капакът на багажника се отваря и затваря с електрическо отваряне. Стандартното оборудване на Lexus UX включва система за безключов достъп, двузонов автоматичен климатик, аудиосистема с 6 високоговорителя, камера за обратно виждане, Bluetooth свързаност и адаптивен круиз контрол. Осигурени са също така 8 въздушни възглавници, електронна стабилизираща система, технология за автоматично намаляване на скоростта, проследяване на слепите зони, спазване на лентата и разпознаване на пътните знаци. Във версията F-Sport са добавени предни седалки с електрическо задвижване и вентилационна система, панорамен покрив, сензори за светлина и дъжд. Като опции се предлага отопление на волана, система за автономно паркиране, Wi-Fi, камери за кръгов обзор и аудиосистема Mark Levinson. Новият Lexus UX 250h е оборудван с четвъртото поколение на самозареждащото се хибридно задвижване на марката, включващо изцяло новия 2,0-литров 4-цилиндров редови бензинов двигател, хибридна трансмисия, нова компактна батерия и нов управляващ модул. Със своите 184 к.с. максимална системна мощност, новият Lexus UX 250h комбинира нисък разход на гориво в градска среда с усещане за бързи реакции и плавност при управление. Когато се движите без да натискате педала на газта или ускорявате леко, предният и задният електромотори могат да задвижват колата изцяло с електроенергия, черпена от батерията. Така автомобилът е почти напълно тих, не консумира бензин и не генерира вредни емисии. При по-високи скорости, бензиновият двигател, работещ по цикъла на Аткинсън, се активира почти незабележимо, като продължава да разчита на подкрепата от електромоторите при необходимост. С почти перфектната съвместната работа на тези два източника на задвижване, новият Lexus UX 250h осигурява удоволствие от шофирането с нисък разход на гориво и минимални вредни емисии. При максимално ускорение мощността на електромоторите мигновено подпомагат 2,0-литровия бензинов двигател. Заедно предлагат мощна тяга, гарантираща плавно ускорение при нужда. Хибридната системата на UX свърза новия двигател с вътрешно горене с два електрически мотор-генератора в нова генерация хибридна трансмисия, която е по-компактна, по-лека и с по-малко вътрешно триене в сравнение с предходните хибридни системи на Lexus. Функцията за последователно превключване позволява подобно на това при ръчна скоростна кутия с използване на перата на волана или от позицията S на скоростния лост. Скоростта, при която хибридната система може да изключи бензиновия двигател при спускане по наклон, е увеличена до 115 км/ч. Новата компактна никел-металхидридна батерия и компактната охладителна система са разположени под задната седалка. Това съдейства за сваляне центъра на тежестта. Тестваният Lexus UX 250h е оборудван със задвижване на всички колела от електрическата система E-Four, която използва отделен електродвигател с висок въртящ момент, интегриран в задния диференциал. Системата осигурява сцепление на хлъзгав терен и прави автомобила по-стабилен, като контролира изпращания към задната ос въртящ момент така, че да коригира презавиването или недозавиването. Новият Lexus UX вече стартира продажбите си в България. Цените на компактния градски кросоувър започват от 69 950 лева за бензиновия UX 200, а хибридният модел UX 250h с двойно предаване в ниво на оборудване Luxury струва 97 900 лева. Доплаща се 1690 лева за цвят металик. Като бонус първите 30 автомобила идват с комплимент - комплект луксозни пътни чанти Piquadro, съобразени напълно с новия модел и динамичния начин на живот на бъдещите му притежатели. Комплектът включва куфар за ръчен багаж, голям куфар, раница и чанта като всичките са обозначени с логото на Lexus и допълват елегантно стилистиката на модела.", "date": "2019.06.28", "title": "Lexus UX - луксозен кросоувър за града"}
{"url": "https://www.monitor.bg:443/bg/a/view/do-sedmici-puskat-tyrgovete-za-dva-uchastyka-ot-pytja-vidin-botevgrad-169098", "text": "До няколко седмици ще бъдат обявени обществените поръчки за избор на строител на участъците Видин - Димово и Димово - Бела - Ружинци от пътя Видин - Ботевград. Това става ясно от писмен отговор на министъра на регионалното развитие и благоустройството Петя Аврамова на въпрос на депутатите от БСП Цветан Топчиев и Николай Иванов за финансирането на проекта. Текстът на отговора на Аврамова е публикуван на сайта на Народното събрание, съобщава Investor.bg. Процедурата ще се провежда успоредно с процедирането на подробен устройствен план - парцеларен план (ПУП-ПП). За тези участъци от пътя има технически проект, посочва Аврамова в отговора си. Работи се по отчужденията на имоти, оценката за въздействие върху околната среда (ОВОС) е влязла в сила, издирени са археологическите обекти по трасето и предстои проучване, уточнява още министърът. За участъка от пътя след Ружинци - етапът до Монтана и след това от Монтана до Враца, има технически проект само за отсечката Ружинци - Монтана. За втората отсечка е приет идеен проект, посочва се в отговора на Петя Аврамова. Предстои да се изработи ОВОС. За пътя от Мездра до Ботевград се предвижда модернизиране на трасето и разширяване до четирилентов габарит. Транзитният трафик ще бъде изведен от населените места. За участъка има технически проект от 2008 г., който ще се актуализира, обяснява още строителният министър. Избран е изпълнител за първия лот от участъка - от Мездра до с. Люти дол, като цената на договора е малко под 222,5 млн. лева. Изборът, обаче, се обжалва пред Комисията за защита на конкуренцията (КЗК) и се чака решение, отбелязва тя. За другия лот тече обществена поръчка, но още не е избран изпълнител. Индикативната цена е 147,6 млн. лева. Петя Аврамова подчертава, че основен проблем за строителството на пътя Видин - Ботевград е финансовото обезпечаване на реализацията на проекта. Правителството обеща до края на 2020 г. голяма част от пътя да бъде изградена. Индикативната стойност на строителството е над 1,5 млрд. лева.", "date": "2019.06.28", "title": "До седмици пускат търговете за два участъка от пътя Видин - Ботевград"}
{"url": "https://www.monitor.bg:443/bg/a/view/otmeneno-e-bedstvenoto-polojenie-v-kotel-169099", "text": "Отменено е бедственото положение в Котел, съобщи кметът на града Коста Каранашев, цитиран от \"Фокус\". Той подчерта, че обстановката в Котел е нормална. „Отстранени са последиците от дъжда. Има улици в много тежко състояние, но вече са проходими“, обясни той. Каранашев каза още, че пострадали са от дъжда около 20 къщи, като пет от тях са зле. „Паднали къщи няма. Има наводнени къщи с увредена покъщнина, които вече са отводнени и се почистват“, обясни кметът.   Гласуваните 30 000 лева помощи след потопа в Котел ще са за най-тежко пострадалите в квартал „Изток”, който е до реката, каза кметът пред бТВ. С тях хората трябва да отстранят най-належащите проблеми и да осигурят нещата от първа необходимо.", "date": "2019.06.28", "title": "Отмениха бедственото положение в Котел"}
{"url": "https://www.monitor.bg:443/bg/a/view/trymp-se-sheguva-s-putin-ne-se-mesete-v-izborite-169103", "text": "Срещата между президентите на САЩ и Русия Доналд Тръмп и Владимир Путин по време на срещата на Г-20 в Япония приключи, съобщават световните осведомителни агенции. Разговорите продължиха около един час и половина. В началото на срещата Тръмп подчерта, че очаква отлични резултати от преговорите с руския държавен глава. По време на срещата с Путин Тръмп също така шеговито го помоли \"да не се намесва в изборите\". От Белия дом уточниха, че Путин и Тръмп са обсъдили обстановката в Иран, Сирия, Венецуела и Украйна. \"Президентите Тръмп и Путин се съгласиха, че подобряването на отношенията (между САЩ и Русия) е в интерес както на двете страни, така и на целия свят\", се отбелязва в съобщението на Белия дом.", "date": "2019.06.28", "title": "Тръмп се шегува с Путин: Не се месете в изборите (ВИДЕО)"}
{"url": "https://www.monitor.bg:443/bg/a/view/beloslava-kaza-da-na-grafa-video-169087", "text": "Да! Това е името на новото съвместно парче на соул дивата Белослава и колегата й Влади Ампов-Графа. Във видеото, освен двамата изпълнители, с участие се разписва реална млада двойка. Това са Веселина Добринова и Иван Шалев, които наистина си казват заветното „да“ в клипа към песента. Те бяха избрани след като се включиха в предизвикателство в социалните мрежи. Част от специалното жури бяха Графа и Белослава. Терен за снимките, които са продължили два дни, дава плажът в Лозенец. На режисьорския стол сяда Георги Марков Песента е модерен фюжън от реге и дъб. Автори на текста са самите Белослава и Влади. Музиката е на Графа с участието на Борислав Бояджиев – Борче, който от своя страна е автор на аранжимента на „Да“. Свежото парче ще бъде част от летните клубни участия и на двамата изпълнители. Припомняме, че през октомври Графа тръгва на турне със своята банда в шест български града. На 2.10 са в Кюстендил, 7.10 - Гоце Делчев, 8.10 - Смолян, 9.10 - Кърджали, 10.10 - Шумен и 11.10 - Казанлък. На 10 юни 2020 пък предстои първият голям концерт на Графа на открито - на стадион „Българска армия“.", "date": "2019.06.28", "title": "Белослава каза „Да“ на Графа (ВИДЕО)"}
{"url": "https://www.monitor.bg:443/bg/a/view/ot-1-uli-43000-pensioneri-s-maksimuma-ot-1200-lv-169100", "text": "През май Агенцията по заетостта отчете най-ниското ниво на безработица – 5,5%, откакто агенцията съществува, обяви социалният министър Бисер Петков пред бТВ. По думите му основният проблем в момента на пазара на труда е недостигът на кадри. Вносът на работници от трети страни е над 8600 от началото на годината, които са наети най-вече в туризма, отчете министърът. Феноменът „работещи бедни” се преодолява с увеличаване на минималната заплата, която от началото на годината е 560 лв., а догодина ще бъде увеличена на 610 лв., уточни министърът.  Той коментира и увеличаването на пенсиите от 1 юли тази година. Напомни, че таванът на парите за най-възрастните става 1200 лв., което означава, че 43 хил. пенсионери ще получават вече пълния размер на отпусната им пенсия . Ощетените от тавана ще са 26 хил. От 1 юли всички пенсии, отпуснати до края на миналата година, ще бъдат актуализирани с 5,7%. По-висок ще е и размерът на социалната пенсия за старост – 132,74 лв. Новите пенсионери пък могат да избират по коя формула да се пенсионират – специален калкулатор пресмята парите и по двете формули и се отпуска поблагоприятната. Този избор ще бъде възможен до 2022 г., уточни социалният министър. Предвидено е също за следващия отоплителен сезон целевата помощ за найбедните да обхване повече домакинства – 255 хил. при 210 хил. за предходния сезон. Ще се поемат вече и повече киловатчаса енергия на месец, заяви Бисер Петков.", "date": "2019.06.28", "title": "От 1 юли: 43 000 пенсионери с максимума от 1200 лв. "}
{"url": "https://www.monitor.bg:443/bg/a/view/onkobolni-pacienti-risk-zaradi-lipsa-na-lekarstva-169095", "text": "Пациенти са в риск заради липса на евтин медикамент. Вече два месеца той не се прилага в Онкологичния център във Враца, който лекува пациенти от цяла Северозападна България. Проблемът обаче засяга цялата страна, съобщи бТВ. Потърпевши в момента са над сто пациенти на онкоцентъра във Враца. Хората там са без золедронова киселина от май. Но проблемът е повсеместен и е от началото на годината. Причината е спрян внос на медикамента. На места са преминали на алтернативно, но много по-скъпо лечение. Лекарството тушира метастази в костите, потиска болка, профилактира счупвания при онкоболни. Спирането за кратко не е фатално, но не е желателно. Иван Игнатов от Бяла Слатина и Александър Иванов от Берковица са приятели по съдба. Запознават се в болницата след поставена и на двамата диагноза карцином на простатата. „Усещам, че имам болки по ставите, които преди ги нямаше, сега от два месеца нещата не са на добро ниво”, споделя Иван. Причината е прекъсната терапия със золедронова киселина. „Ние разчитаме на това, за децата няма лекарства, за назе, старите, нема лекарства”, споделя Александър. Още през февруари болницата е информирана от дистрибутора си, че поради прехвърляне на вноса от една фирма на друга медикаментът ще липсва евентуално до края на май. Но го няма и в момента. „То предпазва от усложненията на онкологичното заболяване. Защо това лекарство го има в Гърция, но не в България, защо го има в Румъния, защо го има в Украйна?”, пита лекуващият лекар доц. Николай Йорданов. Едно от предположенията за липсата на лекарството е, че цената му е твърде ниска и затова не се внася.   „Аз не мога да отговоря, става въпрос за пари, само за пари”, смята д-р Григор Томов, директор КОЦ – Враца. Според Националната пациентска организация държавата е длъжна да осигури лекарството у нас. „В момента евтини лекарства, които са добре утвърдени в световната практика и са първа линия на терапия, просто липсват от българския пазар!!! За съжаление, с цената на човешки животи”, заяви д-р Станимир Хасърджиев, председател на Национална пациентска организация. От Центъра за защита правата в здравеопазването алармираха, че по този начин през последните години от нашия пазар са изчезнали над 1500 лекарства. „Разликата в цената е пряка загуба за нас като граждани за бюджета на Здравната каса!”, казва д-р Стойчо Кацаров от Център за защита правата в здравеопазването. Пред бТВ здравният министър обясни, че са наясно с проблема, фирмата производител вече е вкарала количества от лекарството и че се водят се и други разговори, за да се преодолее дефицитът. След публичното оповестяване на проблема за двамата пациенти във Враца беше намерено временно решение – замяна на досегашния медикамент с друг, двайсетократно по-скъп. А пациентите чакат от държавата трайно.", "date": "2019.06.28", "title": "Онкоболни пациенти в риск заради липса на лекарства"}
{"url": "https://www.monitor.bg:443/bg/a/view/v-pochivnite-dni-vseki-peti-gost-v-zavedenijata-v-centyra-na-sofija-chujdenec-169069", "text": "През почивните дни всеки пети посетител на заведенията в центъра на София е чужденец. Това съобщи за „Монитор“ Атанас Димитров, председател на УС на Българската хотелиерска и ресторантьорска асоциация (БХРА). По думите му, когато времето е хубаво гостите от чужбина са повече. „Спрямо миналата година няма големи разлики“, уточнява той. „Основно чужденците идват в българската столица с полетите на евтините авиокомпании, за това и общината и държавата трябва да подпомогнат увеличаването на подобни рейсовете към София. Според Димитров най-добрите клиенти на кръчмите в София продължават да са българите, които не се ограничавали много в консумацията. По думите му, чужденците и харчат не само за храна по стотина евро на ден, за това и си правят сметката и не се отпускат много. Увеличаването на уикенд туристите в столицата се отразява добре и на хотелиерския сектор. Бранимир Миланов от БХРА обяснява, че цените са се стабилизирали на нивата от миналата година, когато според някои статистики е имало ръст на цените на нощувките на 4- и 5-звездните хотели заради председателството на ЕС, провело се през първата половина на 2018-та. По думите му обаче подобно поскъпване не е имало, защото цените са били договаряни. „В момента стабилизацията на цените осигурява много добра заетост на хотелите от високия сегмент, особено в почивните дни, а не както бе преди години, най-вече по време на кризата след 2008 г., когато през уикендите те бяха полупразни. Много помагат сега и евтините полети от различни страни в Европа“, поясни той и добави, че вече няма нужда скъпите хотели през почивните дни да свалят драстично цените, само и само да привлекат клиенти. „Безспорно председателството на ЕС добави Миланов. Според специализирано проучване на Cushman&Wakefield Forton европейското председателство през първата половина на 2018 г. е довело до над 21% среден ръст в цените на нощувките в 4- и 5-звездните хотели в София. Средната заетост в двете категории хотели през миналата година пък е достигнала 65%. При по-ниската категория хотели обаче ръстът на цените е бил осезаемо по-висок в сравнение с петте звезди. Увеличението се дължи на засилената бизнес и конферентна активност през този период от време на 2018-та. То допълва възходящото развитие на хотелския пазар в София от последните години, благодарение на икономическия ръст и популяризирането на града като туристическа дестинация. Средните ценови нива при 5-звездните хотели в София са достигнали 114 евро през миналата година и 63 евро при 4-звездните, сочат данни от проучването на C&W.", "date": "2019.06.28", "title": "В почивните дни всеки пети в заведенията в центъра на София - чужденец"}
{"url": "https://www.monitor.bg:443/bg/a/view/leko-zahlajdane-dnes-169092", "text": "Днес от север на юг през страната ще премине студен атмосферен фронт. Още преди обяд на места в Северна България, а до края на деня в много райони на страната, ще превали краткотраен дъжд. На повече места и по-интензивни ще са валежите в Централна и Източна България. Има условия в отделни райони да се развият гръмотевични бури, възможни са и градушки. Това съобщи дежурният синоптик Георги Цеков от Националния институт по метеорология и хидрология (НИМХ) пред \"Фокус\".  В западната половина от страната вятърът ще е от западсеверозапад, а в източните райони ще е от североизток, до умерен. Максималните температури ще са между 26° и 31°, в крайните югозападни райони до 33-34°. Сутринта по Черноморието ще бъде предимно слънчево, но още преди обяд в северните райони, а до края на деня и по цялото крайбрежие ще се развива купеста и купесто-дъждовна облачност и ще има краткотрайни валежи от дъжд придружени от гръмотевици. Вятърът ще е умерен от североизток, но на моменти ще е силен и поривист. Максималните температури ще са между 25° и 28°, близки до температурата на морската вода, а вълнението на морето ще е 2 - 3 бала, след обяд на юг и временно до 4 бала. В планините времето ще е динамично. Още сутринта в Стара планина, а около и след обяд и в останалите планини ще се развива купеста и купесто-дъждовна облачност. Ще има краткотрайни, на места и интензивни валежи, придружени с гръмотевици. С умерен до силен северозападен вятър, който привечер ще се ориентира от север-североизток, ще прониква по-хладен въздух. Максималната температура на височина 1200 метра ще е около 21°, на 2000 метра - около 15°. Атмосферното налягане до обяд ще се понижава, след пладне ще започне да се повишава.  ", "date": "2019.06.28", "title": "Леко захлаждане днес "}
{"url": "https://www.monitor.bg:443/bg/a/view/izkustven-intelekt-upravljava-gradovete-i-reshava-problemi-169083", "text": "Със снимки, които сме направили на телефона си, може да подаваме сигнали за нарушения, които сме забелязали в града. Това е възможно благодарение на приложението Sag's Wien. То бе представено Валтер Палметшофър по време на организираната от Eurocom във Виена конференция за дигитализацията в европейските градове. Всеки, който си изтегли приложението, може да качва снимките в платформа. По този начин има директна връзка с администрацията на Виена. Палметшофър обясни, че така се подобрява комуникацията с гражданите. Жителите могат да а след това да следят дали са се погрижили за тях. Откакто е стартирало приложението, са постъпили 30 000 оплаквания и 97% от случаите са разрешени. Матиас Грисенбергер пък представи разработката си Wiеn gibt raum, която има за цел да направи публичното пространство по-добро за всеки. Той посочи, че шофьорите искат повече места за паркиране и по-малко пешеходци. Велосипедистите настояват за по-малко коли и повече подходящи места за каране на колело. Пешеходците пък искат повече място за себе си, а продавачите на кафе искат да им плащат предварително. С Wiеn gibt raum искаме да направим живота в града по-лесен за всеки“, казва Грисенбергер. Първата стъпка за тях е да направят 3D карта на Виена. Екипът обикаля с кола улиците, подобно на google street view. С мерките, взети от експертите на приложението, ще може да измерва разстояния от 5 см едно от друго директно от компютъра вкъщи. Грисенбергер обясни, че няма да има нужда да караш до дадена сграда, за в това пространство. Дори ако искаш да сложиш стойка за велосипеди пред кафенето си, мястото позволява това. Всичко може да се провери с помощта на инструмент на приложението. За още по-голямо улеснение всички необходими документи и разрешителни, ще се попълват с една молба. Така на жителите на Виена няма да им се налага да обикалят различни отдели. Попълването на молбата може да стане както онлайн, така и на място в офис, ако някой иска допълнителни въпроси. Целта на екипа е първият вариант на платформата да бъде готов до края на 2020 г. или в началото на 2021 г., а финалният продукт да бъде представен през 2022 г. Благодарение на вибрацията от мобилните телефони и да откриват малки подутини по тях. Тази възможност бе представена от Дитмар Шабус от Wiener Stadtwerke, които се грижат да 1250 превозни средства във Виена. Той уточни, че сензорите не са поставени на смартфоните на клиенти и че те могат да бъдат и на самия влак. По време на семинара Клеменс Васнър пък обясни, че изкуственият интелект има голямо влияние върху града и обхваща различни сфери, сред които градския транспорт, образование, здраве. Васнър посочи, че благодарение на новите технологии лекарите могат да правят по-точни диагнози, базирайки се на по-качествени рентгенови снимки и изследвания. Той даде за пример и китайските училища, в които има специални системи, следящи дали един ученик внимава какво говори неговият преподавал и дали разбира. На всяко от лицата на децата се появява определена физиономия. За тези, които са наясно с урока, те са с усмихнати, а за тези, които имат някакви затруднения пък, се появяват тъжни човечета. Васнър представи и система, която улеснява градския транспорт - ET Brain. В нея можеш да следиш публичния транспорт, къде има задръствания, къде по пътя има проблеми като пожари. Благодарение на нея линейки, полицейски коли и пожарни могат да намерят най-бързия път.", "date": "2019.06.28", "title": "Изкуствен интелект управлява градовете и решава проблеми"}
{"url": "https://www.monitor.bg:443/bg/a/view/goljam-pojar-v-ruse-plamna-bivshe-uchilishte-169093", "text": "Голям пожар избухна снощи в околностите на Русе, пламна сграда на бивше училище.   Сигналът е подаден към 21:00 ч. от местни граждани. Няма данни за пострадали хора, съобщи Нова ТВ. Цяла нощ 5 пожарни екипа са се борили с пламъците, които са обхванали част от масивната постройка и са се разпространили до покрива. Към 07:00 ч. пожарът все още продължава да гори. Наложило се е да се спре токът на целия квартал \"Средна кула\".  Напълно са унищожени покривът, стари мебели и дървеният паркет. Сградата е общинска собственост и до 2006 г. е била училище. След затварянето му е зазидана, за да се ограничи достъпът, но според местните се ползвала от клошари и наркомани. Тази сутрин предстои оглед на място от пожарна и полиция, за да се установят причините за инцидента. Версиите са различни – от детска игра с огън до небрежност от клошари.", "date": "2019.06.28", "title": "Голям пожар в Русе, пламна бивше училище  "}
{"url": "https://www.monitor.bg:443/bg/a/view/fandykova-v-nedelja-zapochva-tejyk-remont-na-bul-bylgarija-169097", "text": "От 30 юни, неделя, започва тежък ремонт на участък от бул. „България“, който ще затрудни движението в тази част на града. Това каза кметът на София Йорданка Фандъкова пред Нова ТВ и помоли гражданите за извинение и разбиране. Както \"Монитор\" съобщи вече, ремонт ще се прави на отсечката от „Иван Гешов“ до „Черни връх“, като работата трябва да приключи до средата на септември.  Рехабилитацията ще започне първо по част от южното платно на булеварда (виж карта етап 1). След това работата ще продължи по цялата дължина на южното платно в посока центъра. В това време движението по бул. \"България\" ще се осъществява двупосочно в северното платно. На следващия етап движението ще се обърне. Предвижда се полагане на специална мрежа в основата на пътя, която да засили устойчивостта на асфалтовото покритие. Проектът за ремонт е на стойност 2,7 млн. лв., уточни по-късно зам.-кметът Дончо Барбалов. Фандъкова коментира и оставката на шефа на строителния надзор архитект Влади Калинов. „За мен доверието е важно. Показала съм, че не искам да има съмнения в нашите действия и тяхната законосъобразност. И ако има такива, трябва да се вземат категорични мерки. Арх. Калинов е сериозен професионалист, дава си сметка и си подаде оставката, която приех. Работила съм винаги по този начин. Разделяла съм се с хора, които са работили добре, но са правили някакви пропуски и грешки. И смятам, че това е отговорността“, обясни Фандъкова и посочи, че в работата си следва последователна политика. Тя заяви, че ще обяви своето решение дали ще се кандидатира отново за кмет на София, когато го вземе. „Сигурна съм, че всички кандидати внимателно ще обмислят, ще вземат решение и се надявам да предложат добри планови проекти за града. Но, за съжаление, виждам, че насоката на кампаниите обикновено е в негативен план. А за мен винаги е било важно да се предлагат добри решения за промяната на града. Така че кампанията на ГЕРБ ще бъде в тази поска, независимо дали се кандидатирам аз или не“, обясни Фандъкова. Кметът на София коментира и темата за ремонтите в града, като посочи, че най-големите проблеми са свързани с изпълнението на големите проекти, които е важно те да бъдат контролирани. По думите ѝ важни са и реакциите на гражданите. „Не плащаме за недобре свършените дейности – над половин милион лева са санкциите, които вече съм наложила за ул. „Граф Игнатиев“. И има още възможности за санкции“, заяви тя. Във връзка с валежите и наводнените участъци на ул. „Солунска“, Фандъкова посочи, че проблемът са били две запушени шахти. „Имахме сериозни проблеми в много райони на София, но екипите реагираха сериозно и успяха много бързо да се справят. Следим много внимателно климатичните промени“, заяви тя. ", "date": "2019.06.28", "title": "Фандъкова: В неделя започва тежък ремонт на бул. „България“ (ОБНОВЕНА+КАРТА)"}
{"url": "https://www.monitor.bg:443/bg/a/view/katastrofa-zatvori-chast-ot-am-trakija-kym-burgas-169096", "text": "Временно се ограничава движението по АМ \"Тракия\", в посока Бургас при км 135 поради катастрофа, съобщиха от Агенция „Пътна инфраструктура“. Трафикът се пренасочва по обходен маршрут от пътен възел „Пловдив – изток“ на АМ „Тракия“ при км 133 - по път II-56 Калековец – Скобелева майка – път I-8 Пловдив – Поповица – път II-66 Поповица – Плодовито и АМ „Тракия“. Сигналът за катастрофата е получен тази сутрин, около 08.15 часа. По първоначални данни, в района на 135 км, след разклон за Чекерица, се ударили два автомобила – „Ситроен“ и „БМВ“. Към момента няма информация за пострадали. Полицейски екипи са насочени към мястото и се очаква да изяснят обстоятелствата около произшествието.  ", "date": "2019.06.28", "title": "Катастрофа затвори част от АМ \"Тракия\" към Бургас"}
{"url": "https://www.monitor.bg:443/bg/a/view/vasil-velev-dogovorite-s-maricite-ni-tovarjat-s-22-lv-mvtch-nad-borsovata-cena-na-toka-169077", "text": "Заради демографската криза на пазара на труда липсват 45 000 души, казва в интервю за \"Монитор\" председателят на Асоциацията на индустриалния капитал - Цената на електроенергията на пазара у нас от началото на годината е сред трите най-високи в ЕС. Дори бих казал в Европа, защото включваме и страни като Сърбия и Швейцария. Това сочи статистиката, като се има предвид и доплащането, което правим за преференциалните цени на американските централи в „Марица изток“. А това трябва да се има предвид, тъй като над цената на борсата доплащаме за следващия регулаторен период - 22,28 лв. за мегаватчас. Това е надбавка над цената на борсата, която чрез „задължение към обществото“ гражданите и бизнесът заплащат. И като се вземе предвид тази надбавка, ние сме сред трите страни с най-скъпи еленергии за индустрията в Европа. Това е резултат от недоброто функциониране на пазара и безспорно води до забавяне на икономическия растеж, до по-ниски възнаграждения за заетите в индустрията. Този пазар всъщност се доминира от участници, които са заинтересовани от по-висока цена. Това е точно обратното на регламента на ЕС. Пазарът на еленергия трябва да осигурява прозрачност, справедливо заплащане на всички участници по веригата и добро регулиране в полза на крайните потребители. А в момента ние не наблюдаваме подобно нещо на нашия пазар. НЕК би могла да бъде като маркет мейкър - да дава правилни пазарни сигнали. Затова и направихме няколко предложения в писмото си преди месец. Едно от тях беше НЕК да се преобразува. - В НЕК има съчетани няколко функции - тя е производител, търговец, доставчик от последна инстанция. И когато тези възможности не се използват по един добър начин, с поглед към крайния потребител, съответно няма добър резултат. В такъв случай е по-добре тези лицензи да бъдат разделени в отделни дружества. - Когато продавачът еднозначно определя без съгласието на купувача в кой час какво количество енергия ще предостави над или под номиналната стойност на търга, прави този търг невъзможен за участие на обикновените търговци. Когато една електроенергия се продава с отклонение, при това пет пъти над обявената стойност, това няма как да се случи. И тук става дума само за един локален пример. - Работодателските организации предложиха енергията от малките ВЕИ-та да се продава от самите тях на борсата, а не чрез НЕК. Това не беше прието. Беше даден три месеца гратисен срок, през който НЕК ще изкупува от тях цялата енергия и ще продава тройно повече. При тази ситуация ние предложихме да се продава на пазара ден напред, където не може да се манипулира. Ние продължаваме да настояваме на това решение. Може в пиковите часове част от тази енергия да се продава на пазара. - Ние апелираме отдавна, че трябва да се дадат възможности за такъв внос. Особено на пазара в рамките на деня. Сега обещанията са за месец ноември да се облекчи тази възможност. Тоест свързаността, която имаме в момента, не позволява да се реагира гъвкаво и търговците и самите компании да внасят в рамките на деня по-евтина енергия отвън. Също така договорите с американските централи ни товарят с 22 лева над борсовата цена. Това също изкривява пазара. Другите съседни страни нямат такива централи и не прибавят такива суми върху борсовата цена. - Трябва да се развалят договорите с американските централи и те да се интегрират също на пазара. Да се създаде механизъм и да се проведат търгове за капацитети. До края на годината трябва да се сключат дори такива договори, за да имат средносрочно бъдеще централите на въглища. Също така да има либерализиране на вноса на еленергия, за да се получи реална пазарна цена. - Това е другият голям проблем на икономиката, който всъщност е решаващият и задържащ фактор за ускорения растеж. Решението трябва да се търси в няколко направления. Дългосрочните мерки са свързани с подобряване на демографската картина, тенденциите, а средносрочните - с реформи в образованието, които вече бих казал, че са в ход. Краткосрочните са безалтернативни и са свързани с облекчаване на вноса. Просто трябва да се поучим от опита на другите страни. Тук е и аналогията с енергетиката - имаме най-скъпия ток и в същото време най-много препятствия пред вноса на специалисти и работници. А наскоро беше блокирано предложението на асоциацията за облекчаване на вноса на кадри. Отново сме на опашката като нормативна база в сравнение с други страни и всичко това на фона на най-бързо изчезващата нация. Всяка година губим около 45 000 души на пазара на труда поради демографски причини. Заради емиграцията пък - около 3000-4000. Това е разликата между напусналите и завърналите се у нас българи. Но от това, че на 18 години има по-малко хора, отколкото в пенсионна възраст, липсват около 45 000 души на пазара. И това няма да се промени в следващите 20 години съгласно статистиката, която имаме. Няма как да запълним тези места, освен с внос на работна ръка. Ние сме на санитарния минимум. Търсят се всички други резерви, но не са достатъчни. - В Молдова вече действа спогодба за двустранен обмен. Внасяме кадри и от Украйна, Виетнам, Беларус, като става дума за всички сфери - машиностроене, строителство, текстил, транспорт. Няма сектор без недостиг на човешки ресурси. - Безспорно, трябва да имаме по-гъвкаво законодателство, отпадане на ненужните ограничения за извънреден труд. Тук не става дума за прекрачване на граници, които биха довели до увреждане или влошаване на здравословното състояние. Роден е на 1 април 1959 г. Завършил е Техническия университет в София, специалност “Автоматика” Бил е преподавател по „Управление на нестопански организации” в Университета за национално и световно стопанство Последователно е бил изпълнителен директор на фондация “Еврика”, управляващ съдружник на “БИК Холд”, а от 1999 г. е изпълнителен директор на “Стара планина Холд” АД", "date": "2019.06.28", "title": "Васил Велев: Договорите с „Мариците“ ни товарят  с 22 лв./мвтч над борсовата цена на тока"}
{"url": "https://www.monitor.bg:443/bg/a/view/avatar-i-otmystitelite-krajat-v-bitka-za-trona-na-boksofisa-169089", "text": "Новината, че „Отмъстителите: Краят“ се завръща в киносалона за нов десант, бе посрещната с хумористично намигване дори от феновете на популярната поредица на „Марвел“. В случай че се питате защо – отговорът е повече от ясен: това е маркетингов трик с цел събиране на достатъчно средства от боксофиса, за да могат Тор и компания да се възкачат на трона в класацията за най-гледан филм на всички времена. За да постигне целта си, „Краят“ има един конкурент и това е „Аватар“ на Джеймс Камерън от 2009 г. В разгара на настървената битка за първото място, вижте какви са приликите и разликите между двете заглавия: В случай че сте пропуснали вълната на ентусиазъм отпреди около десетилетие, припомняме, че действието в „Аватар“ се развива през 2015 г., когато в сблъсък влизат колонистите от планетата Земя и шестметровите хуманоидни същества – На'ви, обитаващи луната Пандора. Поради силно токсичната атмосфера на луната хората са принудени да използват аватари – изкуствено създадени тела от ДНК на даден човек и ДНК на местните обитатели. В епицентъра на събитията попада ефрейтор Джейк Съли, като филмът не пропуска да изследва и връзката му с дъщерята на местния вожд Нейтири. Главните роли от филма си Джеймс Камерън поверява на Зоуи Салдана (която впрочем участва и в „Отмъстителите“ - б.а.) и Сам Уорингтън. Режисьорът се спира на австралийския актьор, след като търси из света обещаващи млади изпълнители. За ролята са били обмисляни още звезди като Крис Евънс (Капитан Америка в „Отмъстителите“) и Чанинг Тейтъм. За самия Камерън изстрелването на филма до върха на боксофиса „за всички времена“ е само пореден успех в кариерата. Припомняме, че той е автор и на „Титаник“, който освен, че отново е сред най-гледаните филмови заглавия държи рекорда и за най-много номинации за „Оскар“ през 1998 г. Специално за „Аватар“ Камерън измисля нов език, като структурира и отделна граматика за него. „Аватар“ ще остане завинаги в историята като един от първите филми, които гледахме благодарение на 3D технологията – факт, който несъмнено помогна на заглавието да се изстреля на върха на боксофис класацията. Самият режисьор споделя, че работата по филма е започнала през 1994 г., а снимките трябвало да се проведат след завършването на „Титаник“ и да приключат през 1999 г. Въпреки това по думите му „е било необходимо филмовата технология да навакса“. Благодарение на това „наваксване“ пък днес можем да се радваме на прелестните аватари и луната Пандора. Джеймс Камерън никога не е крил, че при успех на първия „Аватар“ ще заформи цяла поредица. Това, което изненадва при този франчайз, е отново продължителността на работата по продълженията – десет години по-късно втори филм все още не е направил премиерата си. Знаем все пак, че към момента снимките са завършени по следващите две заглавия от поредицата, като в момента режисьорът и екипът му се трудят върху постпродукцията. Премиерата на втория филм се очаква догодина.  2,788 милиарда долара Пътуване във времето – това е разковничето в сюжетната нишка на последното включване на „Отмъстителите“ към големия екран. Ако сте гледали „Отмъстителите: Война без край“, със сигурност сте запознати с трагичните последици от решението на пулобога Танос да използва камъните на безкрайността да заличи половината население на Земята. Тук виждаме как Черната вдовица, Железния човек, Капитан Америка, Хълк, Тор, Капитан Марвел, Ракета, Бойната Машина и най-новото попълнение към отряда супергерои – Небула, се опитват да поправят последствията от геноцида на Танос. А финалната битка се оказва фатална за един от най-обичаните герои във франчайза. В „Краят“ участват редица актьори с ранг на истински звезди. Робърт Дауни Джуниър, Крис Хемсуърт, Скарлет Йохансон, Крис Еванс – всички те имаха солиден бекграунд още преди ерата на супергероите, но придобиха популярност до ръба на истерия у феновете именно благодарение на предишните филми на „Марвел“. А тук продуцентската компания събира отново всички свои знаменитости на едно място – трик, който със сигурност й носи успех под формата на кеш. Режисьори на „Краят“ са братята Джо и Антъни Русо, за които това е една от най-популярните и успешни кинорожби. Визуалните ефекти в „Отмъстителите“ винаги са впечатлявали, като до момента не са останали незабелязани дори от Американската филмова академия, която даде номинация за „Оскар“ на франчайза и тази година. Относно „Краят“ - освен че вероятно отново ще стигне до номинация, българите имаме специален повод да се гордеем. Причината – по тях работи и българката Милена Христова. 11 години и 21 филма – това е равносметката на „Марвел“ за цялата супергеройска поредица. Конкретно за „Отмъстителите“, „Краят“ е четвърто заглавие в архива. Той се смята и за финален етап от т.нар. трета фаза на развитие на франчайза, като следващата ще се фокусира върху отделни филми за Черната вдовица, Черната пантера и Доктор Стрейндж. В същото време се очаква да се „роди“ и младото поколение от супергерои, начело на което да застане Спайдърмен.  2,751 милиарда долара", "date": "2019.06.28", "title": "„Аватар“ и „Отмъстителите: Краят“ в битка за трона на боксофиса"}
{"url": "https://www.monitor.bg:443/bg/a/view/sreshta-na-g-20-v-osaka-zapochna-169091", "text": "Срещата на лидерите на Г-20 в Осака започна. Американският президент Доналд Тръмп размени няколко думи с руския си колега Владимир Путин преди срещата между двамата, продължила близо час и половина. Тръмп шеговито предупреди руския си колега Владимир Путин да не се намесва в американските избори, на което Путин реагира с усмивка. Президентите на САЩ и Русия са обсъдили ситуацията в Иран, Сирия, Венецуела и Украйна. След срещата двамата заявиха, че двете държави, а също така и целият свят, са заинтересовани от подобряването на отношенията. Путин и Тръмп са се разбрали да продължат преговорите за съвременен модел за контрол на въоръженията. Тръмп също така подчерта, че Китай трябва да участва в обсъждането. На срещата с Путин присъстваха и дъщерята на Тръмп Иванка, както и нейният съпруг Джаред Къшнър, който е съветник на американския президент. Преди това Тръмп поздрави премиера на Япония Шндзо Абе подавайки му ръка, стисната в юмрук. По същия начин подходи и към индийския премиер Нарендра Моди. Двамата с усмивки отвърнаха на Тръмп със същото. Тръмп се пошегува, че иначе е щяло да има спорове кой с кого да се здрависа пръв. Американският президент нарече и двамата \"много добри приятели\" и ги поздрави за неотдавнашните изборни победи. Тръмп нарече и германския канцлер Ангела Меркел \"голяма приятелка\", докато двамата се отправяха за двустранни разговори в кулоарите на срещата в Осака. \"Тя е фантастична личност, фантастична жена и за мен е радост, че съм неин приятел\", каза Тръмп. Той похвали търговските отношения между САЩ и Германия. Докато лидерите на 20-те водещи икономики обсъждат ключови въпроси, техните съпруги, както и съпругът на британския премиер Тереза Мей - Филип Мей, имат съпътстваща програма. Те посетиха красива градина и храниха риби. ОЧАКВАЙТЕ ПОДРОБНОСТИ!", "date": "2019.06.28", "title": "Срещата на Г-20 в Осака започна с шеги и закачки (обновена) (СНИМКИ)"}
{"url": "https://www.monitor.bg:443/bg/a/view/djes-glin-ima-problemi-s-glasovite-struni-169082", "text": "Певицата Джес Глин отмени концертите си до 14 юли заради кръвоизлив на гласова струна, съобщи Контактмюзик. Червенокосата красавица написа в социалните мрежи, че от известно време гласът й не е звучал добре и е чувствала, че нещо не е наред. Когато е отишла при лекаря си, той й е казал, че трябва да почива 10 дена в пълно мълчание, ако иска да продължи да пее. Имам такъв късмет да правя това, да имам фенове, които идват да ме гледат, и не искам да се представям с по-малко от 100 процента от възможностите си\", съобщи в Туитър изпълнителката. Глин призна, че се е претоварила, защото е изнесла 100 концерта за шест месеца.", "date": "2019.06.28", "title": "Джес Глин има проблеми с гласовите струни"}
{"url": "https://www.monitor.bg:443/bg/a/view/glavnijat-dizajner-na-apple-napuska-kompanijata-pravi-svoja-firma-169094", "text": "Главният дизайнер на Apple Джонатан Айв напуска компанията, съобщиха от американската корпорация. Причината са намеренията му да направи своя дизайнерска фирма, чийто главен клиент може да се окаже Apple и той да продължи да сътрудничи тясно в реализацията на проектите на бившия си работодател. Засега не се съобщава кой ще заеме неговото място. Айв вече е избрал името LoveForm за компанията, която ще създаде, пише Financial Times, като се позовава на самия дизайнер. Очаква се тя да стане факт догодина. Според изданието, излизането на най-известния промишлен дизайнер в света от Apple ще бъде шок за потребителите, защото той е и пазител на цялата естетика на американския технологичен гигант. Джонатан Айв работи в Apple от 1992 г. През 2015 г. става главен дизайнер. Бидейки доверен със Стив Джобс, Айв участва в разработката на ключовите продукти на компанията - iMac и iPhone.", "date": "2019.06.28", "title": "Главният дизайнер на Apple напуска компанията, прави своя фирма"}
