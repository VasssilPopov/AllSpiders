{"url": "https://www.monitor.bg/bg/a/view/sedmichen-horoskop-za-25-31-maj-166070", "text": "Овен 21 март – 20 април Очертава се прекрасен съботен ден, с възможности за пътувания, приятни посещения, изгодни покупки, радостни срещи и събития. Някой ще постави своя личен рекорд, ще привлече приятелска или треньорска подкрепа. В такъв ден възрастните правят своята доброволна жертва в името на бъдещето на децата. В неделя е време за учене и подготовка за изпити. Ще запаметите лесно всичко прочетено. Умът ви действа активно. В понеделник апетитите се изострят, лесно влизате в разправии и конфликти. Не е добре да се работи и действа екипно. Тълпата е провокируема. Ще се подхвърят опасни мисли и идеи. Не се подавайте на гнева и не си режете ноктите. 28-и изисква взимане на важни решения. Не позволявайте въздействие. Вечерта не оставайте в компанията на хора, които може да ви наложат забрани, личното си мнение, изисквания и претенции. На 29-30-и Луната е в Овен. В сряда не започвайте нови инициативи и не подписвайте нови договори. Постарайте се да изпълните обещаното и да приключите с поставените преди задачи. За четвъртък не си определяйте съвместни делови срещи и не преговаряйте екипно. Каквото уредите на четири очи ще е успешно. Където се съберат много хора работа няма да се върши, разговорите ще зациклят и тръгнат в странична посока. В петък тенденцията е да се постигат важни цели, да се уредят документи и да се тръгне в нова посока. Ще намерите и нужното ви финансиране. 25-и за вас е ден на доброволната жерта в името на близките и децата. Направите ги щастливи, изпълнете дадените обещания. Ще се наложи да се откажете от нещо важно лично за вас. В неделя проведете консултации и срещи с хора, способни да ви помогнат в избора, който ви предстои. Лесно се усвояват знания и кармични уроци. 27-и е зареден с агресия. Не очаквайте да ви направят компромис, а и вие няма да се съобразите с чуждите желания и мнения. Тълпата е неуправляема. Не е добре да се провеждат събрания, особено ако на тях ще се разпределят задължения и заплащане. Нищо ново да не се започва, за да не се наложат корекции и допълнителни вложения. 28-и е ден за реформи и реорганизации целящи да си улесните работата. Правете всичко здраво. Не е все едно на каква база ще стъпите. Може да подпишете стабилизиращи договори. На 29-и е противопоказно да се бърза. До края на деня бавно и полека ще получите това, към което се стремите, но ако пришпорвате нещата и предизвиквате околните ще плащате повече за всичко. На 30-и проведете среща с покровител и спонсор. Желателна е и среща с треньорите и преподавателите на децата. 31-и идва с възможност за голяма печалба, особено за родените в първата декада. Чака ви любовен уикенд, но и добра работа ще свършите и ще си осигурите допълнителни печалби. В събота всичко при вас върви по план и по правилата. Дори и неудобствата и изключенията ще ви заведат на приятно място и ще ви запознаят с хора важни за бъдещето ви. В неделя е добре нещо да се научи и проучи и да се обърне внимание на детайлите в работата, която предстои в следващите дни. 27-и е ден на вдъхновените идеи, но за вас това ще е ден на прибързани действия, на промени, които не са наложителни и може да са част от една ваша фикс идея, която ще ви вкара в преразход на сили и средства. Родените във втората декада този път не мислят реалистичмно, а си позволяват емоционални преценки и забележки. На 28-и проблемите ще се повече за родените след 10 юни. Съветът е да не започвате нищо ново, а да приключвате с поетите до момента ангажименти. Бавно и полека ще стигнете до целта, но ако прибързате може да загубите много. Не си променяйте плановете. 30-и е ден за консултации със знаещите и можещите. Сами може да спечелите от такава дейност. Не е ден за събрания, ще се влиза в разправии и няма да се вземат необходимите за всички решения. 31-и отваря нови врати, позволява да направите силен ход в бизнеса и кариерата и да осъществите намеренията си. Преградите са лесно преодолими. Планирайте пътувания, уредете документи и разрешителни, освободете се от неприятен ангажимент. 25-и е ден за пътувания, за покупко-продажби и предприемаческа дейност. Тенденцията е лесно да се постига непостижимото преди. Където не може да успеете директно ще заобиколите проблема и ще продължите в посоката, която ви е на сърце. Не се самоограничавайте. В тези дни и най-малката река ще стигне до морето и най-дребното начинание ще донесе разширение, късмет и придобивки в бъдеще. В неделя е време за подготовка, за учене, обмисляне и планиране. Ще се появи верен съюзник. Не е все едно с кого се свързвате и общувате. На 27-и Луната е в съвпад с Нептун в хармоничния ви знак на Рибите. Това положение ще ви дари с прозрение за бъдещето, с някаква печеливша идея как да се излезе от проблемите и задълженията и дано се стигне до изгодни договори и печалби. Проблемът е, че споделеното ще ви бъде откраднато като идея и реализирано от друг. Не се предоверявайте, в този ден силните ограбват слабите и тези, които зависят от тях. На 28-и старото се руши, нужен е нов подход в новата ситуация. Сключете нови договори и си осигурете нова база за развитие. На 29-и стигате до финала на измъчващи ви връзки, отдъхвате си и на 30-и правите нови планове и се срещате със съответните специалисти. 31-и е ден на печалби, на изгодни инвестиции и придобивки. Късметът е с вас. Излезте на пазара, рекламирайте се.   25-и ще бъде за вас ден на предизвикателства. Едно пътуване ще ви насочи в неочаквана посока и ще ви срещне с хора, с които може да тествате личните си възможности и амбиции. Внимавайте какви рискове поемате. Денят може да донесе революционно преустройство в начина ви на работа и живот. В неделя е време за проучване и преговор на уроците. Предстои седмица на представителни и отговорни срещи. Не може да отидеш неподготвен и да не знаеш какво точно искаш. 27-и е ден на огромните и ненаситни апетити. Всеки е тръгнал с голямата кошница и няма да се посвени да я напълни от чуждата. Очертават се кражби на идеи, агресивно и манипулативно отнашение на работното място и кризи в дейности, които изискват доверие и съвместна работа. На 28-и се събуждате решени на генерални промени в работата и в живота. Старото вече се руши, не може да се продължава по същия начин и със същите хора. На 29-и ще видите резултата от дългите си усилия, ще постигнете поне една важна цел и ще се разберете за неща, за които дълго са водени дела и спорове. Всичко да се прави бавно и методично и да не се променят плановете в движение. На 30-и само ще се спори, а работа няма да се върши където се съберат хора с различни интереси. Затова уредете си срещи на четири очи. В петък ще се наложи повече да давате и да обслужвате чужди интереси.  Уплътнете максимално времето си в съботния ден, в който всичко може да постигнете и да изживеете приятни моменти. Пътувайте, уредете приятелски и делови срещи, направете важни визити и покупки. В следващите три дни ще се печете на бавен огън. Ситуацията при вас ще се промени, ще срещате активно вмешателство в личната ви и семейна програма и неочаквани фактори ще утежняват работата и планираните дейности. В неделя намерете време за лична и физическа подготовка. Постарйте се да не отивате неподготвени в понеделник на местата, където ще се водят тежки житейски битки. 27-и е ден на огромните апетити, на играта от позиция на силата и на желанието да преметнеш и ограбиш другия. Ако споделите идеите си в суров вид ще ги видите още утре реализирани от някой друг преди вас. Каквото загубите трудно ще възстановите. Очертава се пробив в личните ви и професионални връзки. 28-и е ден на разрушение. Старото си отива, разчистете терена за новото, което ще дойде до края на седмицата и ще ви вдигне нивото. На 29-и е време да оберете плодовете на дълъг труд и да се разплатите. Не оставайте нищо неразрешено, потърсете длъжниците си и сами се издължете. 30-и е ден за среща с учителите и с тези, които могат да ви насочат в правилната посока. В петък ще извадите късмет, ще спечелите и ще се радвате на успехи. Очертава се успешен и вдъхновен съботен ден. Символ е колесницата на победата. Ще доминирате в средата си, а това ще помогне да си уредите някои екстри. Пътувайте, водете преговори, търсете ново място за развитие и възможности за нов начин на живот. Не се стопирайте и ограничавайте. Този ден ви е даден за личен пробив в желаната от вас посока. 26-и изисква преосмисляне на позиции, предложения и покани и подготовка на бъдещите действия. В понеделник конкуренцията ще се опита да сложи път в колелата на късмета ви и да се възползва от всяка ваша грешка. Не споделяйте нищо важно, не се доверявайте никому. Вероятни са инциденти и сблъсъци, където се съберат много хора с амбиции, искания или големи претенции. Още на 28-и ще се наложат промени, пренареждане на програмата и приемане на допълнителни ангажименти, които ще ви дотежат, но ще ви донесат и някои допълнителни защити. На 29-30-и в хороскопа ви действа кръст на планетни сили. 29-и е ден, в който не е препоръчително да поглеждате встрани и да променяте плановете си. Не се отклонявайте от целта, за да си нямате неприятности. Нищо ново да не се предприема Отложете за петък сключването на новите договори. На 30-и ще се работи хаотично, ще се влиза в преразход на сили и средства. Не участвайте в конфликти. 31-и ви носи победи. На 25-и родените в третата декада ще опитат и от жилото и от меда, ще се впуснат в рискови връзки и ще дадат повод за компроматна атака. Увеличете самоконтрола и ограничете страничните контакти. Може да направите скок в нова посока, но и да развалите отношения градени с години. В неделя направете разбор на предстоящите работи и дейности. Лесно се усвояват нови знания и умения. Потърсете нови учители и треньори. Този ден ни носи така нужното преориентиране и избор на нова посока. На 27-и вие определяте правилата и налагате мнението си. Тенденцията е околните да се свиват и да приемат амбициозните ви идеи дори и да не са съгласни с тях. Енергията тече от слабите към силните, екстри и отговорности не се разпределят по правилата. 28-и ще заложи нова основа за бъдещето. Денят е благоприятен за реформи и внедряване на новости в пряката ви дейност. Ще получите някакво откровение. Включете всички сили и резерви в новите си начинания. На 29-и е добре да се довършва обещаното, а не да се поемат нови ангажименти независимо изкушенията. На 30-и ще се случват събития, които ще вредят на колективната игра и на поетите до момента ангажименти. Всеки ще дърпа чергата към себе си. В петък ще се наложи да давате, ще търпите загуби и може да направите неизгодна инвестиция в бизнеса и в любовта. Силна, успешна и творческа събота особено за родените в третата декада. Организирайте срещи и пътувания, водете преговори, направете важни покупки и инвестиции, търсете майстори и се рекламирайте като такива. Ще се споразумеете по цени на стоки и услуги, ще купите и продадете нещо на сметка. В неделя се започва с конфликт в момент, когато трябва да се положат усилия за съвместна работа в посока на общия семеен и професионален интерес. Залегнете над задачите и проектите, които трябва да защитавате утре. Проведете някои консултации. В понеделник очаквайте да ви настъпят по мазола. Конкуренцията обединява сили и ресурси и се опитва да навлезе в личната ви територия на работа и влияние. Не се подавайте на съблазни, не приемайте на гола вяра чуждите идеи. На 28-и може да се откажете от едно за сметка на друго. Време е за преустройство и промяна в начина ви на работа и живот. В този ден нещо може да се срине до основи, за да се започне на чисто. Старайте се да заложите стабилна база за бъдещето. Не пестете труд и материали. Евтиното ще ви излезе скъпо. На 29-и ще има опити да ви отклонят от пътя. Не сменяйте посоката. Отложете за следващити дни преговорите и подписването на нови договори. 30-и е ден за среща с учителите, а 31-и може да ви срещне с нова любов. В този ден всичко ще тръгне по вода и ще донесе придобивки. 25-и е ден, в който може да разтворим крилата на амбицията си за полет в нова среда, за постигане на важни цели и пътувания към места на сила и пресперитет. Ден за подвизи и поставяне на лични рекорди. Няма значение в каква посока ще се тръгне, важното е да преодолеете страховете си и да действате. В неделя е време да се вземат някои допълнителни уроци. Уредете срещи с евентуални треньори и учители. Потърсете ново методическо въководство за работата, с която се захващате. В понеделник ще се действа активно, с настървение и амбиция по всички фронтове на живота. Не очаквайте да ви направят компромис. Някои маймуни ще изпаднат от клона, ако не си защитават позицията. Апетитите са огромни, никой на никого няма да направи компромис. Не се включвайте в митинги и демонстрации на сила. Не приемайте чуждите идеи и не споделяйте своите и на 28-и, когато всеки залага нов фундамент за бъдещето и се стреми да завладее и узакони нови позиции. Използвайте деня и за укрепване на здравето си. И сексуалната ви енергия се активизира. 29-и 30-и носят проблеми и кризи. Не вадете зъб, освен ако няма накъде. Неблагоприятно и за лицева хирургия. Отношенията с родители и деца се обтягат. И на работното място конфликтите са неизбежни. Погрижете се за здравето си. В петък очаквайте придобивки, късмет и повишение.   25-и носи късмет, покани, пътувания, приятни разговори както в делови, така и в личен план и уреждане на важни за вас проблеми. Преговаряйте, пазарете се за цени на стоки и услуги и не се отказвайте от намеренията си, дори и да получите отказ първоначално. Проблемите ще са повече в интимните връзки, вероятни са изневери. В неделя лесно се усвояват нови знания и умения. Ще ви търсят и като специалисти във вашата област, но и вие е добре да си уредите среща с капацитет по проблемите, които ви вълнуват. 27-и активизира огромни апетити. Не очаквайте да ви направят компромиси, а и сами ще действате агресивно и авторитарно. Денят изисква нов подход и революционни преустройства на всички нива съобразно новите изисквания на средата. Ако в този ден заминете за чужбина дълго няма да се върнете. Ден на изгнаниците, на тези, които ще обърнат гръб на близките и на любовта в търсене на по-добър живот. Приключете всичко, което няма перспектива. Обърнете внимание на здравето си. 28-и изисква реформи, дава възможност да се стартират нови проекти на чиято база ще се развивате в бъдеще. 29-и ви носи награда и постигане на важна цел. Пазете се от случайни конаткти. На 30-и бъдете избирателни във връзките и проведете консултации с доверени хора. На 31-и ще ви трябва много енергия за да пробиете ограниченията. В събота може да се решите на крачка, от която сте се притеснявали. Ден за лични рекорди, за участия в състезания и конкурси. Подновете стари връзки и създайте нови. Може да намерите лечебно място и лек поне за една болежка. В неделя Луната навлиза в Риби и бърза на среща с Нептун. Аспектът ще стимулира творческото ви вдихновение, ще ви осени с идеи, от които може много да се спечели в бъдеще. Проявете щедрост, натрупвайте знания опреснете наученото, особено ако в следващите дни ще се явявате на конкурси и професионални тестове. 27-и е ден на огромните апетити. Печелят тези, които се държат доминиращо и агресивно. Конкуренцията е убийствена, но по неприятното е, че няма равнопоставеност и законите се нарушават. Кой каквото може да отмъкне от общата трапеза ще го направи. Не споделяйте идеите си. Опитайте да ги реализирате сами. 28-и е ден на фундамента, на изискването да се започне отначало, да се промени статуквото и да се даде нов шанс на тези, които са били ощетени. 29-и е ден на пасивност. Не променяйте плановете си, движете се по предварително заложената и приета програма. На 30-и не участвайте в съвместни инициативи и демонстрации на сила. Стойте далече от агресивната тълпа. В петък ще уредите нови договори и ще постигнете целите си. Чакат ви придобивки и повишение. Действайте активно.  ", "date": "2019.05.24", "title": "Седмичен хороскоп за 25-31 май"}
{"url": "https://www.monitor.bg/bg/a/view/zashtoto-ottuk-pokylva-semeto-na-znanieto-166089", "text": "Пъстро море от деца с усмихнати и грейнали от щастие лица, цветни балони и знаменца заляха улиците на големите български градове. Шествия с портретите на светите братя Кирил и Методий, окичени с венци и цветя, тържествени слова, песни, музика и веселие. Както подобава на един подобен празник на буквите и словото. Десетилетия у нас 24 май се отбелязваше по време на комунистическото управление и това може би беше един от малкото, да не кажа единственият празник, който не беше политизиран. И тогава, както и днес, той беше празникът на писаното слово, на буквите, на учениците и учителите. След това някои го заклеймиха като „измишльотина”, а имаше и такива, които заявиха, че Кирил и Методий са създатели на глаголицата, която вече е забравена. И едва ли не заради това не трябвало да отбелязваме деня на светите братя. На това аз бих отговорил с думите на монаха хилендарец Пайсий: „О, неразумний юроде!” За щастие през следващите години се намериха будни и родолюбиви градоначалници и представители на интелигенцията, които върнаха отново изпратения в забвение празник на буквите и писаното слово. За да можем да го честваме днес отново така, както подобава. Защото нека имаме предвид, че на азбуката, на която пишем, пишат още милиони славяни по света. Да не говорим, че дори неведнъж се е поставял въпросът дали не трябва именно 24 май да е националният ни празник. Още повече че живеем във време, в което трябва да се противопоставим на тероризма и войните. Въпреки че дискусиите по въпроса се разгарят периодично и след това стихват, нека не забравяме, че 24 май е дух, светлина, култура. И трябва да предадем това и на децата си. Да си спомним за любимите си учители. Защото те носят всичко това със себе си. От тях покълва семето на знанието. Мотивираният учител променя системата и той се помни винаги от децата. Той е модел за подражание и от него зависи какъв път ще поеме едно дете. Дали ще му дадеш крила, за да повярва в мечтите си. Затова нека не приемаме 24 май просто като поредния почивен ден. А да се замислим за силата на думите. За отговорността, която поемаме, когато ги използваме. За грамотността, духа и образованието. Не става дума за помпозност. Напротив, това е нещо, от което зависим. Което дава насока в ежедневието ни. Защото и ний сме дали нещо на света.", "date": "2019.05.24", "title": "Защото оттук покълва семето на знанието"}
{"url": "https://www.monitor.bg/bg/a/view/radev-ezikyt-i-kulturata-ni-syhraniha-naroda-ni-166091", "text": "Българския език и култура са съхранили народа ни като общност през вековете. Това заяви президентът на България Румен Радев по време на тържествения прием по повод Деня на българката просвета и култура и на славянската писменост. „Повече от 160 години на днешния ден с гордост честваме българката просвета, култура и духовност, българският език и азбука.“, заяви президентът. Той подчерта, че те са заложени здраво в основите на нашата държавност и идентичност. По думите на Радев тяхната сила и красота е съхранила народа ни като общност и ни е превела през изпитанията и превратностите на времето. „Чрез тях България е припознавана като страна с богато културно наследство“, заяви президентът. Според него само това не е достатъчно, тъй като светът се движи с бързи крачки. „Да се гордеем и да популяризираме нашето славно минало е дълг, но не по - малко важно е каква култура и духовност, каква наука и образование развиваме днес, какво бъдете инвестираме в нашите деца, каква култура и образование развиваме днес.“, подчерта Румен Радев. Той благодари на съвременните будители - учителите, читалищните и библиотечните дейци, академичните и научни среди, творците и хората на изкуството перото. Той припомни думите на наш общественик, че преди кирилската азбука България е била силна, защото е имала дворци, но не и велика, тъй като не е имала училища. „Искрено вярвам, че истинските дворци на България са нейните училища, университети и академии. С техния духовен блясък свети образът на нашия богат на таланти народ.“, заяви президентът.", "date": "2019.05.24", "title": "Радев: Езикът и културата ни съхраниха народа ни"}
{"url": "https://www.monitor.bg/bg/a/view/chereshite-poevtinjaha-s-26-166083", "text": "С 26 на сто поевтиняха средно черешите за седмица, сочат данни на Системата за агропазарна информация (САПИ). В страната те се продаваха на дребно в широки граници от 2,80 до 9 лв. за килограм. Подобна е конюнктурата и при друг популярен пролетен плод - ягодите. За периода при тях е отчетено значително поевтиняване от 23 на сто. Те също се продаваха по сергиите и магазините с големи разлики в цените от 2,40 лв. до 6 лв. за килограм. Бананите на дребно се предлагаха от 2,20 до 3,20 лв./кг на дребно, като за седмица средната им цена е паднала незначително само с 1%, сочи още статистиката. Лимоните остават със стабилни средни цени дребно на ниво от 3,04 лв./кг. Цитрусът се продаваше от 2,20 до 4 кинта килото. При ябълките също има застой на цените на ниво от 2,05 лв./кг, а в различните райони на страната вариациите бяха от 1 до 3,49 лв./кг. При зеленчуците най-голямо поевтиняване от по 1 на сто е отчетено при доматите и краставиците. На доматите средната цена падна на дребно до 2,45 лв./кг, като те се продаваха от 1,40 до 3,80 лв./кг. Краставиците се предлагаха средно по 1,99 лв./кг, като цените им варираха от 1,40 до 2,60 лв./кг. Картофите останаха на същите цени и въврях от 1,30 до 2,30 лв./кг, а спанакът - от 1,50 до 7,98 лв./кг. Салатите се продаваха от 0,50 до 1,30 лв. бройката, като средната им цена падна с 1% до 0,87 лв.", "date": "2019.05.24", "title": "Черешите поевтиняха с 26%"}
{"url": "https://www.monitor.bg/bg/a/view/ludogorec-triumfira-s-osma-poredna-titla-166093", "text": "„Лудогорец“ триумфира с осма поредна титла в българското футболно първенство. Тимът от Разград спечели трофея само с точка преднина пред втория ЦСКА, каквато бе разликата и преди последния, 36-и кръг, от Първа лига. В него и двата тима послигнаха успехи. „Орлите“ нямаха проблеми срещу излезлия в непълен състав тим на „Черно море“ и спечелиха с 4:1. „Червените“ пък за пореден път този сезон се измъчиха с „Ботев“ (Пд), но стигнаха до победата с минималното 1:0 след гол на Жоржиньо в самия край на мача на „Българска армия“. За „Лудогорец“ точни бяха Бакалов в 10-ата мин. и Шверчок, който реализира хеттирк с попадения в 32-рата, 58-ата и 70-ата минути. Жоржиньо изравни за „моряците“ за 1:1 в 23-ата минута. В ранния мач от последния кръг \"Левски\" падна с 1:3 от \"Берое\" в Стара Загора в среща без значение за крайното класиране. В него \"сините\" завършват трети и ще играят с \"Етър\" бараж за Лига Европа.", "date": "2019.05.24", "title": "„Лудогорец“ триумфира с осма поредна титла"}
{"url": "https://www.monitor.bg/bg/a/view/vzriv-v-centyra-na-lion-ima-raneni-166090", "text": "В пешеходната зона в центъра на френския град Лион се взриви бомба, предаде АФП. Според местните медии (BFMTV) при това са били ранени най-малко 13 души (сред тях има и 8-годишно дете), всички те са настанени в болница. Експлозията е станала в 17.30 ч местно време пред хлебарница на ъгъла на улиците Виктор Юго и Сала. Изпотрошени са витрини. АФП съобщи, че се е взривила бомба в чанта. Според някои съобщения взривното устройство е било пълно с поразяващи елементи – гвоздеи, винтове и др. Твърди се, че чантата е била оставена от човек с велосипед две минути преди взрива. Местната полиция издирва мъжа - той е на 30-35 години. Бил е маскиран, с очила и облечен с черна блуза и бермуди. Целият район на инцидента бе блокиран от спецчасти. Френският президент Еманюел Макрон определи случилото се като атака, местната прокуратура е започнала разследване, свързано с тероризъм. Президентът на Франция Еманюел Макрон съобщи за атентата и сподели, че мислите му са с ранените.", "date": "2019.05.24", "title": "Взрив окървави центъра на Лион - издирват маскиран мъж на 30-35 години (обновена) (СНИМКИ)"}
{"url": "https://www.monitor.bg/bg/a/view/glasuvaj-dori-na-inat-166085", "text": "Европа на две скорости. Шенген. Миграция. Мониторинг. Евроскептицизъм. Пакет „Мобилност“. За много българи това са теми, които са се превърнали в клише. Смятат, че Европа е някъде там, а всъщност ние сме Европа. Дори не става дума за защитаване на национални интереси, както обичат да се изразяват някои кандидати. Ние сме европейците и от нас зависи бъдещето на страната ни, но и на цяла Европа. 427 милиона души в 28 държави ще гласуват на тези избори. Гласът ни ще покаже кои ще са новите представители в Европарламента. И колкото по-висока е активността, толкова всяко едно място ще има по-голяма легитимност. А това е важно. Важно е кой ще защитава интересите ти по теми, които те вълнуват. По въпроси, от които зависи икономическото ни благо, сигурността, пътуванията ни зад граница. Ти ще очертаеш линията на новата европейска политика през следващите пет години. Типично по нашенски обаче, едва изчакахме да пекне слънцето и още на 23 май потеглихме към Гърция. Нали, както обикновено, чакаме с нетърпение поредицата почивни дни и да почиваме извън страната. И най-вероятно тези хора не се вълнуват, че в неделя има европейски избори. Смятаме, че не ни касаят. А дори не се замисляме, че точно на ЕС дължим свободното пътуване зад граница през последните няколко години. Нима не ни интересува, че границите ни трябва да бъдат защитени? Или пък че трябва да се намери трайно решение на кризата с мигрантите? Нима ще ни е добре, ако икономически изоставаме от другите европейци, че заплатите ни са по-ниски? Ами последиците от пакета „Мобилност“, ами субсидиите за земеделците, ами многогодишната финансова рамка? Нали това са все въпроси, които са от първостепенно значение за нас. Така че гласувайте, дори на инат! Погледнете реално на нещата и не се подлъгвайте по захаросани обещания. Подкрепете тези, които са най-близо до вашите възгледи, изповядват вашите ценности и могат да направят така, че гласът ви да се чуе навън. Гласувайте, дори да не намирате вашия кандидат. Но се разходете до урните. Не изисква голямо усилие. Струва си, дори и да жертвате почивката до Гърция. Ще има и други такива, но не позволявайте някой друг да определя следващите пет години вместо вас. Или пък пуснете глас там, има достатъчно секции в съседката ни. Защото евровотът има значение. Европейските институции имат значение. Защото ние сме Европа. Нека покажем в какъв ЕС искаме да живеем.", "date": "2019.05.24", "title": "Гласувай, дори на инат!"}
{"url": "https://www.monitor.bg/bg/a/view/na-sreshta-s-peevski-kraishte-blagodari-na-dps-za-podkrepata-za-regiona-166092", "text": "Благодарности към ДПС и в частност към Делян Пеевски за всичко, направено за община Белица и региона отправиха жителите на село Краище към депутата и втори в евролистата на формацията. В последния ден от кампанията народният представител и издател на „Телеграф медиа“ се срещна с хората от белишкото село заедно със зам.-председателя на парламентарната група на ДПС Халил Летифов и кмета на Белица Радослав Ревански. При разговорите си с Пеевски жителите на Краище заявиха подкрепата си за него на предстоящите в неделя евроизбори. Междувременно централният лъч от кандидатите за евродепутати на ДПС начело с лидера на партията Мустафа Карадайъ се включи към неформалната среща на хората с Пеевски, като председателят на движението и вторият в евролистата дадоха вечеря-ифтар за жителите на Краище. След края й предстои и официалното закриване на кампанията на ДПС с митинг концерт в центъра на селото, на който се очакваше да присъстват над 5000 души. Със срещите в региона на Белица приключи и предизборната обиколка на кандидатите за евродепутати на формацията. В четвъртък лидерът на ДПС Мустафа Карадайъ бе в Сърница заедно с Пеевски и още трима от кандидатите за евродепутати на формацията – Искра Михайлова, Илхан Кючюк и Севим Мусак. По време на разговора си с тях жителите на родопското село също благодариха за всичко направено от движението и неговите представители за региона и потърсиха съдействие за подобряване на инфраструктурата в областта, за да може да стане Сърница лесно достъпна дестинация. В сряда вечерта пък Пеевски бе сред гостите на превърналия се в традиция „ифтар“, организиран от областното ръководство на ДПС-Пазарджик за жителите на велинградското село Пашови. Заедно с него на благотворителната вечеря по случай Рамазан бяха още Камен Костадинов от Централното оперативно бюро на ДПС, депутатът Сергей кичиков, областният председател на ДПС Юмер Хамза.", "date": "2019.05.24", "title": "На среща с Пеевски: Краище благодари на ДПС за подкрепата за региона (ОБНОВЕНА + СНИМКИ)"}
{"url": "https://www.monitor.bg/bg/a/view/broim-hiljadarka-za-ljatna-zanimalnja-166087", "text": "Работещите родители ще трябва да броят средно хилядарка за лятна занималня на децата си, ако баба, дядо или комшийката не могат да ги гледат през ваканцията, показа проверка на „Монитор“. Срещу тази сума детските центрове ще забавляват хлапетата с различни игри и ще им помагат да затвърдят учебния материал. Целодневното посещение в занималня в столицата за един месец излиза между 230 и 380 лв. Ваканцията на учениците от 1-ви до 4-ти клас започва с деня на детето и продължава до 15 септември. Това означава, че родителите ще трябва да приготвят между 700 и 1200 лв. за занималнята през целия период. В таксите обаче не са включени обядът на хлапетата, ежедневни екскурзии, посещения в кина, галерии, театри или пък различни спортове. Това води до значително повишаване на сумата, която родителите ще трябва да заделят за тяхното дете. В един от центровете в столицата малчугани ще могат да играят на народна топка или сляпа баба, да скачат на въже и ластик и да затвърждават материала по български език и литература и по математика срещу 250 лв. на месец. Ако майките не успеят да приготвят нещо за обяд на децата си, ще трябва да доплащат       или общо поне още 80 лв. От центъра предлагат и транспорт, който също се доплаща, занимания по английски за 60 лв. и тенис за 160 лв. на месец. Така с храната и обучението, без транспорта и посещенията в музеи и кина, сумата набъбва до поне 550 лв. месечно или 1650 лв. за цялата ваканция. Десетки частни занимални ще заработят в Бургас от началото на юни и предлагат курсове и лятно обучение за малчуганите през цялата ваканция. В зависимост от формата, за един малчуган родителите трябва да предвидят от 300 до 600 лв. на месец. Те имат богат избор от всевъзможни програми за полудневна или целодневна занималня. Стандартният пакет за цял ден и пет дни в седмицата включва занимания по английски, математика или български, часове по рисуване, излет сред природата и    За целодневните центрове в таксата е включена и храната. Има и занимални, които са насочени основно в спортни занимания. Те предлагат игри на открито, комбинирани с плуване, тенис или сърфиране. Цените обаче са доста солени. В Бургас почасови летни школи за децата ще има и в Общинския детски комплекс, но местата в тях са ограничени. Във Варна има летни училища, в които децата се занимават с уроци по английски или немски и математика, народни танци, български обичаи и история, както и да правят компютърни презентации, готварство или пък да се запознават с различни професии. Те се провеждат през юни, юли и август. За целодневното обучение родителите трябва да приготвят около 470 лв. за месец, докато полудневното излиза 350 лв. Само срещу 280 лв. пък децата от 6 до 12 години могат да бъдат на лятна занималня в Пловдив. Сутрините те ще имат гимнастика и игри, ще смятат и ще се учат да пишат грамотно. Следобедите ще се провеждат различни творчески работилници и четене на книги. За разлика от занималните в останалите градове, в Пловдив срещу тази сума се включват и посещения на музеи, театър, кино, пикник, спортни състезания на открито и еднодневни екскурзии.     Безплатни спортни занимания в столицата  Столичната община организира по програма „Ваканция“ за малчуганите между 5 и 18 години безплатни занимания по 11 вида спорт и други дейности по интереси. Те ще се проведат в София между 3-ти юни и 12- ти юли в различни училища, спортни зали и центрове. Сутрините или следобедите спрямо различните дни от седмица ще се провеждат тренировки по баскетбол и волейбол в Спортна зала „Триадица“. В басейните на 22-ро СЕУ „Георги С. Раковски“ и 144-то СУ „Народни будители“ пък децата ще се учат да плуват. Вторник и четвъртък от 9 ч. се предвижда да има туристически групи в Южен парк и на Витоша. Сред заниманията по интереси са пък демонстрации „Безопасно във водата“ в 97-о СУ „Братя Миладинови“, спортни занимания по волейбол, футбол, йога, фехтовка има и в още няколко столични школа. 250 лв. за петдневни разходки сред природата 227 лева излиза разходка до „Дендрариума” на Витоша и Златните мостове, които са част от петдневна приключенска програма за деца от 4 години нагоре. Столичният детски център, който организира екскурзиите, предлага и храна за децата, но тя се доплаща допълнително по 25 лв. Така общо за 5-те дни родителите трябва да приготвят близо 250 лв. В един от дните пък за малчуганите е предвидена лекция на тема „Кучетата и хората“, по време на която ще има демонстрации с куче спасител по послушание и търсене на изгубен в планината, в които могат да се включат и хлапетата. Те ще се водят от планинските спасителни служби към БЧК. Следобедите се предвиждат също занимания по спортно катерене и различни игри.", "date": "2019.05.24", "title": "Броим хилядарка  за лятна занималня (ТЕМАТА)"}
{"url": "https://www.monitor.bg:443/bg/a/view/sedmichen-monitoring-20-24-maj-166082", "text": "Битката за Железния трон приключи и публиката се оглежда в очакване на нов сериал, който да прикове вниманието й, след като „Игра на тронове“ свърши по най-нелепия начин. Ако и за момент приемем, че този култов сериал има връзка с реалния живот и Вестерос е аналогия на Европейския съюз, то ситуацията е не героична, а плачевна. Популистите, нагаждачите и безволевите лидери оцеляха и надделяха. Техният триумф премина през отстраняването на единствения държавен лидер, който имаше излъчване, характер, воля и ясна концепция за света. Сценаристите се погрижиха да обезсмислят всички досегашни сезони и с размах забиха антифеминистки нож в сърцето на Денерис. Осиротялият дракон отлетя и повече не се видя. А група второстепенни и някои откровено нелицеприятни персонажи на политическата сцена се събраха в тесен кръг и си разпределиха постовете. Без да ги е еня нито за мнението на поданиците им, нито за зрителите, които яростно развъртяха подписка за повторното заснемане на последния сезон. Финалът на GOT варира в оценките между комедия и пародия. Закачливите реплики и озадачената физиономия на Бран Старк, който сякаш не проумяваше с какво е заслужил едно джудже да го короняса за лидер. Хилежът на публиката в зала 1 на НДК, докато Джон Сноу подло и безхарактерно ликвидираше истинската кралица. Стихналите емоции, докато провокаторката Церсей, надменно предизвикала изпепеляването на Кралски чертог, лежеше под руините до Златната ръка на любовника си брат. Предводителят на Неопетнените – Сив Червей, който покорно прие предателството за даденост, вместо да организира един бърз преврат. Всичко това, пречупено през призмата на объркания ни съвременен свят, е почти свръхреализъм. Немският учен Клаус Ернст разгада формулата за успеха на сериала „Игра на тронове“, която според него лежи на три кита. На първо място е породената съпричастност към случващото се на екрана. Следват вроденото любопитство и пълната непредсказуемост на сюжета. В този ред на мисли сценаристите тотално забравиха за някои сюжетни линии, а други приключиха набързо, колкото да не е без хич. Що се отнася до съпричастността, аз без никакво колебание бих избрала да съм женския дракон. За да изпепеля както оцелелите герои, така и сценаристите, които финално се подиграха с всички. На 11-ия ден МВР разшири периметъра на издирването на убиеца от Костенец Стоян Зайков. До момента издирването успешно се доближава до това на братята Галеви, които продължават да са в неизвестност. Там някъде в периметъра на отбиването на номера с издирването е и неоткриваемият Брендо. Докато МВР разширява и стеснява периметъра за издирването на един келяв убиец, за да защити всите граждани, в спалните помещения на “Вътрешно отделение” на болницата към затвора в София бяха извършени претърсвания и лични обиски на няколко лишени от свобода граждани. В реанимацията, където са настанени Митьо Очите и Миню Стайков, са намерени 59 броя CD, карта за цифрова телевизия, много медикаменти и хранителни провизии, както и телефон, който Димитър Желязков строшил в земята, за да си купи нов. А какво ли ще бъде изнамерено, ако се разшири периметъра на претърсването и извън тези няколко помещения... Нова възможност от НАСА – вместо да се чудите какво да правите тъщата, може да я изпратите на... Марс. Микрочиповете, на които ще се изписват предложените имена, преди да отлетят към Червената планета през юли 2020-та, са чудесен начин да се отървете веднъж завинаги от маминка. А марсианците нека се чудят какво да я правят. Така ще оценят колко спокойно са си живеели преди тя да се появи. Програмата за изпращане на имена е част от кампания за привличане на интереса на по-голяма част от обществото към мисиите, планирани от НАСА за инициативата \"От Луната към Марс\". Командироването на тъщата може да е бонус за проявилите интерес. Нова порция от заплахи към абитуриентите – след впечатляващата бройка от 11 преписвачи, спипани на матурите, иде ред на КАТ да размахат предупредително пръст. Всички камери щели да бъдат в бойна готовност за евентуалните нарушители. Проблемите на родителите на абитуриентките – как да разсрочат кредита за жилищет и да ушият бляскава рокля на Пепеляшка, с която щерката ще впечатли някой кьорав принц и ще си уреди живота още на бала. Проблемите на абитуриентите – дават 200 лева за едната риза. После диджеят им пуска Миле Китич и я съдират с възгласи: Оп-са! Защо магистралните труженички мразят абитуриентските балове? Много конкуренция по улиците, клиентите не ги забелязват. Катаджия гледа умислен кола, от която виси абитуриент и се провиква: - Дипломирах се, педалиии! - Мда, аз така и не успях. И сега се претрепвам от работа – казва си полицаят. Сексът с децата на бъдещите колонизатори на Марс може да бъде опасен за жителите на нашата планета, пише научният сайт Инвърс, с позоваване на американския професор Скот Соломон. Той пояснява, че потомците на покорителите на Червената планета щелри да еволюират по различен начин. Костите им щели да са по-плътни, нямало да виждат надалече, кожата им щяла да е странна на цвят и да усвоява по-добре кислорода. По-различна щяла да е и имунната им система. Според професора всяко дете се ражда на нашата планета с от 20 до 120 генетични мутации. За родените на Планетата на мутантите това число ще бъде значително по-голямо, тъй като радиацията там е много-по силна. Към извънземните е насочил взор и френският в. „Монд“, който щял да прочиства нечленоразделните и вредни коментари с помощта на робот. Това според шефовете на медията щяло да помогне за превъзпитанието на коментаторите, защото те щели да се научат да се въздържат от думи, схващани от робота като обидни, расистки и оклеветяващи. Ако реши да експериментира в социалните мрежи в България, роботът ще се поозори. Група „ентелектуалци“, които всячески подпомагат езика на омразата и разделят хората въз основа на възгледите, мирогледа им и партийната им принадлежност, даже да нямат такава, написаха отворено писмо, в което изразяват огромното си притеснение от поляризацията в обществото. Роботът едва ли ще помогне при такова шизофренно поведение от страна на „мразителите“ в подписката. На фона на една незначителна група наши сънародници, които преживяват и се изживяват като значими личности чрез езика на омразата, около 500 кинодейци от цяла Европа, сред които и френската режисьорка Селин Сиама и британският й колега Стивън Фриърс, отправиха в общо изявление призив да се гласува на европейските избори. Може би е добре и онези бесни граждани, които ежесдневно тролят инакомислещите и възприемат предизборната агитация и пропаганда като закичване на профилната снимка с номер, да се интересуват малко повече от култура. Културата на общуването така или иначе им е чужда. В Деня на българската просвета и култура и на славянската писменост Бончо научи, че братята Кирил и Методий и братята Мангасарян не били едно и също. След матурите по български Методий се зачуди: - Абе, ние защо се напъвахме да я мислим тая азбука, след като младите си пишат както си искат? Кирил му отговори сопнато: - Se taq brat... В последния ден на предизборната кампания един магистрат позабрави за разделението на властите, пообърка се какво работи и излезе с нещо като политически призив. В края на текста, публикуван не къде да е, а в сайт на подсъдим олигарх, откровено лобиращ за една политическа формация, въпросният (не)зависим магистрат с политически уклон лекинко посочи за кого според него трябва да се гласува. За да рискува кариерата си по този начин,въпросният магистрат очевидно има друга оферта. Не му стиска обаче да стигне докрай, след като е решил да се прави на мъж. В партията, за която лобира има много като него с объркана самоличност и ориентация. Цяла мрежа са. На големи дупки.", "date": "2019.05.24", "title": "Седмичен мониtоринг  (20 – 24 май)"}
{"url": "https://www.monitor.bg:443/bg/a/view/ed-shijryn-gotvi-nov-album-166056", "text": "Хитмейкърът от Съфолк Ед Шийрън скоро ще изненада феновете си с нов албум. Това обяви самият той в Инстаграм. Тавата ще излезе на музикалния пазар на 12 юли и ще носи името No. 6 Collaborations Project. Песните в нея са записани с различни изпълнители, сред които Джъстин Бийбър, Чанс дъ Рапър и Пи ен Би Рок. Ед Шийрън се определя като фен на всеки един от музикантите, с които е записал парчетата за албума. Изпълнителят на Shape Of You работи по проекта още от миналата година, когато тръгна на турне. Той е продължение на албума му No. 5 Collaborations Project, създаден преди да сключи звукозаписен договор през 2011 г. Втората песен от албума, записана с Чанс дъ Рапър и Пи ен Би Рок, дебютира в полунощ. Други заглавия в албума са Beautiful People, Remember The Name, Antisocial, Put It All On Me и I Don't Want Your Moneу.", "date": "2019.05.24", "title": "Ед Шийрън готви нов албум"}
{"url": "https://www.monitor.bg:443/bg/a/view/seks-scena-jadosa-zritelite-na-projekcija-v-kan-166079", "text": "Сцена демонстрираща орална любов в рамките на около 13 минути разгневи зрителите на премиерния филм „Мектуб, моя любов: Интермецо“ в рамките на кинофестивала в Кан. Заглавието е дело на френския режисьор Абделатиф Кешиш, който неведнъж е скандализирал с еротично съдържание във проектите си. Въпреки това любителите на седмото изкуство останаха повече от разочаровани от новото му заглавие, като дори напуснаха залата, в която се провеждаше премиерата. „Остана само основния екип на продукцията“, написа огорчен зрител в Туитър. „Мектуб, моя любов: Интермецо“ е дълъг почти четири часа, като е най-дългият филм в програмата на фестивала. Заглавието все пак ще се бори за отличията, връчвани от международното жури, начело на което тази година е Алехандро Иняриту. Лентата е продължение на „Мектуб, моя любов“, а след края на прожекцията стана ясно, че от залата си е тръгнала и изпълнителката на главната роля Офели Бо. След финалните надписи набързо си тръгна и режисьорът. съобщи той преди да напусне залата. „Мектуб, моя любов: Интермецо“ пък е определен от журналисти, кинокритици и зрители като най-лошия филм, излъчван в Кан. Според разочарован зрител пък залата, в която се провела прожекцията е трябвало да бъде заета с излъчването на друго заглавие. Мнозина гледат с недоверие към творческите решения на Кешиш и заради скандала, в който бе забъркан миналата година, когато актриса го обвини в сексуален тормоз. Дали все пак „Мектуб, моя любов: Интермецо“ ще изненада и ще вземе някаква награда от Кан, ще разберем на 25 май (събота), когато 72-ото издание на фестивала официално ще приключи.", "date": "2019.05.24", "title": "Секс сцена ядоса зрителите на прожекция в Кан"}
{"url": "https://www.monitor.bg:443/bg/a/view/beroe-udari-rezervite-na-levski-s-3-1-166088", "text": "„Берое“ се наложи над резервите на „Левски“ с 3:1 в мач от последния кръг на първенството. Рубен Бригидо вкара в 28-ата минута, а Мартин Камбуров в 50-ата и 83-ата минута покачи сметката си срещу „сините“ на 18 рекордни попадения. Валери Божинов пък вкара почетен гол в 71-ата минута от дузпа. На стадиона в Стара Загора двата тима играха за своя престиж, като домакините искаха да завършат сезона с на „Левски“, който вече беше победен на „Георги Аспарухов“ в плейофите. Гостите пък излязоха с доста резерви, тъй като Николай Михййлов, Живко Миланов, Иван Горанов, Хали Тиам, Паулиньо и Станислав Костов бяха оставени да почиват за баража с „Етър“ във вторник. Освен тях Сержиу Буш, Богдан Вашчук и Антъни Беломнт също не пътуваха за мача. В срещата с „Берое“ „сините“ направиха жест към юношата Деян Иванов, който изведе тима с капитанската лента. Сърцатият централен защитник загуби баща си преди дербито с ЦСКА (0:2), но вчера отново бе на терена, защитавайки екипа на любимия си „Левски“. Този път на гърба му не бе изписана фамилията му, а презимето – Викторов в памет на един от най-близките му хора. Наставникът на заралии Александър Томаш пък направи само една промяна в стартовите 11 от мача с „Черно море“ (0:0), като легендарният голмайстор Мартин Камбуров се завърна в състава с капитанската лента. В същото време днес „Левски“ отбеляза и своя 105-ти рожден ден, като се събраха привърженици, шефове, футболисти от първия отбор на „сините“, деятели и деца от школата. Специален поздрав за ппразника пък левскарите получиха от бившия си наставник Славиша Стоянович. „Левскари, честит рожден ден на най-големия клуб в България. Пожелавам ви много радост, победи и усмивки на терена и извън него. Нека се върнат славните дни и „Левски“ да е над всички“, пожела Стоянович на „сините“.", "date": "2019.05.24", "title": "„Берое“ удари резервите на „Левски“ с 3:1"}
{"url": "https://www.monitor.bg:443/bg/a/view/naj-vlijatelnata-bylgarka-v-rodnija-si-grad-dupnica-neverojatno-e-da-si-u-doma-166084", "text": "Най-влиятелната българка в САЩ до 1992 година Билха Брайънт днес се завърна в родния си град Дупница. 71 години след като напуска родното огнище, 85-годишната дупничанка, която е от еврейски произход отново се завърна към корените си. \"Няма да плача. Обещах си го. Много съм щастлива. Аз съм у дома\", това бяха първите думи на достигналата най-високия връх на политиката в САЩ дупничанка. До 1992 година тя е в Американския департамент, а думата й се чува много сериозно в политиката зад Океана. Брайънт бе заедно с двете си дъщери Деби и Пенелопе, както и с племенницата си Орнит. Цялото семейство посети родната къща на Билха, след което се срещна с д-р Исаков, който е приятел на Билха от детинство. Изключително жизнерадостна, с невероятно чувство за хумор, Брайънт гостува на кмета на Дупница инж. Методи Чимев. Тя разказа някои от спомените си от детството, и не скри, че пази много неща от майка си и баща си. Изключителна изненада за Билха бе подготвеният от Община Дупница подарък от архивни документи и снимки за нея, братята и родителите й. Вълнението бе толкова голяма, че сълзите в очите на Брайънт се виждаха. \"Казах си, че няма да плача, но вълнението е огромно. От 10 години дъщерите ми ме навиват да посетим Дупница, но все нещо ме възпираше. Сега се върнах към детството си. Отново съм у дома\", едва криеше емоцията си Брайънт. Книги за исторически личности от Дупнишко, каталог за дупнишката шевица, филми за града и други свързани с града дарове получи Брайънт и семейството й, които продължиха разходката си из града.", "date": "2019.05.24", "title": "Най-влиятелната българка в родния си град Дупница: Невероятно е да си у дома"}
{"url": "https://www.monitor.bg:443/bg/a/view/amerikanski-tec-ni-dere-i-sys-zelena-energija-166080", "text": "Една от американските ТЕЦ ни дере и със зелена енергия, сочи информация от щаба на протестиращите собственици на малки веита. По тяхна информация, ВтЕЦ \"Свети Никола\" край добруджанското село Българево. собственост на AES се облагодетелства всяка година с 50 млн. евро на година. За изграждането му е ползвана схема за подпомагане от ЕБВР и НЕК следва да прилага законовите разпоредби, а КЕВР да контролират изпълнението им. Инсталираната мощност на ветропарка край Българево е 156 Мвт или 7 пъти повече от всичките 274 малки централи, неправомерно засегнати от §18. Видно от подаваната месечна информация в АУЕР, собственикът на ВтЕЦ „Свети Никола” е пропуснал да декларира схемата за подпомагане, която е ползвал за изграждането на обекта. Договорите със собствениците на AES и другия от т. нар. американски ТЕЦ за високите субсидирани цени на тока от студения резерв бяха подписани по времето на правителството на Иван Костов.", "date": "2019.05.24", "title": "Американски ТЕЦ ни дере и със зелена енергия"}
{"url": "https://www.monitor.bg:443/bg/a/view/darija-simeonova-prizemi-helikopter-na-carevec-snimki-166069", "text": "Любимката на телеманиаците от „Откраднат живот“ Дария Симеонова се включва в яростна надпревара с хеликоптер, който приземява на крепостта Царевец във Велико Търново. Сцената е част от новия български филм „Диви и щастливи“, като това е една от най-зрелищните каскади в заглавието. Сюжетът на лентата ще проследи приключенията на Боряна (Яна Маринова) и Мила (Луиза Григорова-Макариев) в търсене на истинското им Аз, а в техен основен противник се явяват ченгетата, чиито костюми нарамват именно Симеонова и Александър Сано. За целта на снимките с хеликоптера целият периметър около крепостта в старопрестолния град е отцепен. Любителите на седмото изкуство в региона успяха все пак да наблюдават процеса от далеч, а след това се наредиха и за селфи със звездите на продукцията. Освен българските актьори, пред камерата на оператора Андрей Андреев застава и британската млада надежда Базил Айденбенц, който е избран на кастинг сред много други англоговорящи претенденти. След като режисира „Привличане“ - първата кинорожба на Яна Маринова, Мартин Макариев и този път дирижира заглавието. Със сценария пък се е заел Борислав Захариев. Хубавото кино у нас има нужда от качествен звук, кристална картина и пълнокръвен сценарий.“ – единодушни са и Макариев, Захариев и Андреев. „Диви и щастливи“ ще излезе в кината в България към края на ноември 2019 г., като филмът е продаден за международно разпространение още преди началото на снимките. За сделката допринася качеството на 10-минутен откъс, заснет миналата година във Варна. С него продуцените участват на филмовите фестивали в Холивуд и Кан, където успяват да привлекат вниманието на международен дистрибутор. категорични са още от екипа на продукцията. Снимките на „Диви и щастливи“ ще продължат до 7 юни, като камерата ще се върти във Варна, София, Русе и Велико Търново. На големия екран пък зрителите ще разпознаят някои от най-емблематичните места в страната.", "date": "2019.05.24", "title": "Дария Симеонова приземи хеликоптер на Царевец (СНИМКИ)"}
{"url": "https://www.monitor.bg:443/bg/a/view/dilyr-zahapa-policaj-ot-emocii-166081", "text": "Заподозрян за разпространение на наркотици захапа полицай, а след това се оправдал, че направил това в изблик на емоции. Нетрадиционния случай се разиграл в Трявна, съобщава Lupa.bg. 25-годишният Крумов се с бил с полицая и го нахапал, след като в дома му били намерени над 110 грама канабис, които според свидетели, продавал из града.  Силвестър е задържан да изясняване на случая и ще му бъде повдигнато обвинение за нападение срещу униформен, както и за притежание на канабис. Веднага след като е спипан, той започнал да съжалява за стореното. Извинил се на ченгетата, обещал, че ако го пуснат повече няма да повтори тази глупост.", "date": "2019.05.24", "title": "Дилър захапа полицай от „емоции“"}
{"url": "https://www.monitor.bg:443/bg/a/view/tejko-ranenata-milionerka-violeta-posochila-ubieca-si-obzor-166061", "text": "Още докато била тежко ранена след нападение с нож и грабеж на 30 септември 2009г. Виолета Балабанова посочила поръчителя и физическия извършител на покушението срещу нея. Тя била наследила имоти за милиони в центъра на Пловдив, което бил мотивът да бъде ограбена и убита. „Синът ми ме поръча. Той ме изведе на вечеря. Видях и кой е извършителят. Имаше вид на мутра. Искаха да вземат нотариалните ми актове за имотите ми”, казала пред полицаите, които охранявали болничната й стая 56-годишната жена. Тя издъхнала на 8 октомври с.г., като до смъртта й официално не била разпитана. Именно заради това дълги години разследването за убийството на Виолета Балабанова буксувало. През 2018г. екип „Студени досиета” от Пловдив подхванал отново случая и установил, че могат да заковат убиеца на милионерската наследница. 32-годишният Здравко Дечкин бил задържан на 21 май 2019г. и при разпитите в полицията си признал за стореното, научи Агенция Монитор. Ден по-късно той бил обвинен от окръжната прокуратура в Пловдив, че е извършил грабеж, придружен със средна телесна повреда, от която пък жертвата починала. „Не вярваме той да е убил жената. Познавам го като неконфликтен и много разбран човек. Ако някъде има скандал, той бяга и не иска да се замесва”, каза пред съдебната зала на окръжния съд в Пловдив приятелят на Здравко – Боян. Въпреки това той призна, че познава Здравко от едва 8 години покрай автосервиза си. В окръжния съд в празничния 24 май прокуратурата поиска да бъде наложена най-тежката мярка за неотклонение на обвиняемия – „задържане под стража”.  Адвокатът на Дечкин- Славчо Николов представи пред съдия Иван Бонев смъртния акт на бащата на обвиняемия и документ, че клиентът му е трудово ангажиран – съдружник бил в заведение с билярд. „Моля мярката да се гледа при закрити врати, което е лично желание на Здравко Дечкин. Има обстоятелства за негови интимни отношения с присъстващи в залата лица”, каза адвокат Николов. Прокурор Албена Георгиева не възрази и съдия Бонев засекрети мярката за неотклонение с обвиняем Здравко Дечкин. Час по-късно при прочитането на определението, че го оставя в ареста, магистратът не се аргументира защо е взел такова решение. „Има налице обосновано предположение, че сте извършил престъплението, за което сте обвиняем, както и да извършите друго престъпление. В 3-дневен срок може да обжалвате пред Апелативен съд”, заяви само при прочитането на определението си съдия Иван Бонев. По време на мярката не станало ясно и какви били фактите от интимно естество, които адвокатът обещал да изнесе, съобщи пред медии прокурор Албена Георгиева. Виолета Балабанова била поръчана от сина си Георги именно заради скъпите недвижими имоти, които наследила. Младият мъж имал увлечение към скъпи автомобили и мотори. Не се разбирал с майка си и тя носела винаги в себе си нотариалните актове. На 30 септември 2009г. Георги извел Виолета на вечеря, след която я оставил пред входа на кооперацията й на ул. „Софроний Врачански” в центъра на Пловдив. Вътре я чакал убиецът й. Той първо се опитал да открадне чантата й с документите, но жената оказала съпротива. Мъжът я наръгал три пъти в корема, взел чантата й и избягал. Виолета се добрала до тротоара пред кооперацията, където била видяна от минувачи и била откарана в болница, където издъхнала седмица по-късно.  Синът Георги Балабанов загинал през 2012г., след като се блъснал с около 200 км/час с мотора си в кола в курорта „Слънчев бряг”. „Господ го наказа”, коментираха близки до Виолета. Задържаният за убийството й Здравко Дечкин може да обжалва оставането си в ареста на 30 май от 10 часа в Апелативния съд в Пловдив. Ето и видео с определението на съдия Бонев:", "date": "2019.05.24", "title": "Тежко ранената милионерка Виолета посочила убиеца си (ОБЗОР)"}
{"url": "https://www.monitor.bg:443/bg/a/view/papa-francisk-kym-karajancheva-ne-zabravjajte-starite-hora-166072", "text": "Не забравяйте възрастните хора, които трябва да уважавате. Това послание отправи папа Франциск към българския народ по време на аудиенцията на председателя на Народното събрание Цвета Караянчева и водената от нея параламентарна делегация при светия отец.  Папа Франциск благодари за гостоприемството и топлото му посрещане у нас от българския народ. \"Вие сте народ с дълга история и дълбока вяра\", посочи светият отец и допълни: “Видях много възрастни хора и това показва вашето уважение към тях. Много бях развълнуван и от децата, които получиха първо причастие в Раковски. Децата са бъдещето. Българският народ обича традицията. Традицията съхранява бъдещето, а не пепелта на миналото\", заяви пред българската делегация папа Франциск. По време на срещата с Караянчева папата посочи, че е впечатлен от българския патриарх Неофит, защото е човек на вярата и човек на смирението. “Разказах му за България и му благодарих, че посети страната ни остави послания като обединение, обич и разбирателство между народите. Разказах му за мирното съжителство между различните народи в България”, обясни след срещата Караянчева. Тя подари на папа Франциск параламентарния звънец, с който е открит на 10 февруари 1879 г. първият български парламент - Учредителното събрание, Търновската конституция, приета от Учредителното събрание на 16 април 1878 г., както и “Сребърната конституция”. “Разказах му за това, че тази година навършваме 140 г. от Учредителното събрание и подписването на Търновската конституция. Той беше много впечатлен от това и ми подари няколко книги за библиотеката на Народното събрание и нещо, което ме развълнува – речта “Мир на земята”, която произнесе в България, лично подписана тази сутринта от него за всички българи”, обясни Караянчева. Светият отец пък подари на председателя на парламента метална статуетка с лоза и гълъб, който държи маслинова клонка, на която е изписано “Пазете мира, разпространявайте мира”. Караянчева призна, че папа Франциск я е изненадал с отношението си към патриарх Неофит, с уважението, което има към светите братя Кирил и Методий и с познанията си за България. “Разказах му за неделното училище в Кърджали и за това, че е много важно да работим за децата, да ги възпитаваме да обичат доброто, за да могат да правят добро”, казал е парламентарният шеф. Караянчева и честити и 24 май на всички българи. След аудиенцията при папата председателят на парламента поднесе венец пред паметника на Иван Вазов в Рим.", "date": "2019.05.24", "title": "Папа Франциск към Караянчева: Не забравяйте старите хора"}
{"url": "https://www.monitor.bg:443/bg/a/view/izbiratelite-v-spisycite-malko-nad-6-3-mln-dushi-166071", "text": "Малко над 6,35 милиона са избирателите в списъците за евровота на 26 май. Това официално съобщиха от Централната комисия, базирайки се на данни от ГРАО към регионалното ведомство. Междувременно математикът Михаил Константинов коментира пред „Монитор“, че традиционно по време на парламентарни и президентски избори хората в списъците са около 6,8 млн души. При евроизбори те са по-малко, тъй като от тях са изключени българите с настоящ адрес извън страни от ЕС, каквито са тези в Турция, тъй като нямат право да гласуват. Причината, е че евровота се изисква уседналост поне от 3 месеца. По думите му всички българи по цялото земно кълбо са общо около 8,4 млн. От тях на територията на България се намират малко под 7 млн. души. „Това са всички българи – от пеленачето до 110 – годишен старец“, коментира Константинов. По думите пък а избирателите зад граница са около милион. Той определи като „безобразни глупости“ твърденията, че в чужбина българите са между 2 и 4 млн. човека. Константинов обясни още, че терминът „мъртви души“ в списъците не е много точен, тъй като имената на починали в тях са много малко. По-скоро става дума за българи, които са с постоянен адрес в страната , но живеят в чужбина. Между 2,2 и 2,4 млн. човека ще отидат да урните на вота в неделя, прогнозира Константинов. От ЦИК припомнят, че за вота на българите на изборите за Европейски парламент тази неделя ще се състезават 13 партии, 8 коалиция, регистрирали кандидатски листи, както и 6 независими кандидати. До 48 часа преди самия вот могат да се формират секции в болници, домове за стари хода и други институции за социални услуги, кораби и затвори. За целта обаче е нужно наличието на поне 10 избиратели. Изборният ден започва в 7.00 сутринта и трябва да приключи 20.00, а за чужбина местно време. Когато пред секцията има хора, все още не подали своя вот, то ръководството на СИК трябва да установи техния брой, да им вземат личите карти. Само тези избиратели ще бъдат и допускани да гласуват след 20.00, но не по-късно от 21.00 часа. Гласува се само със син химикал, със знака X или V, като в секциите в страна не можем да пуснем своя вот с международен паспорт или шофьорска книжка, а само с лична карта. Всяко зачертаване извън квадратчето или надпис прави бюлетината невалидна. В 3000 секции, които вече са публикувани на сайта на ЦИК, ще има възможност за вот с машини. С тях ще гласуваме с помощта на специални карти, а екрана на устройствата ще дублира визията на хартиената бюлетина. Разписките от машините се слагат в отделна урна, а не в тази с хартиените бюлетини. Общо 6 социологически агенции са регистрирани в Централната избирателна комисия за извършване на проучвания „на изхода“ в изборния ден, като на терен те ще изпратят общо близо 1700 анкетьори. Те пък ще ни препитват за кого сме гласували пред секциите, като разбира се при спазване на законовите изисквания за защита на личните данни. Избирателите обаче могат да откажат да дадат такава информация на анкетьорите. Иначе в деня на размисъл и в самия ден на вота са забранени оповестяването на социологически данни.", "date": "2019.05.24", "title": "Избирателите в списъците малко над 6,3 млн. души"}
{"url": "https://www.monitor.bg:443/bg/a/view/podpisvame-memorandum-s-kitajskata-provincija-hajnan-166068", "text": "Министерството на икономиката и китайската провинция Хайнан ще подпишат Меморандум за сътрудничество до дни, съобщиха от пресслужбата на ведомството след среща на министър Емил Караниколов и Сяо Дзие, председател на Асоциацията на Хайнан за приятелство с други страни. На срещата е присъствал и посланикът на Китай в България Дун Сяоцзюн. Едноименният остров е един от големите туристически центрове в Източна Азия. Министър Караниколов е изразил задоволството си от отличните икономически взаимоотношения между България и Китай и рекордния стокообмен за миналата година. Караниколов е изразил и увереността си, че през 2019 г. търговските показатели между двете страни ще бъдат още по-добри. Той е подчертал също така възможностите, които България може да предостави за инвестиции в индустриалните зони, високотехнологичните паркове и сътрудничество в научно-изследователската дейност. От своя страна Сяо Дзие е представил политиката на централното китайско правителство за развитие на Хайнан, която е най-младата китайска провинция, като широкообхватна пилотна зона за свободна търговия, постепенно изграждайки \"свободно търговско пристанище с китайски характеристики\". По думите му по този начин Хайнан ще се утвърди като пилотна зона за задълбочаване на реформите и отваряне към света, пилотна национална екологична зона, международен туристически център и национална стратегическа зона за логистични услуги. Основните стълбове в развитието на Хайнан ще бъдат туризмът, модерните услуги и високо-технологичните индустрии. Министър Караниколов е бил поканен да участва в Международния икономическия форум в Хайнан, който ще бъде през март 2020 г.", "date": "2019.05.24", "title": "Подписваме меморандум с китайската провинция Хайнан"}
{"url": "https://www.monitor.bg:443/bg/a/view/borisov-v-munhen-vseki-den-otkrivam-nemski-zavodi-166076", "text": "Откривам всеки ден немски заводи в България. Това заяви премиерът Бойко Борисов при посрещането си от министър-председателя на Свободна държава Бавария Маркус Зьодер. Всъщност Борисов е в Мюнхен, тъй като ще участва в официалното закриване на кампанията на Манфред Вебер, който е кандидатът на ЕНП за шеф на ЕК. Скъпи мой, Заради теб всичко е заключено, с тези думи Зьодер се обърна към Борисов. При посрещането си пък самият Борисов дори отбелязва, че почти целият град е бил затворен заради неговия кортеж и дори се почувствал неудобно.Той дори пита дали местните хора не се сърдят, че се затварят улици. В хода на разговора дори става ясно, че Борисов не е за първи път в Бавария и Мюнхен, като е бил там още като главен секретар на МВР, а след това и като кмет на София. „Не знам за кой път, не ги броя, но България и Бавария сме си много близки“, казва още Борисов. Малко по-късно, преди старта по закриването на кампанията на Вебер, Борисов коментира пред медиите какво са обсъждали с баварския си колега Зьодер. Той бе посрещнат от шефът на ЕНП Жозеф Дол и пред него обясни, че в България досега са се открили много немски заводи, като уточни, че електромобилите минават на по-леки шасита. Той дори донесъл презентация, която да дадат на шефовете на БВМ. С колегата си Зьодер се разбрали да работят още по активно.Имаме покана от Мюнхен и да „докараме всички заводи в машиностроенето, електрониката и индустрията“. От думите му стана ясно, че всеки от тях ще има време за по 30-40 минутни видеопрезентации за пред немския бизнес, който пък ще нагостим с БГ гозби. Борисов бе попитан дали ще отправи предизборно послание към българите да гласуват на вота в неделя. В отговор той обясни, че е против лозунгите, защото никой не ги чува. убеден е премиерът. Именно затова по думите му говорим з заводи, фабрики, индустриализация, високотехнологични изнвестиции, което на свой ред носи високи доходи. „Най-лесно е да кажа, че ще направим безплатни детски градини. Англичаните са казали: „Безплатно няма Някой плаща“. Другите, които работят няма да имат по-високи доходи, ще фалират или ще избягат. аргументира се Борисов. Накрая Борисов обясни, че не само си намигваме с германската автомобилна индустрия, а дори „се целуваме и обичаме“. И добави: „Толкова сме обвързвани, че сме семейство. Във всяка една сфера – от фар, мигач, маншон, носач, спирачки, камера или кормилни уредби, дали дистанционно или стъкла. Всичко се произвежда в България. Само един мотор ни трябва. Шасита, спирачни системи, кабелажа целият. Това намигаме ли е? Това е мощна индустрия“. Борисов изтъкна, че „След всеки завод, който откриваме, след това 2 - 3 - 4 . Дано да правим и 6-ти сега“, каза той и добави: „Те си ни харесват и обичат. Знаят, че най- стабилната държава, дисциплинирана.“. Премиерът коментира и победата на Франс Тимерманс и неговата соцпартия на вота в Холадния. Той увери, че не изненадан от победата му и го поздравява. От понеделник започват пък консултациите между лидерите на европейските партии за другите високи позиции в ЕС. „ Това е нашия Станишев“, каза Борисов обръщайки се към Жозеф Дол, който през цялото време стоеше до него.", "date": "2019.05.24", "title": "Борисов в Мюнхен: Всеки ден откривам немски заводи (ОБНОВЕНА)"}
{"url": "https://www.monitor.bg:443/bg/a/view/svetlana-otpadna-ot-hell-s-kitchen-na-krachka-ot-finala-166063", "text": "Светлана Миткова се класира на престижното 5-то място в кулинарната надпревара Hell’s Kitchen. Тя се раздели с престилката си на крачка от големия финал и се прости с шанса да грабне чек за 100 000 лева и договор за работа в един от ресторантите на шеф Виктор Ангелов. Причината - напрежението в Кухнята на Ада и собствените й съмнения, че ще се справи с тежката вечерна резервация й осигуриха „мястото на скамейката“, вместо на почетната стълбица. „Светле, ти си войник и никога не се предаваш. Нямаш право да се съмняваш в себе си… но този път положението беше неспасяемо“ - с тези думи шеф Ангелов изпрати Светлана. Топ 4 са Чилева, Тихомиров, Веселин и Никола. Големият финал на Hell’s Kitchen е на 30 май от 21 ч. по Нова тв.", "date": "2019.05.24", "title": "Светлана отпадна от Hell’s Kitchen на крачка от финала"}
{"url": "https://www.monitor.bg:443/bg/a/view/festivalyt-v-topolovgrad-v-programata-za-kulturen-turizym-166067", "text": "Фестивалът на любителските комедийни театри „Велко Кънев“ в Тополовград ще бъде включен в Регистъра на фестивалите и събитията на туристическото министерство. Това стана ясно от срещата между туристическия министър Николина Ангелкова и кметът на общината Божин Божинов. По думите на Ангелкова това ще подпомогне усилията на местната власт за привличане на повече туристи в района. По време на срещата ресорният министър очерта новите възможности за популяризиране на древната култура и история в района на община Тополовград. „Районът има многовековна история от времето на траките, както и паметници на културата, които заслужават да бъдат показвани. По време на посещението си туристическия министър поздрави града по повод Деня на българската просвета и култура и славянска писменост, а кметът Божинов я удостои със званието „Почетен гражданин на град Тополовград“.", "date": "2019.05.24", "title": "Фестивалът в Тополовград в програмата за културен туризъм"}
{"url": "https://www.monitor.bg:443/bg/a/view/profesori-i-deca-povedoha-shestvieto-vyv-v-tyrnovo-166073", "text": "Беловласи професори и малки деца поведоха шествието за 24 май във Велико Търново. То тръгна от старата част и финишира пред общината, където бе посрещнато от кмета Даниел Панов и останалите официални деца. Преподавателите от местния университет със своите тоги правеха огромно впечатление на малчуганите, които се кокореха и се блъскаха да се доближат до тях и да ги пипнат. Внушително беше предстаянето и на Националния военен университет, чийто блок бе воден от духовия оркестър на ВУЗ-а. преминаващите подредени в блокове със знамена, цветя и балони и в униформи деца и ученици просълзиха някои от по-възрастните търновци, които си спомниха как масово и весело се е хразнувал Празникът на славянската писменост прези 30 и повече години. Сред излезлите да се порадват имаше и няколко азиатски чужденци, които с широко отворени очи се наслаждаваха на морето от багри. А когато от тонколоните зазчува химнът Върви народе, възродени, две от момичетата с дръпнати очи не се стърпяха и започнаха да тактуват с ръце, опитвайки се и да припяват непознатата за тях песен. На празника във Велико Търново яха връчени и наградите на заслужилите културни дейци. Тази година наградата от 1000 евро за най-добър ученик отиде при Десислава Димитрова от Старопрестолната гимазия по икономика. Манифестации и шествия за 24 май имаше и в другите ощински центрове на област В. Търново. В Горна Оряховица начело на шествието застана кметът Добромир Добрев. Овациите на присъстващите обраха малките гвардейци и мажоретките от СОУ „Вичо Грънчаров”. Учениците от гимназията „Ат. Буров” пък преминаха с чадъри в цветовете на бъларкия трикольор. За първа година дефилираха и спортистите от железничарския град, медалисти от международни и национални състезания. В Свищов по традиция днешният празник започна с поклонение пред гроба на първия български министър на просвещението, д-р Георги Атанасович. Шествието беше от пл. Свобода до пл. Алеко. В него взеха участие стотици деца, ученици и учители.", "date": "2019.05.24", "title": "Професори и деца поведоха  шествието във В. Търново"}
{"url": "https://www.monitor.bg:443/bg/a/view/kandidaturata-na-peevski-kluchova-duma-strah-za-oligarsite-obzor-166075", "text": "Страх. Тази една единствена дума описва идеално всичко, което се случи в последния месец у нас. Преди точно месец опозиционната ДПС представи листата си с кандидати за евровота, който ще се проведе в неделя. На второ място в нея е настоящият народен представител от гражданската квота на движението и издател на „Телеграф медиа“ Делян Пеевски. Депутатът от години се заклеймява от различни сенчести кръгове като „обществен враг № 1“ заради непримиримата борба, която Пеевски води срещу всички опити на подсъдими олигарси да държат в плен обществото и държавата. Всъщност тази война срещу Пеевски е изключително удобна на задкулисните играчи, защото зад нея прикриват собствените си афери и престъпления. И ако случайно ги хванат по бели гащи, сочат с пръст и досущ като в старата история за крадеца викат „Дръжте крадеца!“. Точно заради тази нескончаема битка на олигархията с Пеевски, обявяването на кандидатурата му буквално предизвика вълна от истерия сред поддръжниците на „демократично-либералните“ олигарси. Цял месец срещу Пеевски се води невиждана очерняща кампания от добре платени или недоплатени служители и активисти на подсъдими босове като Иво Прокопиев, Цветан Василев, Огнян Донев и техния авер – газовия барон Сашо Дончев. Тя стартира с две активни мероприятия – първото се проведе на родна почва и имаше за цел да внуши, че едва ли не Пеевски е изчезнал. Невероятно „логичният“ извод бе направен от НПО-то, което демонстрира тесни връзки с подсъдимия за източването на КТБ Цветан Василев – БОЕЦ. Логиката им е много проста (във всякакъв смисъл на думата – б.р.) - Пеевски го няма у нас, защото те не можели да го намерят. И затова не отговарял на изискванията на закона да бъде избран за евродепутат. От сдружението изпратиха умозаключението си на редица български и чужди институции – от ЦИК, ВАС и европосолствата та чак до Църквата и арменския поп ( ). В мероприятието се включиха и от рекетьорския сайт с прокремълски връзки - „Бивол“, които дори публикуваха фалшива полетна информация за депутата. А всички те дори вкупом се удивиха, когато въпросната странна дедуктивна мисъл бе разбита на пух и прах първо с решение на ЦИК, а след това и на ВАС, които спазиха закона и отхвърлиха умопомрачителните заключения на БОЕЦ и компания. И докато всички търсеха Пеевски във Фейсбук, се оказа, че той не просто си е България, но води своята кампания там, където му е мястото – сред своите избиратели. Междувременно, докато измислицата на БОЕЦ набираше сила в социалните мрежи, на тихия фронт олигарсите активираха други свои пионки с опит в ченгеджийските игри, които да обикалят в Брюксел и да чернят депутата на място. Сред основните играчи на тази сцена бе доносникът на бившите комунистически служби – Георги Готев, който проведе цяла кампания зад граница против Пеевски (  и  ). Журналистът с ДС картонче използваше медийното си прикритие, за да обикаля евродепутатите и открито да лобира срещу депутата като разпръсква тезисите на олигарсите. Операцията му изглежда не успя, но това не я прави по-малко мръсна. А по станала вече традиция, и двете активни мероприятия срещу Пеевски по време на предизборната кампания бяха гарнирани освен с фалшиви новини по тях, разпръсквани от всички издания, собственост или финансирани от олигарсите у нас воглаве с Иво Прокопиев, Цветан Василев, Огнян Донев и Сашо Дончев, така и с лавина от изтупани от нафталина стари лъжи ( ). Със същата основна мишена – човекът, превърнат от задкулисието в негова основна мишена заради законодателните си промени, с които бяха спрени вторичният грабеж на КТБ и въведена пълна прозрачност във финансирането на всички издания в страната. Прозрачност, от която има нужда цялото общество, но плаши олигарсите и техните пионки. Защо ли?", "date": "2019.05.24", "title": "Кандидатурата на Пеевски: Ключова дума „Страх“ за олигарсите (ОБЗОР)"}
{"url": "https://www.monitor.bg:443/bg/a/view/izgoniha-banksi-ot-venecija-166055", "text": "Най-известният в света уличен художник – родения в Бристол англичанин Банкси, бе натирен като куче от Венеция. Успяващият все още да тъне в тайнственост стрийт артист, който независимо от анонимността си продава картини за шест цифрени суми в евро, пише книги и дава онлайн интервюта, отдавна мечтаел да участва в прочутото Биенале в старинния град. И след като не бил поканен да покаже какво може на течащото в момента поредно издание на арт проявата, той решил да се самопокани. Така в началото на седмицата Банкси окачил десетина творби в свод до централния площад на Венеция - „Сан Марко“. На практика ставало дума за инсталация, тъй като събрани заедно, деветте отделни картини заформяли огромен круизен кораб – най-нежелания от венецианци гост на тяхната лагуна. С други думи верен на навика си да провокира общественото мнение с творби, изобразяващи наболели социални проблеми, Банкси улучил десетката и този път. Само че няма и час след откриването на импровизираната изложба до покрития с шапка, шал и увит в дебело палто „уредник“ спрели двама полицаи. Те поискали от буквално скрития в дрехи човек разрешително да работи в района като художник и след като той не им дал документа, го заплашили с нечовешка глоба и го накарали да събере веднага сергията си. Гениалният творец, който за мнозина негови сънародници пък е най-обикновен арт-терорист, вдигнал на бърза ръка чукалата си и се отправил в неизвестна посока. Да, ама изглежда, че цялата сцена е добре измислена постановка, тъй като още на другия ден, както пререканията на Банкси с венецианските полицаи, така и мистериозната му фигура, се появили в социалните мрежи на клипче. Предполага се, че всички сцени са били заснети от негов приятел, който го придружил във Венеция и участвал в явната провокация. Която за изследователите на Банкси е поредната изкусна реклама на творчеството му, която освен всичко останало, продължава да раздухва с пълна сила легендата за култовия стрийт артист.", "date": "2019.05.24", "title": "Изгониха Банкси от Венеция"}
{"url": "https://www.monitor.bg:443/bg/a/view/harvi-uajnstijn-skluchi-sporazumenie-za-44-miliona-166062", "text": "Скандалният холивудски продуцент Харви Уайнстийн успя да постигне споразумение за 44 милиона долара със своите жертви на сексуално насилие и кредиторите си. Съдебният документ обаче все още не е подписан. Целта на споразумението е да покрие всички искове, заведени срещу Уайнстийн, включително тези в Канада и Великобритания. Споразумението обаче не спира криминалното разследване и обвиненията срещу Уайнстийн в сексуални посегателства, за които ще бъде съден през септември. Припомняме, че Харви Уайнстийн беше обвинен в сексуален тормоз от повече от 80 жени, включително известни актриси като Ашли Джъд, Анджелина Джоли и Салма Хайек. Шумът около този случай и съдебният процес срещу комика Бил Козби, дадоха началото на движението #MeToo.", "date": "2019.05.24", "title": "Харви Уайнстийн сключи споразумение за $44 милиона"}
{"url": "https://www.monitor.bg:443/bg/a/view/stotici-alpinisti-v-zadrystvane-pod-everest-166066", "text": "Стотици алпинисти са чакали часове наред в подножието на Еверест в сряда, за да могат да стъпят на върха. Всеки един от тях е рискувал смъртоносно измръзване или височинна болест в един от най-натоварените дни в историята на изкачването на най-високата точка на планетата. Нирмал Пурджа разпространи снимка от задръстването по тясната пътека, което според очевидци е блокирало някои от изкачващите се между 3 и 4 часа. Според \"Ню Йорк таймс\" става дума за 250-300 души, решили да се възползват от доброто време. Общо седем души са загинали и гибелта им може да е свързана с трафика. Единият от тях е 54-годишният американец Доналд Кеш, който е припаднал след необичайно дълго изкачване. Анджали Кулкарни, също на 54 години, е починала при слизане със съпруга си, съобщиха организаторите на тяхното изкачване. Водачът на групата Фупден Шерпа директно заявява, че \"заради огромния трафик в сряда и забавянето на обратното потегляне, тя остана без енергия\". Шерпа, който си припомня подобни ситуации с жертви през 2017 г., казва, че се е наложило групата да слиза към лагера 3 часа повече от обичайното и това, според него, е довело до смъртта на Кулкани. Тя е стигнала до палатките с измръзвания и други наранявания. Двама души - индиец и ирландец, загинаха миналата седмица на Еверест, след като миналата година за целия сезон жертвите са 5. За изкачването няма квотни ограничения и според неокончателни данни през 2018 г. на върха са стъпили 802 души - чужденци и местни водачи, а тази година се очаква броят им да е още по-голям.", "date": "2019.05.24", "title": "Стотици алпинисти в задръстване под Еверест"}
{"url": "https://www.monitor.bg:443/bg/a/view/gerb-pak-se-jalva-ot-bsp-chervenite-opakovali-i-skala-s-predizboren-afish-166074", "text": "Областният предизборен щаб на ГЕРБ в Благоевград сезира РИК за нарушение на изборното законодателство от страна на БСП, съобщиха от партията. В сигнала се посочва, че до пътя между Гоце Делчев и Банско върху скала, която е природна забележителност и до българския национален трибагреник, е поставен агитационен транспарант на БСП. Според партията на Бойко Борисов действията на червените и най-вече поставянето на предизборни афиши на нерегламентирани за това места са доказателство за безсилието им и показват докъде може да доведе то. Това не е първият случай, при който ГЕРБ се оплаква пред изборната администрация от нарушения на БСП, свързани с поставянето на агитационни материали в рамките на кампанията за евровота в неделя. ", "date": "2019.05.24", "title": "ГЕРБ пак се жалва от БСП, червените опаковали и скала с предизборен афиш"}
{"url": "https://www.monitor.bg:443/bg/a/view/udostoiha-horeografa-na-zagore-s-kristalna-lira-166057", "text": "Най-голямото отличие на Съюза на българските музикални и танцовите дейци, призът „Кристално огърлие“ получи за дългогодишната си дейност като хореограф и от три години главен художествен ръководител на старозагорския фолклорен ансамбъл „Загоре“ Христо Иванов. Наградата му бе връчена по време на тържеството в центъра на Стара Загора за 24 май след молебен, отслужен на площада от митрополит Киприан и вдигането на флаговете. В посланието си към хилядното множество владиката заяви: „ Призивът на Св. Паисий за българщина е всъщност молба да не забравяме вековното дърво  на българската святост, чиито корени са засети с безценните трудове на Св.св. Кирил и Методий. Да бъдем истински техни последователи, носещи  в сърцата си делото им и пазещи жива душата на  прекрасното ни слово! Сега и винаги!“. В празничния ден бяха връчени наградите „Стара Загора“ и „Млада Загора“ за постижения в науката, изкуството и културата. Сред удостоените с „Млада награда“ е   кларинетистът Мариян Божидаров от музикалното училище „Христина Морфова“, който наскоро дебютира като солист на Кралската филхармония в Лондон и спечели пълна стипендия за обучение в Лондонската консерватория „Синиър Гилдхол“. Наградата „Стара Загора“ за постижения в културата и изкуството отиде при директора на  държавната оперна трупа Огнян Драганов, аналогичен принос взе и колективът на ансамбъл „Загоре“. От височината на гранитните стъпала на площада прозвуча „На многая лета“ в изпълнение на оперния бас Александър Марулев, в същия миг удариха и камбаните на катедрални храм „Свети Николай Мирликийски чудотворец“. Близо 2 000 възпитаници на старозагорските училища дефилираха по улиците на Града на липите за празника.С тях бяха и студенти от Тракийския университет, при тях отиде наградата за наука и образование, получена от декана на Ветиринарно-медицинския факулел проф. д-р Михни Люцканов за завоюваното първо място в професионално направление „Ветеринарна медицина“ в рейтинговата система на висшите училища в България.", "date": "2019.05.24", "title": "Удостоиха хореографа на „Загоре“ с кристално огърлие"}
{"url": "https://www.monitor.bg:443/bg/a/view/desi-coneva-potvyrdi-che-e-bremenna-166054", "text": "Телевизионната водеща Деси Цонева потвърди, че е в очакване на втората си рожба. Това тя направи, като публикува онлайн своя снимка, на която личи наедрялото й коремче. За това, че дъщерята на Димитър Цонев е бременна се носеха слухове от няколко седмици, но новината бе официално обявена чак сега. Към снимката си в социалните мрежи Деси написа единствено „Бум“, а отдолу последователите й я заляха с пожелания за здраве и благоденствие. Цонева възпитава вече един син. Момчето е кръстено на баща си Янчо Таков, с когото тя е разделена от много години.", "date": "2019.05.24", "title": "Деси Цонева потвърди, че е бременна"}
{"url": "https://www.monitor.bg:443/bg/a/view/finalyt-na-djavolskoto-gyrlo-razplaka-karamazov-166058", "text": "С двоен финал Нова телевизия отбеляза края на сезона на родните сериали. Снощи седми сезон на „Откраднат живот“ и дебюта на крими драмата „Дяволското гърло“ намериха своите развръзки, а отбрани фенове успяха да ги гледат на голям екран заедно с актьорите. „Беше много емоционално за мен. призна минути след края на прожекцията Владо Карамазов, който изгледа серията заедно със стотици телеманиаци в столичен мол. „Пожелавам си в бъдеще продукциите, в които участвам да са от тук нагоре. Има много примери за страхотни сериали западни, но ние не сме по-неталантливи от тях. Напротив, „Дяволското гърло“ доказа, че ние също сме талантливи“, заяви емоционално актьорът, който влезе в главната роля на инспектор Филип Чанов в поредицата. Именно в неговото семейство се криеше развръзка на целия случай с мистериозните убийства в Родопите, които Чанов и колежката му от София – Мия Язова (Теодора Духновникова) се опитваха да разкрият в 12 епизода. Продукцията беше успяла да запази напрежението до самия финал и определено беше помислила за всеки детайл от сюжета, който да развързва сантиметър по сантиметър сложната плетеница, докато убиецът и последната му жертва не застанаха лице в лице „сами“, защото Не липсваше екшън, прилична порция убийства, преследвания и взривове, както и сантиментална нишка на разбитото семейство до самия финал. Владо Карамазов и Теодора Духовникова ни накараха да повярваме, че са истински ченгета, а един от най-силните моменти се разигра между великолепните актьори Валери Йорданов и Стоян Радев. След финалните надписи, по традиция, феновете влязоха в ролята на сценаристи и в социалните мрежи се разиграха различни сюжети за завършек. Други пък проследяваха логиката на събитията и търсеха обяснение на детайли от предишни серии. Положителните мнения преобладаваха. „И браво на Браво на целия екип на сериала!“, възхищаваха се част от феновете. „Честно разочарована съм от финала на сериала... Претупаха всичко много бързо и зрителя зад малкия екран нямаше време да се впусне в края му, нямаше подробности около всичките убийства“, недоволстваха други. заяви продуцентът Евтим Милошев по време на публичната прожекция на последния епизод.", "date": "2019.05.24", "title": "Финалът на „Дяволското гърло“ разплака Карамазов"}
{"url": "https://www.monitor.bg:443/bg/a/view/bg-kinoto-specheli-3-mln-lv-za-godina-166043", "text": "30 филма, котирани измежду 69 кина с общ брой на екраните 226 и приходи в размер на 3 065 306 лв. - така изглежда равносметката за българската филмова индустрия в цифри за 2018 г. По-голямата част от заглавията, които зрителите гледаха през предходните 12 месеца, са направили и премиерата си в същата година. Сред тях се срещат обаче и такива, които са направили дебюта си пред публиката през 2017, 2016 и дори 2008 г. Общият приход на българското кино от боксофиса бележи спад, като родните продукции са спечелили с 24 на сто по-малко в сравнение с 2017 г., когато сумата достига до малко над 4 милиона лева. Това се случва след тенденция на скоростно увеличаване на печалбата на индустрията ни. Близо двойно повече печелят филмите ни през 2016 в сравнение с 2015 г., когато приходът достига до малко над половин милион. Зрителите, посетили прожекции на български продукции, също намаляват в сравнение с 2017 г., но продължават да бъдат повече в сравнение с годината преди това. Общо 388 006 любители на седмото изкуство са заплатили пропуск за кинопрожекция на българско заглавие през 2018 г., като това е едва около 5% от населението. е бил филмът „Привличане“ - първият опит на Яна Маринова да изгради заглавие от позицията не само на актриса, но и на продуцент и съсценарист. Режисираната от Мартин Макариев лента направи премиерата си през месец февруари м.г., като до края на разглеждания период е гледана от близо 113 хиляди зрители, които са заплатили общо 869 030 лв за пропуски в кинозалите. Среброто в класацията е за „Революция Х“ (продължение на тийнсериала на bTV “Революция Z”), а в топ 10 на най-гледаните през годината заглавия попадат още „Нокаут, или всичко, което тя написа“, „Дъвка за балончета“, „Посоки“, „Смарт Коледа“, „Лили рибката“, „Възвишение“, „Безкрайната градина“ и „Извън пътя“. Сред филмите, които са направили премиерата си през 2018 г., е и документалният „Нов живот“, режисиран от Стефан Иванов, който е и сценарист на проекта. Заглавието направи световна премиера на „София Филм Фест“. В рамките на широкото разпространение на лентата (от средата на април) обаче „Нов живот“ си вдъхнаха едва 11 зрители, сочат данни на Националния филмов център. Или иначе казано – заглавието е генерирало печалби в размер на едва 76 лева. Малко над 1 милион, или 1 157 664 лв., са спечелили досега пък българските филми, озарили големия екран от началото на 2019 г., като измежду тях фаворит на киноманите безапелационно е „Уют“ на Камен Донев. Той е привлякъл вниманието на двойно повече души в сравнение с подгласника си „Лошо момиче“ (реж. Мариан Вълев). Така равносметката за двата месеца, в които „Уют“ се излъчва на голям екран, е следната: 73 507 зрители и 674 702 лв. от боксофиса. Далеч не толкова оптимистична е тя за фестивалния отличник „Ага“. Въпреки успехите си зад граница (взе приз за най-добър филм на феста в Сараево, българската „Златна роза“, бе избран да закрие миналогодишния Берлинале и много други) филмът, режисиран от Милко Лазаров, е събрал малко под 8 хиляди зрители пред големия екран, като е генерирал печалби в размер на 50 025 лв. За сравнение „Ага“ се появява в киносалоните едва седмица след „Уют“. Над 120 пъти по-малко е изкарал от боксофиса пък филмът „Можеш да убиваш“ в сравнение със средствата, които е вложил него НФЦ. При държавна субсидия в размер на 890 хиляди лева, лентата си е върнала „в джоба“ едва 7318. досега нито един не е „изравнил сметката“ с поне толкова приходи от продажбата на билети. Тенденцията не е от вчера и от днес – същата съдба сполетява например и „Прокурорът, защитникът, бащата и неговият син” (2016). За реализацията му НФЦ дава 1 180 000 лв., а за първите си четири месеца на екран той успява да събере едва около 4 хиляди лева. Това означава, че създателите и продуцентите на драмата са загубили повече от милион. Подобна е ситуацията и за много други филми, като от 2019 г. само една продукция е надхвърлила държавното финансиране, този път от страна на БНТ. Това е „Лошо момиче“ на Мариан Вълев, за който от националната медия са преброили 270 хиляди лева, а резултатът в боксофиса достига до 317 528 лв. Важно уточнение е, че въпросните приходи са единствено от широкото разпространение на филмите в българските кина. Родни заглавия могат да припечелват както още от прожектиране извън границите на страната, така и от включването им в онлайн каталог. Така миналата година HBO Go пусна в платформата си 19 български продукции, сред които „Възвишение“, „Маймуна“, „Дзифт“ и др., Neterra също има в каталога си български ленти. Филми родно производство се въртят и в сайтове, предназначени за чуждестранен пазар. „Посоки“ на Стефан Командарев например е наличен в четири платформи - Chili IT, Filmin TVOD ES, Filmo TV FR и YouTube Movies PT съответно в Италия, Испания, Франция и Португалия. В шест сайта пък се върти „Възвишение“ на Виктор Божинов. на пълнометражен игрален филм, съобщи наскоро пред студенти режисьорът Ники Илиев. На прага на старта на снимките за четвъртата му лента „Завръщане“ той призна, че единствената опция пред кинодейците, които не получават подкрепа от НФЦ, е боравенето с продуктово позициониране. „Забелязва се все по-голям интерес това да се случва чрез социалните мрежи. Това са страниците на самия проект, на режисьора и актьорите, през които могат да се публикуват рекламни материали, без от това да е повлиян самият филм“, обясни Илиев. Въпреки че за „Нокаут, или всичко, което тя написа“ бившият манекен събира средства и чрез краудфъндинг платформа (фенове подкрепят с кеш избран от тях проект), той е категоричен, че не би се върнал към подобен модел на финансиране. На грубо 2 милиона лева пък актьорът Александър Алексиев оцени „Доза щастие“ - предстоящия филм, режисиран от съпругата му Яна Титова и продуциран от самия него. Звездата от „Откраднат живот“ уточни, че според негови изчисления това би следвало да бъде реалната сума за реализирането на проекта. Тя обаче е доста по-малка заради склонността и хъса на замесените в лентата специалисти да я изпипат до съвършенство, без да получават справедливото за работата си възнаграждение. „Аз не мога да изляза и да кажа, че филмът струва 300 хиляди лева, защото по този начин обезценявам труда на тези хора“, категоричен е Алексиев. Сред проблемите, които срещат авторите на български филми, смятат в средите е начинът и липсата на достатъчно средства за достигане до аудиторията. Средно около 500-600 евро струва т.нар. vpf такса или това е такса, която следва да се заплати за копие на филма за излъчването му на един киноекран.", "date": "2019.05.24", "title": "БГ киното спечели 3 млн. лв. за година"}
{"url": "https://www.monitor.bg:443/bg/a/view/dimityr-kocev-shosho-uchi-kak-da-izpratim-romana-kym-golemija-ekran-166041", "text": "Българският режисьор Димитър Коцев-Шошо („Другата България“, „Каналето“, „Маймуна“) ще се включи като лектор в рамките на образователната инициатива „Изкуството да се адаптира сценарий“. Заедно с филмови специалисти на световно ниво – Линда Сийгър и Джулиан Фрийдман, родният кинодеец ще застане пред ентусиастите, за да им разкрие какъв е пътят на една история от страниците на романа до големия екран. Международният уъркшоп е част от петото юбилейно издание на кино-литературния фестивал CineLibri, който ще се състои от 5 до 20 октомври в София, Пловдив, Варна и други градове от страната. Инициативата ще се проведе изцяло на английски език, а местата са ограничени. Целта на тази неформална образователна платформа е да допълни знанията и да компенсира пропуските в специализираното образование както на местни, така и на чуждестранни киносценаристи с помощта на световноизвестни лектори и консултанти с дългогодишен опит, които ще изнесат майсторски класове в два последователни дни в рамките на CineLibri. Уъркшопът е фокусиран върху специалните умения за адаптиране на литературен текст, но е адресиран към представителите на всички страни в този творчески процес - сценаристи, писатели, режисьори, оператори и продуценти, както и към всеки начинаещ ентусиаст. „Изкуството да се адаптира сценарий“ е вече отворен за записвания.", "date": "2019.05.24", "title": "Димитър Коцев-Шошо учи как да изпратим романа към големия екран"}
{"url": "https://www.monitor.bg:443/bg/a/view/volejbolistkite-bez-pobeda-v-pyrvija-turnir-ot-ligata-na-naciite-166060", "text": "Волейболните националки не успяха да постигнат победа в първия турнир от Лигата на нациите, на който бяха домакини в Русе. Момичетата на Иван Петков загубиха последователно от Япония с 1:3, от Белгия с 2:3, а в последния мач не успяха да противодействат на шампионките в надпреварата от САЩ и отстъпиха с 0:3 (-20, -16, -21). Единственият сравнително равностоен гейм срещу тима на легендата Карч Кирали бе третият, но и в него българският тим отстъпваше на съперника си. За България с най-много точки в мача завърши Мирослава Паскова, която отбеляза 12. Силвана Чаушева добави още 7. За американките, за които това бе трета поредна победа, Сара Уилуайт реализира 16 точки, а Дана Ретке прибави 12. През следващата седмица на българския тим му предстои турнир в Холандия, където освен \"лалетата\" съперници ще бъдат още отборите на Полша и Бразилия. Нашите са на 14-о място в общото подреждане, като освен тях без победа са и отборите на Германия и Корея. Начело са САЩ и Турция без загубен гейм и пълен актив от по 9 т. Въпреки загубите, старши треньорът на България Иван Петков намери позитиви от дебютното участие на тима му в турнира и посочи пътя за развитие. \"Позитивите от турнира в Русе са свързани първо с това, че намерих отговори на много въпроси, които бяха неясни за мен. След това - видях израстване в някои наши състезателки. Видях и много проблеми, които трябва да решаваме. Но още от самото начало бяхме наясно, че тръгваме с нагласа за по-дълъг път с отбор, който се изгражда сега. Трябва да работим по-усърдно, за да отстраним грешките и да извървяваме крачките от развитието си, като се стараем максимално да печелим и победи. Надявам се те да дойдат в мачовете от втората седмица в Холандия\", коментира Петков. \"Надявам се възможно най-бързо да влезем в ритъм. Аз се присъединих едва преди четири дни, направих само две тренировки с отбора. Имаме цяло лято пред нас, ще гоним победи в следващите турнири на Лигата на нациите. Ще си вземем поуките от Русе, ще се постараем следващите мачове да сме по-подготвени, по-категорични и да започнем да записваме победи\", каза разпределителката и капитанка на тима ни Лора Китипова. В други интересни срещи от турнира Бразилия надигра безпроблемно Русия с 3:0 (15, 17, 14), а олимпийският шампион Китай записа първа победа и спря устрема на Доминиканската република с 3:1 (-16, 23, 23, 23).", "date": "2019.05.24", "title": "Волейболистките без победа в първия турнир от Лигата на нациите"}
{"url": "https://www.monitor.bg:443/bg/a/view/filip-trifonov-otkri-pametnik-na-ludmil-kirkov-vyv-vraca-166065", "text": "Кметът Калин Каменов и актьорът Филип Трифонов откриха паметник-чешма, в памет на емблематичния кинорежисьор Людмил Кирков, роден във Враца и заснел едни от най-великите български филми - „Момчето си отива“, „Оркестър без име“, „Селянинът с колелото“. „Преди години Людмил Кирков увековечи Враца във филма „Момчето си отива”. С изграждането на монумента и присъствието на Филип Трифонов, изиграл ролята на Ран, ние доказахме, че „Момчето не си отива”, заяви градоначалникът. Актьорът Филип Трифонов сподели, че приема Враца като свой втори роден град, защото е дълбоко свързан с него. „Няма по-логично от това, паметникът за Людмил Кирков да бъде открит в Деня на българската просвета и култура и славянската писменост. Бъдете горди, защото градът ви е дом на личности като проф. Андрей Николов, Мистер Сенко и Людмил Кирков“, каза Филип Трифонов. Паметникът-чешма бе осветен от врачанския митрополит Григорий, в съслужие със свещеници от епархията. Идеята за създаване на монумента е на Инициативен комитет с председател Филип Трифонов. Средствата за изграждането на барелефа и цялостната архитектурна композиция са събрани чрез дарения на частни лица, сдружения, фирми и от проведени благотворителни инициативи в града. Автор на паметника е скулпторът Милен Каменов. Модерната визия е подчинена на формата на кинолента, съчетаваща чешма и барелеф. На постамента са изписани биографични и кинематографични данни за врачанина.", "date": "2019.05.24", "title": "Филип Трифонов откри паметник на Людмил Кирков във Враца"}
{"url": "https://www.monitor.bg:443/bg/a/view/cska-pokaza-ekipite-za-novija-sezon-166064", "text": "ЦСКА показа екипите за следващия сезон, които за четвърта поредна година носят марката на германския концерн „Адидас“. „Армейците“ няма да изневерят на титулярния червен цвят, а за резервните фланелки ще се избира между бяло и сиво. Прави впечатление, че екипите са доста изчистени като дизайн, за разлика от досегашните, което веднага бе отбелязано от привържениците. „Очакваме голямо търсене на новата екипировка, като сме отделили специално внимание на дизайна, така че той да удовлетвори желанията на феновете“, споделиха от „Армията“. На гърдите на фланелката се завръща емблемата на ЦСКА с трите златни звезди, за която бяха платени 8 милиона лева от фирмата „Ред Енимълс“. За да представят новите екипи Али Соу, Валентин Антов и Иван Турицов влязоха в ролята на манекени за представянето, а снимките им с новите фланелки се появиха в официалния сайт на ЦСКА. Така „червените“ станаха първият клуб от елита, който представи екипа си за сезон 2019/2020 година. Няколко часа по-рано същото сториха от ЦСКА 1948, които обаче ще се състезават във Втора лига и догодина.", "date": "2019.05.24", "title": "ЦСКА показа екипите за новия сезон "}
{"url": "https://www.monitor.bg:443/bg/a/view/jenata-na-milioner-ot-evrofutbol-go-pregazi-s-djipa-mu-166050", "text": "Съпругата на адвокат Вили Златунов от Враца, който спечели почти 1 млн. лева от Еврофутбол през февруари, го прегази по погрешка с новия му ”Ягуар”. Нелепият инцидент е станал малко след 9 часа на празничния 24 май, съобщи агенция BulNews.   Адвокатът изкарал джипа в междублоково пространство в района на стадиона във Враца и накарал жена си да му помогне да види дали стоповете на возилото работят изрядно. Когато съпругата се качила в мощния автомобил, вместо да натисне спирачката объркала педалите и стъпила здраво на газта. „Ягуар\"-ът тръгнал с мръсна газ назад, където в това време се намирал Златунов, и буквално минал през него. След като прегазила адвоката, колата ударила друг автомобил и се забила в дърво на около 50 метра от мястото на инцидента. Златунов е откаран в болница с премазан крак и други травми, а на мястото криминалисти са започнали разследване. ", "date": "2019.05.24", "title": " Жената на милионер от “Еврофутбол“ го прегази с джипа му"}
{"url": "https://www.monitor.bg:443/bg/a/view/toto-pechalbi-tiraj-41-166048", "text": "„6 от 49“: Числа – 2, 4, 35, 39, 45, 46. Печалби: 6 – няма, 5 – 3 по 9866,10 лв., 4 – 182 по 162,60 лв., 3 – 5227 по 7,90 лв. ДЖАКПОТ – 4 180 656,42 лв.  Числа – 4, 16, 30, 33, 34, 41. Печалби: 6 – 1 по 555 693,90 лв., 5 – 7 по 1351,30 лв., 4 – 247 по 38,30 лв., 3 – 3997 по 3,40 лв. ДЖАКПОТ – 300 000,00 лв.  I теглене: 6, 7, 19, 25, 27. Печалби: 5 – 1 по 19 976,40 лв., 4 – 204 по 113,00 лв., 3 – 7215 по 4,70 лв. II теглене: 2, 6, 17, 20, 24. Печалби: 5 – 1 по 19 976,40 лв., 4 – 196 по 117,60 лв., 3 – 5732 по 5,90 лв. ДЖАКПОТ – няма.  Числа – 7, 34, 38, 43, 45; зодия 1 – Овен. Печалби: 5+1 – няма, 5 – няма, 4+1 – 1 по 5000,00 лв., 4 – 3 по 500,00 лв., 3+1 – 8 по 100,00 лв., 3 – 183 по 10,00 лв., 2+1 – 141 по 5,00 лв., 1+1 – 967 по 1,50 лв., 2 – 2100 по 0,80 лв., 1 – 1937 по 1,00 лв. ДЖАКПОТ – 3 000 000,00 лв.  Позиции – 2, 4, 5; Цифри – 4, 2, 7. Печалби: 3 – 1 по 55 872,30 лв., 2 – 664 по 42,90 лв.  Година 28, месец 2, дата 22, ден 7. Печалби: I група – няма, II група – няма, III група – няма, IV група – 1 по 212,50 лв., V група – няма, VI група – няма, VII група – 8 по 26,60 лв., VIII група – 3 по 56,70 лв., IX група – 39 по 6,50 лв., X група – 81 по 3,70 лв., XI група – 37 по 9,20 лв., XII група – 169 по 2,50 лв., XIII група 473 по 1,90 лв., XIV група – 986 по 1,50 лв., XV група 1982 по 1,20 лв. Печалба            Игра    Фиш №         Район Форд Мондео    6/49    821186009    Кюстендил", "date": "2019.05.24", "title": "Тото печалби, тираж №41"}
{"url": "https://www.monitor.bg:443/bg/a/view/marchelo-lipi-otnovo-poe-kitaj-166053", "text": "Световният шампион с италианския национален отбор Марчело Липи беше назначен за втори път за селекционер на Китай, обявиха от местната футболна федерация. 71-годишният треньор напусна поста през януари след отпадането от купата на Азия, но ще направи нов опит за пробив - този път в квалификациите за световното първенство в Катар. Китай не е играл на Мондиал от 2002-а година, когато страната се класира за първи и последен път на финалите. Липи, който спечели световната титла с Италия през 2006-а година, беше назначен на поста в китайския национален тим през ноември 2016-а, но не успя да класира отбора за Мондиала в Русия. Той напусна след загуба с 0:3 срещу Иран в турнира за купата на Азия и беше временно заменен от Фабио Канаваро - капитанът на „адзурите“ през 2006-а година. Канаваро обаче загуби двата си мача начело на китайците срещу Тайланд и Узбекистан.", "date": "2019.05.24", "title": "Марчело Липи отново пое Китай "}
{"url": "https://www.monitor.bg:443/bg/a/view/turcija-predlaga-24-chasov-prevod-za-pacienti-166047", "text": "Турция предлага денонощен превод на шест езика за чуждестранните си пациенти, пристигнали за лечение в страната, предаде Анадолската агенция. Услугата е предоставяна от министерството на здравеопазването и е активна денонощно през седемте дни от седмицата. 28 преводачи, работещи с шестте чужди езика - английски, немски, френски, руски, персийски и арабски - имат за задача да съдействат на чужденците, пристигнали в страната за медицинско лечение. Целта е да се улесни комуникацията между лекари, здравни власти и пациенти. Пациентите могат да се обаждат за услугата на безплатния телефонен номер 0850 2888 38 38, а след като изберат език, да разговарят с преводачите. Медицинският туризъм в Турция се превърна в процъфтяващ сектор през последните години, като ежегодно страната е посещавана от стотици хиляди чужденци за хирургически операции, балнеоложко лечение, трансплантация на коса.", "date": "2019.05.24", "title": "Турция предлага 24-часов превод за пациенти "}
{"url": "https://www.monitor.bg:443/bg/a/view/sa-sht-otpuskat-16-mlrd-na-fermerite-postradali-ot-tyrgovskata-vojna-166049", "text": "Правителството на САЩ обяви късно снощи, че предоставя помощ от 16 млрд. долара на фермерите, чийто бизнес пострада тежко от търговската война с Китай, предаде ДПА. Помощта е \"бързо действие за поправяне на неправдите, сполетели през годините\" американските фермери, каза президентът Доналд Тръмп в Белия дом. Той обвини Китай, че налага \"масивни бариери\" пред американските селскостопански продукти и краде тайни от американския агробизнес, порицавайки и демократите, че са позволили това да се случва. Пакетът от 16 млрд. долара е много по-малък от това, което САЩ събират в резултат от митата за китайските стоки, и ще гарантира, че фермерите бързо ще получат подпомагането, от което имат нужда, заяви Тръмп. \"Сега е добър момент да си фермер\", подчерта президентът, заобиколен от фермери и лидери на фермерски организации, представляващи растениевъдството и животновъдството на страната. Стойността на помощния пакет \"отговаря на оценките за очакваното въздействие от неоправданите ответни мита върху американски селскостопански стоки и други изкривявания в търговията\", посочи министерството на земеделието. Миналата година помощният пакет на Тръмп за фермерите, отпуснат в началото на търговската война, бе на стойност 12 млрд. долара.", "date": "2019.05.24", "title": "САЩ отпускат $16 млрд. на фермерите пострадали от търговската война"}
{"url": "https://www.monitor.bg:443/bg/a/view/egipet-vdiga-cenite-na-toka-s-15-ot-uli-166059", "text": "Египет ще вдигне цените на електроенергията средно с 14,9% от финансовата 2019/2020 година, която започва през юли, предаде ДПА. Нисковолтовото електричество, което се използва в домовете и търговските предприятия, ще поскъпне с 19%, а високоволтовото, консумирано в тежката промишленост - с 10%, обяви тази седмица министърът на електричеството и възобновяемите енергийни източници Мохамед Хамед Шакер. През последните години правителството на президента Абдел Фатах ас Сиси ограничи енергийните субсидии като част от мерките за икономии, обвързани със спасителния план за 12 млрд. долара от Международния валутен фонд. През финансовата 2018/19 година страната вдигна цените на тока средно с 26%. Заради мерките за строги икономии, включващи плаващ курс на местната валута и по-високи данъци, много египтяни едва свързват двата края, припомня ДПА.", "date": "2019.05.24", "title": "Египет вдига цените на тока с 15% от юли"}
{"url": "https://www.monitor.bg:443/bg/a/view/statuetki-za-duhovnikova-i-blatechki-ot-festa-vyv-vraca-166040", "text": "Теодора Духовникова и Асен Блатечки очаквано спечелиха наградите за женска и мъжка роля в 30-ия национален фестивал на малките театрални форми във Враца. Председателят на журито Копринка Червенкова и членовете му Явор Койнаков и Стефан Янков дадоха статуетки на Теодора Духовникова за ролята й на Регина в „Лисичета“ на народния театър „Иван Вазов“ и на Асен Блатечки за ролята на Итън в спектакъла „Зимата на нашето недоволство“, дело на Малък градски театър „Зад канала“. Големите дами на българската театрална режисура Бина Харалампиева и Маргарита Младенова бяха отличени съответно за „Лисичета“ от Лилиян Хелмън и за поетичния спектакъл „За светлото, което бе” на театъра във Враца. Домакините спечелиха още две награди – за сценография със статуетка от церемонията по награждаването си тръгна Ивайло Николов, а актьорите, реализирали спектакъла „За светлото, което бе“ бяха отличени с колективна награда. Наградата за музикално изпълнение на живо, връчвана от проф. Стефан Драгостинов, беше присъдена на Сенка Булич от спектакъла „Мечта за живот” на театър „Хотел Булич“ – Загреб, Хърватска. С приз за най-добър моноспектакъл от 9-ия Международен фестивал на камерните театри, организиран от NETA, си тръгна Мая Бежанска за „Комедиантката“ от Джон Л`ьору”, режисьор Невена Митева, Държавен куклен театър – Сливен. Награда беше присъдена и за успешната реализация на съвременна българска драматургия в спектакъла „Целувката” от Анна Петрова, режисьор Невена Митева, Драматичен театър „Ал. Цуцунава”, Озургети, Грузия.", "date": "2019.05.24", "title": "Статуетки за Духовникова и Блатечки от феста във Враца"}
{"url": "https://www.monitor.bg:443/bg/a/view/povdignaha-obvinenie-na-biznesmen-za-grabej-na-shapka-166051", "text": "Мярка за неотклонение „подписка“ е наложена на старозагорски бизнесмен за грабеж на …бейзболна шапка с козирка след шумното му задържане пред 200 абитуриенти в луксозен ресторант преди старта на бала им. 47-годишният Антон Петров – Руския, чието семейство притежава заложна къща, игрална зала и магазин за хранителни продукти е бил задържан от полицаи с бронежилетки към 19,00 часа на 22 май докато изпращал сина си на абитуриентско празненство.Белезниците били поставени заради сигнал, че две седмици по-рано е отнел със сила и след заплашване с нож в казино шапката на свой длъжник. 24 часа по-късно мъжът е бил освободен, като му  е  взета възможно най-леката мярка за неотклонение.  Адвокатът на бизнесмена недоумява каква е истинската причина за подобна специализирана акция при положение , че клиентът му не е правил никакъв опит да се укрива и има постоянен адрес, където живее той и цялото му семейство. Малко преди да бъде пуснат от ареста Петров от ОД на МВР-Стара Загора признаха, че мъжът е включен в списъка на лицата, които трябвало да бъдат профилактирани преди изборите, без да уточнят кое е наложило това. Игралната зала „Лас Вегас-Руския“ се намира на улица „Спартак“ №3 в ромския квартал „Лозенец“, според запознати на предходни избори имало сигнали, че там се раздават пари за купуване на гласове. Антон Петров е с двойно, българско и руско гражданство, в миналато е бил осъждан, но отдавна е реабилитиран. Целият му бизнес официално се води на името на съпругата му Янка Лазарова, която никога не е била осъждана.", "date": "2019.05.24", "title": "Повдигнаха обвинение на бизнесмен за грабеж на…шапка"}
{"url": "https://www.monitor.bg:443/bg/a/view/unker-gyrcija-vleze-v-evrozonata-s-falshiva-statistika-166046", "text": "Гърция е предоставила навремето на Евростат неверни данни за икономическите си показатели, което е открило пътя й към еврозоната през 2001 г., заяви председателят на Европейската комисия Жан-Клод Юнкер в интервю за в. \"Билд\". \"Валутният съюз трябва да бъде по-надежден от брака, в противен случай никой няма да вярва в него\", каза Юнкер и изтъкна необходимостта всичко да бъде внимателно проверявано преди присъединяването на дадена страна към еврозоната. \"Истината е, че Гърция през 2001 г. стана член на еврозоната след фалшифициране на статистическите материали\", добави той. Председателят на ЕК обаче подчерта, че Европа се учи от грешките си и \"сега Евростат може да провери всичко във всяка държава от ЕС\". Според експерти обаче приемането за чиста монета на статистиките на южните нис ъседи преди 18 години е било част от сценария за функциониране на еврозоната, предвиждащ в нея да има и по-слаби икономики и по-този начин курсът на единната валута да е конкурентно ниско ниво.", "date": "2019.05.24", "title": "Юнкер: Гърция влезе в еврозоната с фалшива статистика"}
{"url": "https://www.monitor.bg:443/bg/a/view/eto-go-obvinenija-za-ubijstvoto-na-milionerkata-ot-plovdiv-166033", "text": "Ето го обвинения в убийството на милионерката Виолета Балабанова от Пловдив-Здравко Енев Дечкин.  Тя бе наръгана във входа на жилищната сграда, в която е живеела, през 2009 г.  Убийството бе разкрито преди дни. За поръчител се сочи синът на Виолета -Георги, който загива при катастрофа с мотор през 2012 г. в Слънчев бряг. Здравко Дечкин да остане за постоянно в ареста, искат от прокуратурата пред окръжния съд в Пловдив. Адвокатът му Славко Николов представи пред съда документи за това, че клиентът му е трудово ангажиран -има заведение в града и че никога не се е укривал. Според държавното обвинение Здравко Дечкин е извършител на убийството отпреди 10 г. Той трябвало да издърпа чанта от Виолета, в която тя държала нотариални актове на имотите си в Пловдив. Жертвата оказала съпротива и била наръгана в корема. Починала е на 8 октомври 2009 г. в болница. Убийството й остана неразкрито години наред. В началото криминалистите заподозряха сина й, но нямаха доказателства за съпричастността му и той не бе задържан. По искане на адвокат Славчо Николов съдия Иван Бонев закри мярката за неотклонение. Прокуратурата в лицето на Албена Георгиева не възрази на това искане. Мотивите на адвоката бяха, че има обстоятелства за интимни отношения между Здравко Дечкин и присъстващи в залата хора.  ", "date": "2019.05.24", "title": "Ето го обвинения за убийството на милионерката от Пловдив"}
{"url": "https://www.monitor.bg:443/bg/a/view/povdignaha-17-obvinenija-sreshtu-asanj-v-sa-sht-166052", "text": "Министерството на правосъдието на САЩ повдигна още 17 обвинения срещу основателя на Уикилийкс Джулиан Асанж, предимно за нарушаване на законите срещу шпионажа, предадоха Франс прес и Ройтерс. Вашингтон обвинява Асанж, че през 2010 г. е изложил на опасност техни източници, публикувайки около 750 000 поверителни военни и дипломатически документи на САЩ. Според публикувания вчера обвинителен акт той е заговорничил с бившия анализатор от американското военно разузнаване Челси (по-рано Брадли) Манинг, за да получи достъп до поверителна информация. Според новите обвинения действията на Асанж са можели да нанесат сериозни вреди на САЩ, предаде Асошиейтед прес, като припомня, че той се намира в затвор във Великобритания. Вашингтон иска екстрадирането му. Преди малко повече от месец министерството на правосъдието на САЩ повдигна обвинение срещу Асандж, който беше обвинен в заговор с Манинг, за да получи достъп до компютърната мрежа на правителството, припомня Ройтерс.", "date": "2019.05.24", "title": "Повдигнаха 17 обвинения срещу Асанж в САЩ"}
{"url": "https://www.monitor.bg:443/bg/a/view/tereza-mej-podava-ostavka-na-7-uni-166034", "text": "Британският премиер Тереза Мей обяви, че ще подаде оставка като лидер на управляващата Консервативна партия партия на 7 юни и ще остане начело на служебно правителство до избирането на нов партиен лидер, предаде Ройтерс. В кратко емоционално слово пред премиерската резиденция на Даунинг стрийт 10 в Лондон с треперещ от вълнение глас тя каза, че за нея е било чест да служи като лидер на своята страна. Мей изрази дълбоко съжаление, че не успяла да осъществи главната задача на своето премиерство - да осигури изпълнението на волята на британците за излизане от ЕС, изразена на референдума през 2016 г. Тя посочи, че това може да стане само с компромис и че намирането на такъв компромис ще е главната задача на нейния наследник начело на правителството. Говорейки за острите конфликти, възникнали по повод на Брекзит в парламента и в нейната партия, Мей отбеляза, че не се оттегля с лоши чувства, а с дълбока благодарност, че е имала възможността да служи на страната, която обича. Тя не скри сълзите си, слизайки от подиума, поставен направо на улицата. Резултатът от надпреварата за нов лидер на мястото й се очаква да бъде обявен преди излизането на парламента в лятна ваканция. \"Ще има редица гласувания, докато не бъдат определени окончателно кандидатите, за които ще гласуват всички партийни членове\", казаха в комюнике високопоставени представители на партията. \"Очакваме процесът да приключи до края на юни, което да позволи на членовете да се срещнат и да разговарят с кандидатите, след което да гласуват навреме, за да може резултатът да бъде обявен преди лятната ваканция на парламента\", добавиха те. Парламентът обикновено излиза във ваканция към края на юли. В първа реакция веднага след изявлението на британската премиерка Тереза Мей, че ще подаде оставка на 7 юни, лидерът на опозиционната Лейбъристка партия Джереми Корбин каза, че тя е взела правилно решение, предаде Ройтерс.  Той подчерта, че нейната разединена партия не е в състояние да управлява страната и настоя за провеждане на нови парламентарни избори. Лидерът на новосъздадената Партия на Брекзита Найджъл Фараж обясни неуспеха на Мей да намери изход от създалата се ситуация с излизането на страната от ЕС с това, че тя не е отчела правилно настроенията в страната и в собствената си партия. \"Отидоха си вече двама лидери на торите, чиито инстинкти бяха проевропейски. Или тяхната партия ще извлече поуки от този урок, или ще умре\", каза той. Министърката по пенсионните въпроси Амбър Ръд каза, че \"Брекзит е процес и е необходим компромис, за да бъде прието споразумение за развода, което да работи за всички\". Тя призова за обединение на редиците на консерваторите, за да се постигне успех \"в следващата фаза на славната история на нашата партия\". Консервативната депутатка Тереза Вилиърс също посочи, че бъдещият лидер на Консервативната партия трябва отново да я сплоти и да осигури реално лидерство и политическа посока. Според нея новият партиен лидер трябва веднага да потърси подобряване на условията в споразумението за излизане от ЕС. Според лейбъристкия депутат Джон Ман оставката на Мей няма да промени парламентарната аритметика. Той отбеляза, че не е налице мнозинство за свикване на предсрочни избори, няма мнозинство за компромис, няма мнозинство и за напускане на ЕС.  Керълин Фейрбейн, директор на Конфедерацията на британската индустрия, похвали усилията на Тереза Мей да осигури такова споразумение за Брекзит, което да защитава икономиката на Великобритания и изрази мнение, че тя се оттегля с уважението на бизнес средите. Нейната оставка обаче трябва да бъде катализатор на промяна, защото \"не може да има план за Великобритания без ясен план за Брекзит\". Европейската комисия изрази днес готовност да работи със следващия британски министър-председател, независимо кой ще заеме поста след днешното съобщение на премиера Тереза Мей, че се оттегля на 7 юни. Председателят на ЕК Жан-Клод Юнкер не се радва да научи за намеренията на Мей, заяви говорител на комисията. По неговите думи Юнкер определя Мей като смела жена, с която се е радвал да работи и която много уважава. Оставаме на разположение за всеки, който заеме поста на британски премиер, посочи говорителят. Той добави, че ЕК работи с очакването Великобритания да се оттегли от ЕС на 31 октомври. Оставаме готови за всякакво развитие, но бихме предпочели раздяла на основата на постигнатото споразумение, поясни говорителят. По повод съобщенията, че на изборите за евродепутати вчера във Великобритания граждани на ЕС са били възпрепятствани да гласуват, говорителят отбеляза, че организацията на изборите е работа на националните власти. Според общите правила държавите в ЕС трябва да осигурят условия за гласуването на европейските граждани и трябва предварително да ги предупредят за условията за това, добави той. ЕК ще оцени внимателно изборите в отделните държави и поуките, които се налагат, заяви говорителят. В отговор на въпрос дали комисията би завела срещу Великобритания наказателна процедура за неспазване на общностното законодателство, той посочи, че такова действие се предприема при продължавано нарушение. Френският президент Еманюел Макрон похвали \"смелата работа\" на Тереза Мей.", "date": "2019.05.24", "title": "Тереза Мей подава оставка (ВИДЕО)"}
{"url": "https://www.monitor.bg:443/bg/a/view/tesla-otnovo-shte-goni-rekordni-dostavki-166037", "text": "Технологичният гигант Tesla отново ще гони рекорден брой на доставките на електромобилите си през настоящето тримесечие. Това става ясно от писмо на шефа на компанията Илън Мъск, отправено към служителите му, предават от сайта theverge.com. Първият рекорд бе поставен през последното тримесечие на 2018 г., когато автомобилопроизводителят успя да достави над 90 хил. коли, 63 000 от които Модел 3. Тогава от гиганта изразиха намеренията си през април да доставят същия брой, но очакванията на Уолстрийт са далеч по-песимистични. Ако Tesla успее да подобри рекорда си, това би било огромна крачка напред за компанията, която отбеляза спад на доставките в първото тримесечие на 2019 г. През същия период което е и четвъртата най-лоша загуба на компанията. „Ако бързо се съберем и окопитим, можем да се справим!“, пише Мъск на служителите си. По негови думи, за да се осъществи целта, трябва на ден да има по 1 000 произведени Модел 3 автомобили. Това бе постигнато още през ноември, но екипът на Мъск не успя да издържи на темпото. Подобни призиви от страна на шефа на „The Boring company” изобщо не са изключение, особено когато компанията се намира в края на финансовото тримесечие, пишат още от theverge.com.В момента макар и компанията да е събрала 2.7 млрд. долара, за да спре финансовото „кървене“ от първото тримесечие. В едно от писмата на Мъск става ясно, че в разходите трябва да се направят огромни промени, което включва и съкращаването на служители.", "date": "2019.05.24", "title": "Tesla отново ще гони рекордни доставки"}
{"url": "https://www.monitor.bg:443/bg/a/view/stotici-podnesoha-venci-pred-pametnika-na-svetite-bratja-166035", "text": "Президентът Румен Радев, министри, депутати, кметът на столицата Йорданка Фандъкова и граждани поднесоха венци пред паметника на Светите братя Кирил и Методий пред Националната библиотека „Св. св. Кирил и Методий“. Церемонията започна с водосвет от Белоградчишкия епископ Поликарп. С тържествено слово към присъстващите се обърнаха кметът на столицата Йорданка Фандъкова , президентът Румен Радев, генералният директор на ЮНЕСКО Одри Азуле, образователния министър Красимир Вълчев и министърът на културата Боил Банов.  Фандъкова припомни как Константин Кирил Философ е защитил словото ни преди векове. \"Честит празник на словото и съзиданието! Вече 12 века нашата азбука е нашият пазител. Празникът на буквите е празникът на нашата сила, а тържеството на знанието е тържество на свободата.\", заяви Йорданка Фандъкова. Румен Радев заяви, че с днешната глобализация всяка година чезнат езици и затова българите сме призвани да пазим нашата кирилица, както е нашият най - ценен дар. Образователният министър Красимир Вълчев посочи, че над 300 млн. души пишат и четат благодарение на нашата кирилица. \"Днес е хилядолетния празник на България, единственият останал като връзка. Езикът и образованието са ни съхранили през вековете\", каза Вълчев. Той подчерта, че България е навсякъде, където родителите учат децата си на родния език. Той изрази благодарност към учителите, културните дейци и писатели.  Първолаците Петра и Симона рецитираха стихотворението\" Аз съм българче\" пред паметника на Светите братя. ", "date": "2019.05.24", "title": "Стотици поднесоха венци пред паметника на Светите братя"}
{"url": "https://www.monitor.bg:443/bg/a/view/72-zaglavija-kandidatstvat-za-finansirane-ot-nfc-166038", "text": "Общо 72 късометражни и пълнометражни игрални заглавия ще се борят за финансиране от първата сесия на Националния филмов център тази година. От тях 12 ленти са кратки, а 5 са дебютни проекти. Сумата, която НФЦ ще разпредели, е 3 887 000 лв. Още толкова държавата ще инвестира в българското кино и през втората половина на годината. От обявената сума 1,3 милиона ще бъдат заделени за пълнометражни филми с производствен бюджет до 600 хиляди лева. Това означава, че минимум две заглавия ще бъдат подкрепени само по тази графа. Малко повече – 1 877 000, ще отидат по сметката на ленти с бюджет над заветните 600 000 лв. 420 хил. - за дебют, и 180 хил. лв. за идеи за развитие на сценарии и подготовка на проект. Същата схема ще бъде използвана и за втората конкурсна сесия. Станислав Тодоров-Роги, Виктор Божинов, Владимир Щерянов, Стефан Командарев и Лъчезар Аврамов са само част от имената на режисьорите, кандидатствали за финансиране от филмовия ни център. Дали ще успеят да се преборят за средствата, ще стане ясно само до няколко дни – на 28 май, когато ще бъдат обявени резултатите от сесията. В средата на месец септември пък ще е крайният срок за подаване на документите за втория конкурс за производството на игрални филми. ни в рамките само на година, сочи справка на „Монитор“. През 2018 г. обаче над половината от средствата – 4,3 млн. лв., са били предназначени за високобюджетни продукции (над 600 000 лв). Към настояща дата финансите за тях и за нискобюджетните са сравнително изравнени. Средствата за документално кино се запазват относително същите. Ако през 2018 г. заделените за такива филми пари са в размер на 1,1 млн., то сега сумата е намаляла едва с 1,4 на сто.", "date": "2019.05.24", "title": "72 заглавия кандидатстват за финансиране от НФЦ"}
{"url": "https://www.monitor.bg:443/bg/a/view/izgrajdat-pyrvata-stancija-za-letjashti-taksita-166032", "text": "В края на миналата година, Volocopter оповести намеренията си да се установи в Сингапур, а сега германската авиационна компания обяви плановете си за изграждане на първата станция за летящи таксита в града, като пробните полети ще започнат скоро след завършването. През последната година, компанията показа концепция за това как ще изглеждат станциите за летящи таксита и съвместно с летище Франкфурт (Frankfurt Airport) ще проучва и разработва необходимата инфраструктура. Концепцията включваше така наречените Volo-Port станции, които ще функционират подобно на хеликоптерни площадки на определени места, като покрива на търговски център, от където пътниците повикали въздушното такси от смартфона си ще излитат. Все още, услугата предлагана от Volocopter е далеч от градовете. Трябва да бъдат проведени много изпитания, преди летящите таксита да получат одобрението на властите. Но Volocopter не крие своите амбиции, заявявайки, че първия Volo-Port ще бъде завършен и пробните полети ще започнат до края на 2019 година.  ", "date": "2019.05.24", "title": "Изграждат първата станция за летящи таксита"}
{"url": "https://www.monitor.bg:443/bg/a/view/postanoviha-uslovna-za-smyrtta-na-19-godishna-166044", "text": "3-годишна условна присъда постанови състав на старозагорския съд по дело за тежка катастрофа на автомагистрала „Тракия“, при която загина 19-годишно момиче, а нейна връстница едва избегна смъртта след серия от тежки операции в продължение на година. Инцидентът е станал на 24 февруари 2017 година на км 200 в посока Бургас, където лекият автомобил „Фолксваген Джета“, управляван от изкаралата преди месеци книжка 19-годишна Радина Д. се врязал в мантинелата и се преобърнал по таван. На мястото на катастрофата по случайност почти веднага спрял автомобил с намиращи се в него двама лекари от Бургас, които предприели животоспасяващи действия, но завръщащата се от Германия студентка – първокурсничка Севда Н. вече била мъртва. С множество наранявания в старозагорската неврохирургична клиника тогава били извозени с линейки младата шофьорка и 19-годишната Б.Б. В последвалият тест се оказало, че каралата Фаувето е пушила марихуана, което е забавило реакциите й. В условията на съкратено производство на 23 май Радина Д. е признала изцяло вината си, постановена е 3-годишна присъда с отложено за 5 години изпълнение на наказанието. За следващите 6 години тя няма да може да шофира.  ", "date": "2019.05.24", "title": "Условна присъда за смъртта на 19-годишна"}
{"url": "https://www.monitor.bg:443/bg/a/view/moskovchani-propishtjaha-ot-agresivni-garvani-166031", "text": "Истинска напаст се стовари върху жителите на Москва в последните дни на май. Столичани станаха свидетели на невиждана агресия от страна на гарваните. Птиците започнаха внезапно да нападат нищо не подозиращите минувачи. Орнитолози обясниха, че причина за нетипичното поведение на гарваните е размножителния период, в който се намират. През това време на годината враните отглеждат малките си птичета и са особено чувствителни към заобикалящия ги свят. Затова специалистите съветват московчани в никакъв случай да не се доближават до рожбите на враните и да не ги вземат на ръце. Ако все пак бъдат нападнати от гарван, то не бива да викат и да правят резки движения. Трябва да се отбраняват с дълга пръчка или с чадър.    В края на декември м.г. жителите на руската столица наблюдаваха още едно необичайно явление, свързано с пернатите обитатели на мегаполиса. Тогава парковете и градинките на Москва се напълниха с опиянени птички. Причина за неестественото състояние на пернатите стана промяната в температурата на въздуха, която отключи процеса на ферментация на плодовете на дървото офика, което е широко разпространено в Русия. Нищо не подозиращите птички лакомо си хапвали съдържащите алкохол плодове и буквално губели съзнание. В тази връзка опитни орнитолози призоваха московчани да не пипат падналите на земята пернати и да не се опитват да им помогнат, а да ги оставят да изтрезнеят на чист въздух.  ", "date": "2019.05.24", "title": "Московчани пропищяха от агресивни гарвани "}
{"url": "https://www.monitor.bg:443/bg/a/view/da-sednem-na-lubimata-pejka-na-nevena-kokanova-166036", "text": "Вече всеки ще може да види и дори да поседне на пейката, на която Първата дама на българското кино Невена Коканова е обичала да отмаря след тежки репетиции в Сатиричния театър. Тя се намира в градинката пред църквата „Св. Седмочисленици“ и ще бъде обозначена с дискретна табела. Една от най-красивите и талантливи родни актриси е обичала да си почива и съзерцава църквата, където е била кръстница на много деца. Днес, в деня на българската култура и славянска писменост, в столицата се провеждат специални литературни маршрути, водени от известни български писатели. Инициативата е на фондация \"Прочети София\" с подкрепата на програма \"Култура\" на Столична община. В 12.00 ч. разходката започна от площад \"Журналист\", водена от Миглена Николчина. Тя е професор в катедрата по теория на литературата към СУ \"Св.Климент Охридски\" и автор на книги с белетристика, поезия, теоретични и литературно-исторически изследвания. Миглена Николчина е избрала квартал \"Лозенец\", който се свързва с имената на Елин Пелин, Валери Петров, Дора Габе, Богомил Райнов, Ангел Каралийчев и Иван Методиев.  В 13.00 ч. литературната разходка е организирана от \"читАлнЯта\". Този маршрут започва от павилиона на инициативата в Градската градина и ще мине през някои от най-интересните забележителности, свързани с българската литература и най-обичаните ни писатели.", "date": "2019.05.24", "title": "Да седнем на любимата пейка на Невена Коканова"}
{"url": "https://www.monitor.bg:443/bg/a/view/syboriha-nezakonnata-kyshta-nad-propadnalija-skat-v-maksuda-idva-red-na-oshte-20-166024", "text": "Багер срина снощи незаконната ромска постройка, вдигната своеволно във варненския квартал „Максуда“. По-рано бе обявено, че именно тя е вероятната причина за свлачището, което засипа със земна маса локалното платно на новия бул. „Васил Левски“. Възрастно семейство и млади гурбетчии в Германия са собствениците на сградата на ул. „Сава” 53. Живеещите в къщата отказали да бъдат настанени в общинско жилище, съобщи кметът на район „Одесос“, Георги Недев. „Къщата е почти безлюдна, тъй като синът и снахата са на гурбет в Германия, а възрастните им родители почти не обитават сградата. С частна жалба бе атакувано решението на ВАС, което отменя общинската наредба за събаряне. Живущите в къщата бяха предупредени и са изнесли покъщнината си“, обясни още кметът на района, на чиято територия е незаконно застроения имот. Същото важи и за обитателите на останалите 20 незаконни къщи по ската, планирани да бъдат сринати от багерите. Последните няколко години над 200 незаконни обекта в „Максуда“ бяха премахнати. Както в района на ул. „Пеячевич“, така на пропадналия скат, под който преминава локалното платно на бул. „Левски“. Според информация от местната администрация, тези къщи нямат канализация, а са на септични ями, чиято отпадна вода допълнително активира свлачищните процеси. Живущите в къщите си изхвърлят боклуците на ската, а децата им хвърлят камъни по преминаващите коли по булеварда. „Започнали сме процедури за събаряне на къщата на ул. „Сава“ 53 още от 2018 година, но съдът отмени заповедта за предварително изпълнение. Затова до момента тя не бе съборена. Няма обаче да чакаме да слезе на локалното платно – влизаме още днес и действаме! Не сме в нарушение, защото става въпрос за спасяване на човешки животи“. Това заяви във вчерашния следобед пък варненският кмет Иван Портних по повод свлечена земна маса на пътя и предстоящото събаряне на кацналите на ръба незаконни постройки. „Помните каква беше ромската махала преди 3 години, нали? Тази дивотия продължава – да се изхвърлят боклуци по ската, въпреки че съвсем скоро изчистихме десетки хиляди тона. И само след няколко месеца вече е същата кочина. Затова всички тези незаконни постройки, ще паднат! Строим отгоре път, защото там не може да влезе нито полиция, нито пожарна. Правим сервизен път, слагаме ограда, за да не могат да се хвърлят боклуци, и залесяваме ската! За укрепването думата ще имат специалистите“, добави Портних. Ето и хронологията за премахването на незаконната къща на ул. „Сава“-53, започнала на 8 март, 2018 г. с издадена заповед на кмета на район „Одесос“, на чиято територия се намира къщата, за премахването й. На 16 април същата година е постъпила жалба от собственика Пламен Христов срещу заповедта и е образувано производство във Варненския административен съд. На 7 януари т.г. е постановено решение на Варненския административен съд, с което жалбата на Пламен Димитров е отхвърлена. Това решение е обжалвано пред Върховен административен съд, а делото е насрочено за 20 януари, 2020 г. Седмица след получаване на решението кметът на район „Одесос“ е  поискал от Върховния административен съд допускане на предварително изпълнение на заповедта за събаряне на незаконната сграда, но на 13 май, т.г. 3-членен състав на Върховния административен съд със свое определение отхвърля искането. В момента то се обжалва пред 5-членен състав на ВАС. Внесено е искане до съда за насрочване на делото за по-ранна дата, вместо посочената през 2020 година.", "date": "2019.05.24", "title": "Събориха незаконната къща над пропадналия скат във Варна"}
{"url": "https://www.monitor.bg:443/bg/a/view/nov-korab-postroen-kraj-varna-poluchi-imeto-lesse-166026", "text": "Нов холандски кораб - саморазтоварваща се драга, построен в корабосторителния завод на МТГ „Делфин“ край Варна, получи името „Lesse“. На церемония по кръщаването на новия съд присъстваха кметът Иван Портних и заместникът му Пейчо Пейчев, зам.-ръководител на посолството на Нидерландия у нас - Петер ван Флийт, кметът на холандския град Дордрехт - Ваутер Колф, побратимен град с Варна, представители на компаниите Royal IHС и Duch dredging, както и домакините от МТГ „Делфин“. „Винаги е вълнуващ моментът, когато корабостроителят предава нов плавателен съд в ръцете на собственика. И това е поредно тържество, на което присъствам в МТГ „Делфин“. Поздравявам и инвеститорите, и изпълнителите – от българска и холандска страна, чието партньорство доказва на практика отличните взаимоотношения между нашите държави, но и между побратимените градове Варна и Дордрехт! Пожелавам на екипа на МТГ „Делфин“ да работи все така активно и да имат много такива поводи с нови плавателни съдове“, заяви кметът Иван Портних. Поздравления отправиха кметът на Дордрехт, зам.-ръководителят на посолството на Нидерландия и Николай Иванов – водещ корабостроител от МТГ „Делфин“. Новият кораб е предназначен за поддръжка на плавателни канали, акватории и водни вътрешни пътища. Той е оборудван с модерна електронна система за позициониране, проучване и изпълнение на драгажни дейности. Това е трети плавателен съд, поръчан във варненската фирма от холадските компании.", "date": "2019.05.24", "title": "Холандски кораб, построен край Варна, получи името „Lesse“"}
{"url": "https://www.monitor.bg:443/bg/a/view/borisov-otletja-s-lufthanza-za-munhen-166045", "text": "Премиертът и лидер на ГЕРБ Бойко Борисов отлетя с полет на германската компания \"Луфтханза\" за Мюнхен, където трябва да участва в закриването на предизборната кампания на Манфред Вебер, кандидат на ЕНП за председател на ЕК.  \"Заедно с Mария Габриел заминаваме за Мюнхен, където ще се включим в заключителното предизборно събитие на кандидата на EPP - European People's Party за председател на ЕК Mанфред Вебер\", написа Борисов в личния си профил във Фейсбук, където качи и снимки.  Само преди няколко седмици пък първата дама Десислава Радева нападна германската авиокомпания, заради отложен полет.  Всъщност Борисов пътува с граждански полет, а не с такъв на \"Авиотряд\" 28, защото правителственият самолет е във Ватикана с председателя на НС Цвета Караянчева, която е на ауденция при папа Франциск. ", "date": "2019.05.24", "title": "Борисов отлетя с \"Луфтханза\" за Мюнхен "}
{"url": "https://www.monitor.bg:443/bg/a/view/rusnak-montira-likovete-na-kiril-i-metodij-na-selska-kambanarija-166027", "text": "Ликовете на светите братя Кирил и Методий вече украсяват камбанарията в едноименния храм на варненското село Осеново. Инициативата е на руснака Армен Шаумян и е посветена на 24 май и празника за 140-годишнината на селото. Шаумян е дизайнер от Москва, който през 2007 г. идва и си купува имот в селото, като е категоричен, че това е неговото място. Казва, че не обича да стои със скръстени ръце. Преди да реши да изобрази Кирил и Методий върху камбанарията, тя е била боядисана в бяло. „Тук имаше празно място и казах на кмета, че трябва да се направи нещо. Не може едно село да живее без красота”, спомня си зараждането на идеята си Армен, разказана пред Радио Варна. Фигурите на Кирил и Методий са съобразени с канона, като са изработени от специално фолио. Московчанинът е работил върху графичния дизайн, монтажа и проекта. Той е и човекът, който прави инвестицията, за да посрещне Осеново своя събор на 24 май с образите на светите братя върху камбанарията на храма. Осеново празнува на този светъл ден 140-годишнината от своето създаване с програма с участието на танцов ансамбъл „Аксаково”, фолклорен оркестър с ръководител Алексей Енчев и Шкумбата. Празникът започва от 16 часа и ще бъде на открито. На хорото с домакините ще се хванат и заселилите се тук руснаци, англичани и... общо 11 националности, които живеят днес в Осеново. От чужденците най-многобройни са руснаците и англичаните. Десет руски и седем английски семейства са избрали Осеново за свой дом, казва кметът Данко Бакалов. От Москва идва и Олга Бонева, която е секретар на читалището и е дясната ръка на Бакалов. В Осеново живее и 92-годишната баба Иринка Бакалова. Тя е родена тук и с голяма любов разказва за живота си. „Живеем задружно – това е най-важното!”, категорични са хората в селото.", "date": "2019.05.24", "title": "Руснак монтира ликовете на Кирил и Методий на селска камбанария  "}
{"url": "https://www.monitor.bg:443/bg/a/view/20-otlichnicii-shte-uchat-sys-stipendii-vyv-vsu-chernorizec-hrabyr-166028", "text": "Варненският свободен университет „Черноризец Храбър“ обяви 20-те зрелостници, класирани като лауреати на стипендиантската си програма „Аз ще уча и ще успея в България“ за учебната 2019/2020 г. Бъдещите студенти ще започнат обучението си в избрана от тях специалност, като програмата ще покрие 100% от годишната такса за обучение в първи курс. Отличените ученици са от елитните гимназии във Варна, Търговище, Враца, Добрич, Троян, Сливен, Казанлък, Велико Търново, Пловдив, Шумен и Монтана. Те бяха класирани от академично жури, според представеното от тях есе на тема „Аз ще уча и ще успея в България“, препоръките от ръководството на училището и грамоти, удостоверяващи постижения в областта на науката, изкуството или спорта. Всички кандидати са с отличен успех. Те избраха да учат в специалностите на ВСУ - „Архитектура“, „Строителство на сгради и съоръжения“, „Право“, „Национална сигурност“, „Психология“, „Информатика и компютърни науки“, „Международен бизнес“, „Моден дизайн“ и „Дизайн“. Стипендиантската програма на Варненския свободен университет има 11-годишна история. Тя предостави досега отличен старт за образованието на над 220 студенти на университета, които избраха да учат и да успеят в България. Удостоверенията за стипендия на лауреатите ще бъдат връчени на официална церемония.", "date": "2019.05.24", "title": "20 отличниции ще учат със стипендии във ВСУ „Черноризец Храбър“"}
{"url": "https://www.monitor.bg:443/bg/a/view/totnym-stjaga-shampionski-parad-166042", "text": "Ръководството на „Тотнъм“ потвърди плановете си за шампионски парад в Лондон при евентуален трофей от Шампионската лига. „Шпорите” ще тръгнат от новия клубен стадион с открит автобус на 2 юни и ще обиколят с него някои от околните улици, в случай че предишната нощ надделеят срещу „Ливърпул“ в Мадрид. Парадът ще трае един час, а в неговия край ще бъде издигната сцена, където играчите да покажат ценния трофей пред феновете. Междувременно, от клуба разкриха, че въпросният финал може да бъде от съоръжението на тима, което ще бъде отворено за феновете, избрали да не пътуват до Испания. В същото време мениджърът на тима Маурисио Почетино изрази увереността си, че нападателят Хари Кейн ще може да играе в най-важния сблъсък в клубната история. Английският национал получи тежка травма в глезена в първия двубой от четвъртфиналите на турнира срещу „Манчестър Сити“ и не е играл оттогава, но в щаба на „шпорите“ са оптимисти за завръщането му. „Надяваме се, че той ще може да помогне на отбора. Всички очакват да се получи битка, но мисля, че решаваща ще бъде емоцията. Тя ще диктува начина, по който се развива срещата. „Ливърпул“ инвестира сериозни пари в състава си, за да достигне до този финал, но ние стигнахме до него по наш собствен път. Никой не очакваше да сме на финала, но сега имаме шанс да Финали не се играят, финали се печелят и ние сме готови да спечелим този\", заяви Почетино. В лагера на „Ливърпул“ пък ще могат да разчитат на ценната работа на анализатор на данни, който преди е работил за „Тотнъм“. Иън Греъм, който има докторска степен от Кеймбридж, оглавява анализаторски екип на „мърсисайдци“, за който се знае твърде малко. В продължение на 4 години – от 2008-а до 2012-а Греъм е работил за „Тотнъм“, но работата му в голяма степен е била игнорирана. Според медиите на Острова сега именно ще удари часът на неговото възмездие.", "date": "2019.05.24", "title": "„Тотнъм“ стяга шампионски парад"}
{"url": "https://www.monitor.bg:443/bg/a/view/karajancheva-na-audiencija-pri-papa-francisk-166030", "text": "Председателят на Народното събрание Цвета Караянчева и водената от нея българска делегация пристигна на аудиенция при папа Франциск в Апостолическия дворец на площад “Сан Дамазо” във Ватикана. Караянчева ще разговаря на четири очи със Светия отец, а след това ще се срещне и с държавния секретар на Ватикана Негово Високопреосвещенство Кардинал Пиетро Паролин. Подаръците, които българската делегация ще поднесе на папа Франциск са - параламентарния звънец, с който е открит на 10 февруари 1879 г. първия български парламент - Учредителното събрание, Търновската конституция, приета от Учредителното събрание на 16 април 1878г., както и “Сребърната конституция”. По-късно Караянчева и делегацията ще поднесат венци на паметника на Иван Вазов и ще посети базиликата “Сан Клементе”.  ", "date": "2019.05.24", "title": "Караянчева на аудиенция при папа Франциск"}
{"url": "https://www.monitor.bg:443/bg/a/view/novijat-range-rover-evoque-e-evolucija-na-originala-166011", "text": "Още с появата си на пазара през 2011 година, Range Rover Evoque се превърна в първият луксозен компактен SUV. За това време моделът спечели над 220 международни награди и реализира над 800 000 продажби на автомобили в световен мащаб. В края на миналата година Land Rover представи новия Range Rover Evoque, който е усъвършенствана еволюция на оригинала. Той отговаря на потребностите на съвременните клиенти, благодарение на съчетанието между славното наследство на легендарната британска марка и свръхмодерните технологии, използвани в колата. Новият Range Rover Evoque е проектиран, конструиран и се произвежда във Великобритания, което е гаранция за най-високото му качество на изпълнение. Второто поколение на Range Rover Evoque ще се предлага само във версия с 5 врати. Въпреки външната прилика, платформата на новия Evoque също е напълно нова. Дължината от 4,37 метра и широчината от 1,90 метра остават непроменени, но в междуосието са добавени 21 мм и сега достига 2,68 метра. Стандартните алуминиеви джанти са 17-инчови, а като опция се предлагат колела с диаметър до 21 инча. Новият Range Rover Evoque надгражда разпознаваемия дизайн на оригинала, който се отличава с наподобяващия на купе силует със скосен покрив и издигаща се средна линия. Хармоничните пропорции са подсилени от подчертаните рамене и издутите арки на колелата, които в съчетание с 21-инчовите джанти създават запомнящо се и динамично присъствие. Той е проектиран да съчетава изкусно градския начин на живот с бягството в провинцията през уикендите. Новият Range Rover Evoque прави впечатление с изискания си екстериорен дизайн, в който са съчетани ювелирни елементи, направени с внимание към детайла. Тънките матрични LED предни фарове осигуряват много по-изтънчена светлинна графика отпред и отзад. Дръжките на вратите са изравнени с каросерията, а стреловидните бягащи мигачи създават целенасочен светлинен подпис. През задната част на автомобила преминава впечатляващ черен акцент, който създава усещане за визуална ширина, а прецизното намаляване на разстоянията между външните панели демонстрира нивото на майсторска изработка, което дизайнерите и инженерите на Land Rover са целели да постигнат. Уникалната визия на модела се допълва от опционални детайли от гамата R-Dynamic и медни акценти. Новият Range Rover Evoque въвежда нови нива на финес и лукс в купето с революционен подход към интериора. Непрекъснатата хоризонтална архитектура подчертава усещането за широчина и простор, която заедно с по-силно скосения инструментален панел придава на интериора по-изискано усещане. Майсторски изработеният интериорен дизайн на новия Range Rover Evoque съчетава изчистени повърхности и опростени линии с внимателно подбрани висококачествени материали, за да създаде луксозно дигитално купе. Като алтернатива на кожата се предлага технически текстил, използващ рецикриклирана пластмаса, като вълнена тъкан и велур. Купето е проектирано да бъде спокойно и тихо място, осигуряващо комфорт и спокойствие на пътниците с технологии като системата Touch Pro Duo с двоен сензорен екран, съдържаща нов, по-бърз софтуер, седалки с 20-степенно регулиране и йонизация на въздуха в купето, които допълват увеличеното интериорно пространство. Луксозното купе е съсредоточено още повече върху използването и интуитивните технологии. Двата впечатляващи екрана и бутоните на информационно-развлекателната система Touch Pro Duo са фокусът на интериорната среда. Красивият, изчистен дизайн идеално интегрира сензорни технологии с лесни за употреба въртящи се копчета. Размерите на новия Evoque са почти идентични с тези на своя предшественик, но новият модел осигурява повече пространство в купето отпреди. По-дълго междуосие осигурява допълнително пространство от 20 мм за краката и коленете на пътниците на задните седалки и повече място за съхранение на дребни вещи. По-голямата жабка и централното отделение вече могат да поберат таблети, ръчни чанти и бутилки с лекота. Пространството в багажника е 591 литра и е с 10% по-голямо, много по-широко и лесно помества сгъната детска количка или комплект стикове за голф. Когато делимите в съотношение 40:20:40 седалки на втория ред са сгънати, обемът се увеличава до 1383 литра. Удобството е увеличено чрез голяма централна конзола, в която могат да се съхраняват чадъри и таблети, с два плъзгащи се подлакътника. Във вратите вече могат да побират големи 1,5-литрови бутилки вода, а в нишата под долния сензорен екран могат да се съхраняват дискретно дребни вещи. Новият Evoque е оборудван с интелигентни настройки, които използват алгоритми на изкуствен интелект, за да научи навиците на водача с течение на времето. Технологията разпознава водача от неговия ключ и телефон и когато той приближи автомобила, тя настройва позицията на седалката и кормилната колона, позволявайки да бъдат регистрирани до осем профила. След няколко пътувания Evoque запомня предпочитаните настройки за температура, предпочитанията за медии на водача и най-често набираните номера в зависимост от часа или деня от седмицата, като автомобилът ще запомни дори настройките за масаж на седалките. Приложението за смартфон InControl Remote осигурява на клиентите постоянна свързаност с техния Evoque независимо къде се намират по света. Водачите могат да използват своя телефон, за да откриват автомобила си или да проверяват оставащия пробег, да го заключват или отключват дистанционно, както и да затоплят или охлаждат предварително купето до желаната температура. Новият Range Rover Evoque се предлага с избор от шест 4-цилиндрови двигателя Ingenium, от които три бензинови и три дизелови варианта. Най-икономичният от тях е дизеловият двигател със 150 к.с. с емисии от 143 г/км и разход от 5,4 л/100 км, докато в другия край на динамичната скала стои бензиновият вариант с 300 к.с. и AWD с въртящ момент от 400 Нм, емисии от 186 г/км и разход от 8,1 л/100 км. Богатата гама двигатели Ingenium на Land Rover са съчетани с усъвършенстваната 9-степенната автоматична скоростна кутия на ZF, пренастроена така, че да осигурява по-плавно и постепенно задвижване върху всякакви терени. Турбодизеловият мотор развива 150 или 180 к.с. с една турбина и 240 к.с. - с две. Вариантът със 180 к.с. върши чудесна работа в града и е отзивчив на магистралата, защото разполага с въртящ момент от 430 Нм в интервала от 1750 до 2500 об/мин. Разходът на гориво е относително нисък - средно 5,7 л/100 км. Бензиновите мотори са с мощност 200, 249 и 300 к.с. Средната версия с 249 к.с., а благодарение на максималния въртящ момент от 365 Нм, наличен в интервала 1300-4500 об/мин, тегли колата добре дори четири човека на борда и техния багаж. Двигателят е тих, а всъдеходът демонстрира много добра динамика, като ускорението от място до 100 км/ч отнема 7,5 секунди. Моторът не е лаком и в комбиниран цикъл харчи 7,9 л/100 км, а в града разходът е 10 л/100 км. Този резултат е постигнат благодарение на 48-волтовата хибридна инсталация. На хубав път новият Range Rover Evoque вози безупречно, а на настилка с цепнатини и неравности изпъква комфортния му характер. Предното окачване тип McPherson има хидравлични втулки, за да минимизира вибрациите на колелата при висока скорост, които се усещат през волана. Задното интегрално окачване разделя страничните и надлъжните сили, за да увеличи контрола върху каросерията и пъргавината, като осигурява по-голям комфорт и увереност на пътя. Адаптивната динамика съчетава интелигентни сензори и амортисьори с променлива твърдост, които следят пътните условия на всеки 100 милисекунди. Системата постоянно регулира амортисьорите, за да предостави стабилна возия и максимален контрол, независимо от всяка промяна на терена или настилката. В новия Evoque е въведено активно задвижване – електронна система за векторно разпределение на въртящия момент, която непрекъснато балансира разпределението на въртящия момент на двигателя между предната и задната ос при завиване, за да подобри сцеплението и стабилността на кормилното управление. Има и функция за изключване на задвижването на задните колела при шофиране с постоянна скорост, за да намали загубите от триенето и да пести гориво. Когато условията го изискват, за да предотврати загуба на тяга, задвижването се включва безпроблемно отново за части от секундата. Новият Range Rover Evoque надгражда силните страни на своя предшественик, като съчетава висока проходимост върху всякакви терени и увереност при всякакви метеорологични условия. Пътният просвет е 212 мм, а предният и задният ъгъл на заход са съответно 25 и 30,6 градуса. Максималната дълбочина на газене от 600 мм може да бъде проследявана ефективно с опционалните сензори за газене. Ултразвукови сензори във външните огледала измерват точно дълбочината на водата, която се извежда на централния сензорен екран. Новият всъдеход е оборудван със система за задвижване на всички колела с технология Terrain Response 2, която автоматично разпознава повърхността, върху която се движи автомобилът и регулира настройката спрямо нея. Системата Terrain Response 2 е налична като стандартно оборудване за първи път при новия Evoque със задвижване на всички колела и автоматична трансмисия. Тя дава възможност на водачите да избират между четири режима - комфорт, пясък, трева/чакъл/сняг и кал/коловози за оптимизиране на динамиката и проходимостта. Освен това новият автоматичен режим позволява на автомобила да избере най-подходящия режим за условията и автоматично да регулира подаването на въртящ момент спрямо терена. Новият Evoque се предлага с широк набор технологии за всякакви терени като система за контрол при спускане по наклон, постепенно отпускане на спирачката по наклон и система за поддържане на зададена скорост по пресечен терен. Водещата в класа технология, включваща камери, разположени в предната решетка и в страничните огледала, показват какво има пред и под предната част на автомобила чрез виртуален 180-градусов изглед, като прожектират данни на централния сензорен екран. Осигурявайки на водача постоянна видимост при шофиране върху трудни и неравни терени, както и за преодоляване на високите бордюри в градските центрове, това е поредната технологична еволюция, която прави новия Evoque идеален за прекосяване на градската джунгла, истинския офроуд и всичко между тях. Новият Range Rover Evoque вече се продава у нас и може да се види и тества в шоурумите на Land Rover в София, Пловдив, Варна и Бургас, а цените на българския пазар започват от 71 940 лева и достигат до 134 290 лева.", "date": "2019.05.24", "title": "Новият Range Rover Evoque е еволюция на оригинала"}
{"url": "https://www.monitor.bg:443/bg/a/view/borisov-obrazovanieto-stava-osnoven-prioritet-v-proekta-na-nacionalna-programa-za-razvitie-2030-166025", "text": "България ще изведе образованието като основен приоритет в проекта на Национална програма за развитие 2030. Това заяви министър-председателят Бойко Борисов по време на срещата си с генералния директор на ЮНЕСКО Одри Азуле, съобщиха от правителствената информационна служба. Фокус на разговорите са били приоритетите на политиката на българското правителство в областта на образованието и науката и на сътрудничеството с ЮНЕСКО. Участие в срещата взели просветният министър Красимир Вълчев и на културата Боил Банов. „Най-важният фактор за доброто образование са учителите, затова изпълняваме ангажимента си за увеличение на техните заплати“, акцентира премиерът Борисов. Той посочи, че правителството полага усилия за осигуряване на високо качество на образователния процес и учебната среда. „Държавата осигурява още равен достъп до всички нива на образование и професионално обучение за възрастните и децата в уязвимо положение, както и за българите с увреждания“, каза още Борисов. Генералният директор на ЮНЕСКО Одри Азуле поздрави България за това, което е постигнала в областта на образованието и науката, благодари и за подкрепата на страната ни в ООН за превенцията срещу екстремизма и антисемитизма. Борисов и Азуле обсъдиха сътрудничество в сферата на подводната археология, на каквато е особено богат районът около остров Свети Кирик и Юлита край Созопол. Българският премиер напомни, че много от нашите паметници на културата са обекти на ЮНЕСКО. Одри Азуле заяви, че е била изключително впечатлена от Тракийското златно съкровище, което бе изложено в музея „Лувър“ в Париж през 2014 г.    ", "date": "2019.05.24", "title": "Борисов: Образованието става основен приоритет в проекта на Национална програма за развитие 2030"}
{"url": "https://www.monitor.bg:443/bg/a/view/riana-mojata-moda-shte-e-razlichna-i-netradicionna-165963", "text": "Певицата Риана за пореден път ще изкуши феновете си с нетрадиционни модни тенденции. Перлата от Барбадос лансира своя нов моден бранд заедно с френската групировка за луксозни изделия LVMH, която е собственост на бизнесмена Бернар Арно. Брандът \"Фенти\" носи цялото име на изпълнителката на хита Umbrella - Робин Риана Фенти. Той е предназначен за облекла прет-а-порте, обувки и аксесоари от кожа и ще е базиран върху съществуващия съвместен бранд на Риана и LVMH в козметиката. \"Моята мода ще е различна и нетрадиционна, защото не идва от тази индустрия\", намигна 31-годишната красавица. Тя допълни, че се надява да допринесе за ново виждане в модата. Колекцията дебютира на витрините в магазин в парижкия квартал Маре. Линията включва дамски бели и бежови сака с широки рамене и рокли тип блейзъри, както и мъжки якета от плат деним и парки. Групировката LVMH все по-често прибягва до сътрудничество със знаменитости и дизайнери на стрийт облекло, за да привлече млади клиенти.", "date": "2019.05.24", "title": "Риана: Моята мода ще е различна и нетрадиционна"}
{"url": "https://www.monitor.bg:443/bg/a/view/otmenena-ot-syda-formula-otnovo-shte-meri-parnoto-166006", "text": "Новата формула за дялово разпределение на сметките за парно и топла вода е старата, но с козметични промени. Така енергийното министерство тънко финтират решението на тричленния съдебен състав на Върховния административен (ВАС) съд от април, който я отмени и определи като несправедлива за потребителите. В т.нар. нова формула за сградната инсталация е променена единствено, като е добавен коефициент за сгради с отоплителни инсталации със скрито изпълнение по проект, а всичко останало е преписано от старата. „Промените“ се предлагат в наредбата за топлоснабдяване от ръководеното от Теменужка Петкова ведомство. които не са изчислени на база действително потребление. Меко казано предложението за изменение не е на място, защото в момента се изчаква и решението на петчленката на ВАС, категорични са енергийни експерти. В наредбата се предвижда овластяване на етажната собственост да определя размера на сградната инсталация също е спорен. Фиксираният процент може да бъде не по-малко от 20% и не повече от 40 на сто от енергията за отопление в сградата и фирмата за дялово разпределение не може да им се бърка в избора. Така може да се стигне до нови междусъседски спорове на тема топло, защото крадците на енергия Топлоинженери твърдят, че процентът трябва да бъде около 10. Стойностите са завишени, за сравнение преди години процентът сградна инсталация беше между 15 и 30 на сто. Разпоредбите предвиждат във високоетажните сгради, в които има отоплителни инсталации с повече от една зона с открито изпълнение по проект, общото събрание ще може да избере различен за всяка зона процент сградна инсталация. Ползващите парно на по-ниските етажи ще плащат повече, защото са по-близо до абонатната станция. Ако наредбата бъде приета в този вид, ще бъде оборвана в съда, заканиха се няколко потребителски организации пред „Монитор“. Един от новите моменти е и отчитането на парното дистанционно. Това и сега се предлага от фирмите за отчитане, но за да стане факт, е необходимо целият вход да има уреди за отчитане от разстояние не само на топломерите, но и на водомерите. Така инвестицията става трудно постижима за едно домакинство.", "date": "2019.05.24", "title": "Отменена от съда формула отново ще мери парното"}
{"url": "https://www.monitor.bg:443/bg/a/view/trygna-tyrjestvenoto-shestvie-po-povod-24-maj-166029", "text": "Тръгна тържественото шествие от Археологическия музей към паметника на Св.св. Кирил и Методий пред Националната библиотека по повод Деня на българската просвета, култура и на славянската писменост. В него се включиха десетки учени от БАН, преподаватели от Софийския университет, народни представители, ученици и учители от различни училища, мажоретни и фолклорни състави, музиканти. Сред официалните лица са президентът на България Румен Радев, вицепрезидентът Илияна Йотова, кметът на София Йорданка Фандъкова, външният министър Екатерина Захариева, министърът на културата Боил Банов. Генералният директор на ЮНЕСКО Одри Азуле също се присъедини към тържественото шествие по повод Деня на българската просвета и култура и на славянската писменост – 24 май. С богата културна програма ще бъде отбелязан празникът във всички области на страната. Софиянци ще могат да разгледат документални изложби в столичната библиотека. По повод празника Негово Светейшество Българският патриарх Неофит оглави тържествения молебен в Патриаршеската катедрала \"Св. Александър Невски\".   Във всички епархии на Българската православна църква ще бъдат отслужени празнични молебени. В честването за поредна година ще се включат и ученици от Софийската духовна семинария \"Св. Йоан Рилски\". Заради шествието ще има и промени в движението в столицата.", "date": "2019.05.24", "title": "Тръгна тържественото шествие по повод 24 май (НА ЖИВО)"}
{"url": "https://www.monitor.bg:443/bg/a/view/djefri-rysh-specheli-deloto-za-kleveta-sreshtu-nego-165956", "text": "Актьорът Джефри Ръш спечели делото за клевета срещу него и ще получи общо 2, 9 милиона австралийски долара обезщетение за понесени морални и финансови щети. Носителят на \"Оскар\" даде на съд издателство на вестник и журналист, които го обвиниха в неприлични действия спрямо актриса. 62-годишната звезда успя да осъди издателството на вестника от Сидни \"Дейли Телеграф\", както и журналиста Джонатън Моран за две статии и постер, публикувани в края на 2017 година. Съдията Майкъл Уигни отсъди в полза на Ръш и постанови той да бъде обезщетен с допълнителни 1, 98 милиона австралийски долара за минали и бъдещи финансови щети, свързани с опетняването на името му. Магистратът се произнесе по делото в полза на Ръш и през месец април, когато присъди първото обезщетение на ищеца да бъде в размер на 850 000 австралийски долара .", "date": "2019.05.24", "title": "Джефри Ръш спечели делото за клевeта срещу него"}
{"url": "https://www.monitor.bg:443/bg/a/view/sled-kontuzija-po-vreme-na-snimki-operirat-glezena-na-daniel-krejg-165959", "text": "Британският актьор Даниъл Крейг ще бъде подложен на лека операция на глезена след травмата, която получи по време на снимките на новия филм за Джеймс Бонд. Екранният агент 007 се нарани в Ямайка, докато участваше в заснемането на петия филм от поредицата с негово участие в главната роля. Снимачният календар на продукцията е доста напрегнат, а Крейг ще трябва да се възстановява най-малко две седмици след операцията. 51-годишната звезда е снимал сцена с високоскоростно преследване в Ямайка, когато се е подхлъзнал и е паднал и така е наранил глезена си. \"Даниъл беше подготвен за една от последните сцени в Ямайка. Изглежда доста го болеше и се оплака от глезена си. Очаквано инцидентът го ядоса. От безсилие той дори хвърли сакото си на земята\", разказа наскоро неназован източник, цитиран от в. The Sun. Даниъл Крейг бе транспортиран в САЩ, за да бъде прегледан от същия хирург, който лекува футболната звезда Хари Кейн по-рано през годината. Заради инцидента планираните снимки в лондонските студия \"Пайнууд\" бяха отменени.", "date": "2019.05.24", "title": "След контузия по време на снимки: Оперират глезена на Даниел Крейг"}
{"url": "https://www.monitor.bg:443/bg/a/view/deca-defiliraha-sys-zapaleni-feneri-v-proslava-na-svetite-bratja-166021", "text": "Със запалени фенери в ръка и с химна „Върви народе възродени“, дефилираха късно вечерта на 23 май  по улиците на село Обручище децата от основно училище „Св. Св. Кирил и Методий“, което навърши 160 години от откриването си в навечерието на най-българския празник. Уникалното за България шествие се провежда за 95-и път, като за пръв път хлапетата запалили свещичките на фенерите в далечната пролет на 1924-а, когато била завършена основната сграда на новопостроеното школо в селото, което по онова време брояло близо 4 000 души население, припомни директорката Илина Генова. Самата тя участва в това шествие за 18-и път, колкото години е директор на училището, в което днес се обучават 47 момчета и момичета под ръководството ан девет педагози. Първото светско училище в някогашното село Обруклий е отворило врати през 1859 г.,сградата била на мястото, където днес е училищният стол. През 1924 година окачили при входа бронзова камбана, която да призовава за началото на първия час успалите се. Някъде назад във времето я свалили, поставили електрически звънец. Намерили я преди месеци и я възстановили с помощта на приятели от близкия рудник „Трояново 3“ на комплекса „Марица изток“. Разлюлелия я отново на 1 март, когато в двора се изсипали окичени с мартеници гости от близо и далеко. Близо два часа продължи програмата за честването на юбилейната годишнина. Сред гостите беше и вицепрезидентът Илияна Йотова, който донесе специалния поздравителен адрес от президента Румен Радев. Поздравителен адрес имаше и от министъра на образованието Красимир Вълчев, който е родом от близкото село Априлово. С нови модерни компютри зарадваха хлапетата спонсори от ТЕЦ Контур глобал, където работят част от местните жители. В навечерието на празника поредна книга-проучване за историята на селото и региона издаде обруклиецът инж. Тенчо Кайряков, всяко от хлапетата получи по бройка от него. Над 1 500 са жителите на село Обручище, за което съществуват писмени документи, че съществува от около 1550 година, тогава първите заселници се установили в местността Оброка, откъдето идва и старото наименование Обрукли. Негови жители вземат участие в Старозагорското въстание в четата на Руси Кънев, от тук е и първият записал се в Хвърковатата чета на Бенковски Господин Стоянов – Поборника.75 са загиналите по фронтовете на трите войни от началото на ХХ век, а килийно училище е било създадено през 1836 г.", "date": "2019.05.24", "title": "Деца запалиха фенери в прослава на светите братя"}
{"url": "https://www.monitor.bg:443/bg/a/view/v-kraja-na-uni-vyzobnovjavat-na-poletite-na-zlopoluchnija-boeing-737-max-8-166019", "text": "Федералното авиационно управление на САЩ (FAA) уведоми Международната организация за гражданска авиация (ИКАО), за очаквано възобновяване на полетите на злополучния модел самолети Boeing 737 MAX 8 в края на юни, съобщава Reuters. От FAA уточняват обаче, че конкретната дата все още не е определена. През март Boeing 737 MAX 8 на авиопревозвача Ethiopian Airlines със 157 души на борда падна край етиопския град Бишофлу. В ноември миналата година същия модел самолет на индонезийската авиокомпания Lion Air падна в морето 13 минути след излитането от столицата Джакарта и загинаха 189 души. След втория трагичен инцидент около 20 страни в света закриха въздушното си пространство за прелитане на Boeing 737 MAX 8, а много авиопревозвачи спряха използването им. В САЩ също бе въведена забрана за използването на този модел. В хода на започналото разследване на причините за катастрофите бяха установени възможни грешки в работата на системата за корекция на маневрирането (MCAS). От тогава Boeing се опитва да отстрани дефектите в нея и обновява програмата за обучение на пилотите.", "date": "2019.05.24", "title": "В края на юни възобновяват на полетите на злополучния Boeing 737 MAX 8"}
{"url": "https://www.monitor.bg:443/bg/a/view/unker-hvali-merkel-za-bejancite-166012", "text": "Историята ще докаже, че през 2015 г. германският канцлер Ангела Меркел взе правилното решение за бежанците, заяви председателят на Европейската комисия Жан-Клод Юнкер в интервю за германския таблоид \"Билд\", цитирано от ДПА. \"Ако тя беше затворила германската граница, Австрия и Унгария нямаше да издържат тежестта на бежанците. Това е истината\", заявява Юнкер. Меркел нито е водила, нито разединила ЕС, подчерта председателят на Европейската комисия, добавяйки, че това не е по силите на един човек. \"В Европа винаги имате нужда от надеждни съюзници и много приятели, ако искате да постигнете нещо\", посочи той.", "date": "2019.05.24", "title": "Юнкер хвали Меркел за бежанците "}
{"url": "https://www.monitor.bg:443/bg/a/view/nad-270-000-bylgari-trygvat-na-pyt-166023", "text": "Около 45 хил. българи избраха чужбина й най-вече близките ни съседки Гърция и Румъния за трите празнични дни. Това показва справка в туристическите агенции и в „Гранична полиция“. Само до 21 часа в четвъртък страната са напуснали малко над 20 хил. души. Останалите са предпочели да направят това в първия почивен ден в петък и то рано сутринта. От граничните власти обясниха, че са били подготвени и за много по-голям наплив на автомобили по пунктовете, но до края на деня ситуацията на всички контролно-пропускателни места е била напълно нормална, а трафика не е бил никак затруднен. Смята се, че това се дължи на факта, че една част от редовно почиващите в чужбина просто са слели и предходните свободни дни и са останали за дълги ваканции зад граница. Точна справка ще може да се направи в неделя, когато се очаква всички, които не са напуснали страната по работа да се върнат.  Преди дни и премиерът прогнозира, че хиляди българи ще отидат да почиват в чужбина.  От „Гранична полиция“ съобщоха единствено за по-голям трафик на българо-турската граница в посока изход, където трафикът бил изключително интензивен и натоварен, но заради товарни автомобили, а не заради екскурзианти. Подобна била ситуацията и на българо-румънската граница при Дунав мост.  „Ситуацията стана такава, тъй като товарните автомобили бяха спрени в определени интервали. След това се получи натрупване“, обясниха от „Гранична полиция“ пред „Монитор“. Колегите им от КАТ също се похвалиха в петък с нормално движение, въпреки, че по традиция около 300 000 души тръгват на път из страната. Те основно напускат столицата и отиват при роднини в други градове. „Нормален е трафикът на входовете и изходите на столицата. Няма никакво натоварване. Направихме добра организация, но и впечатление прави, че доста по-малко коли напуснаха. Или са направили това още предишните дни или много столичани за предпочели да останат в града“, обясниха за „Монитор“ от „Пътна полиция“ към СДВР.", "date": "2019.05.24", "title": "Над 270 000 българи тръгват на път, 45 000 ще са в чужбина (ОБНОВЕНА)"}
{"url": "https://www.monitor.bg:443/bg/a/view/nameriha-v-kanal-v-anglija-tjaloto-na-izcheznal-bylgarin-166018", "text": "27-годишният Валентин Качанов бе намерен мъртъв в канал край град Грайс в Англия, след тримесечно издирване, съобщава Struma.com. Валентин заминал на гурбет преди 4 години, но в края на февруари спрял да се обажда на близките си. Започнало търсенето му и на 7 май, източно от Лондон, в канал е открит труп на мъж. По-късно станало ясно, че трупът е на издирвания Валентин. Черната новина потресе съселяните му. Съкрушеното от мъка семейство няма пари да го докара, за да го погребе в родното село, затова негови близки започнаха кампания за събиране на средства, казаха приятелите му. Има арестуван за смъртта на Валентин. Това е 22-годишен мъж, който по-късно е освободен. Полицията съобщи, че няма \"видими индикации за намесата на трети лица\", посочва Би Би Си. Валентин е бил видян за последно на 8 февруари в мол Lakeside Shopping Centre.", "date": "2019.05.24", "title": "Намериха в канал в Англия тялото на изчезнал българин"}
{"url": "https://www.monitor.bg:443/bg/a/view/borisov-shte-govorim-s-ermitaja-da-napravim-otlivki-na-mecha-i-prystena-na-han-kubrat-166020", "text": "Ще говорим с ръководството на Ермитажа да направим отливки на меча и пръстена на хан Кубрат. Това каза министър-председателят Бойко Борисов, който разгледа изложбата „Мечът на хан Кубрат“ в  Националната галерия заедно с генералния директор на ЮНЕСКО Одри Азуле, предаде „Фокус“. „Говорихме с президента Путин, като бях там. Българите днес имат възможност да видят пръстена и меча на хан Кубрат. Освен всичко, което е направил, до ден днешен дава пример. Дори девизът на европейското ни председателство беше „Съединението прави силата“, коментира Борисов. „Хан Кубрат събира синовете си, взима един сноп пръчки, вади ги една по една и ги чупи. Събира ги в сноп – и не може да ги счупи. И затова казваме, че съединението прави силата. И това е единственият изход на една нация да бъде вечна. Затова много благодаря и се радвам, че тези неща са тук“, каза още премиерът. „Надявам се, че ще се организираме да можем да направим отливки. Говорили сме го с ръководството на Ермитажа – да разреши, министър Боил Банов ще измисли как да го направим“, каза още Бойко Борисов.  ", "date": "2019.05.24", "title": "Борисов: Ще говорим с Ермитажа за отливки на меча и пръстена на хан Кубрат"}
{"url": "https://www.monitor.bg:443/bg/a/view/prof-asen-baltov-bolnicite-v-stranata-sa-mnogo-pone-100-sa-izlishni-166003", "text": "- Все още не сме на нивото, на което искаме да бъдем, но за две години направихме много. Успяхме да подобрим много работата на колегите. Вече всички разбраха, че е много важно отношението към пациентите и те да бъдат доволни. Това веднага рефлектира върху желанието на все повече хора да се лекуват в нашата болница. А това доведе до увеличаване на оборота и на трудовите възнаграждения на работещите в „Пирогов“. Обемът на болницата за две години се увеличи с повече от 1 млн. лева приходи на месец. Очакваме, и то съвсем реално, в края на годината да достигнем вече 12 млн. лв. над оборота, който е постигнат преди две години, което е една сериозна сума. Тези цифри показват, че „Пирогов“ има огромен потенциал. Когато успеем да довършим проектите, които сме започнали, за обновяване на клиниките и отделенията, се надяваме, че пациентите ще останат доволни и ще бъдем една от най-търсените болници в София и в страната. - Да, най-търсената сме за спешни състояния, но искаме да приемаме повече планови случаи, тъй като имаме много добри специалисти. Сега 85% от пациентите идват по спешност и не винаги могат да оценят дали тези специалисти са най-добри. Мога обаче да гарантирам, че тук работят колеги от всички специалности, които са на европейско, дори на световно ниво. Затова те заслужават да имат и един добър планов прием при много добри условия в съответните отделения и клиники, в които те работят. Идеята ни е да надградим така, че да увеличим точно плановия прием с пациенти, които желаят да бъдат лекувани в „Пирогов“. - Успяваме, защото с увеличаване на работата се увеличават и приходите. Така успяваме да направим някаква дори минимална инвестиция всеки месец, за да подобрим условията в една или друга клиника. Успяхме да реновираме четирите травматологични клиники, условията за пациентите в тях са много по-добри. Направихме Клиника по гастроентерология и Клиника по неврология. До края на годината трябва да приключи цялостното реновиране на клиниките по изгаряния за деца и възрастни, както и реанимацията. Правим изцяло ново оборудване на четири операционни зали към тях. Започваме изграждането на напълно нова Клиника по лицево-челюстна хирургия с операционни зали към нея, които също ще бъдат на европейско и световно ниво. Досега имаше само такова отделение към Клиниката по неврохирургия. Направихме педиатрично отделение, което е допълнение на нашите детски отделения. Имаме много добре развита детска хирургия – гръдна, неврохирургия, урологична, изгаряния, но нямахме педиатрично спешно отделение. Оказва се, че София има изключително голяма нужда към такова нещо. Веднага щом го открихме, на денонощие през него преминаваха между 80 и 100 малки пациенти. - Повечето от тях бяха връщани от „Пирогов“ след спешен преглед, защото не можеха да бъдат приети, тъй като нямахме спешно педиатрично отделение. Такова имаше в Университетската болница по педиатрия, както и в някои други лечебни заведения. - Има състояния, които изискват пациентите максимално бързо да бъдат прегледани от наши специалисти. Има обаче и състояния, за които пациентите смятат, че са спешни, защото са се появили след 20.00 часа. Ние не можем да върнем такива хора, защото те определят, че са спешни, а не ние. Ние можем да потвърдим или отхвърлим това едва след като ги прегледаме. През 2018 година през болницата са преминали 260 000 човека. От тях хоспитализирани са около 50 000. Здравно неосигурените са били около 10 000. Това не е малка цифра, но Министерството на здравеопазването покрива спешността в България. Ние получаваме пари за тези хора. От тях под 1% остават на лечение в болницата. От този 1% половината си плащат натрупаните осигуровки още докато са при нас, за да не заплатят лечението, което излиза по-скъпо. За другата половина се ползват други механизми. Ние нямаме точна информация колко точно от потърсилите помощ при нас са дошли, защото не са намерили своя личен лекар. „Пирогов“ вече има медицински център, с който джипитата могат да сключват договор за осигуряване на медицинска помощ на хората от пациентската си листа, когато не са на работа. Надяваме се, когато започнат новите договаряния за следващата година, ще има повече желаещи лекари да сключат договори с нас, защото центърът има възможност да работи денонощно. При нас натоварването по празници и в почивни дни е много голямо и защото много болници в такива дни не работят. Това обаче не пречи на работата на „Пирогов“. Ние успяхме чуждите негативи да превърнем в наши преимущества. Ние не позволяваме пациентите да бъдат връщани, оказваме помощ на всички, които са я поискали от нас. По този начин привличаме повече хората към нашата болница, защото знаят, че тук могат да бъдат обслужени и да получат качествено здравеопазване. - Единият от тях е покриването на лечението на социално слабите от Министерството на труда и социалната политика. Другият е допълнително споразумение между пациента и болницата за плащане на лечението в следващите месеци. - Да, може да се каже. Той не е така остър, както преди години. Нещо повече, той е намален до минимум. Смело мога да кажа, че вече под 1% са тези, които не могат да заплатят лечението си, защото са без здравни осигуровки. Тъй като „Пирогов“ е болница с най-много преминали пациенти по спешност, ние получаваме допълнителна субсидия. За един такъв пациент ни се плащат 33 лева. Това в никакъв случай не можем да кажем, че е достатъчно, но все пак е сериозна подкрепа от Министерството на здравеопазването. - Към момента в България има 365 болници, но в това число не влизат някои медицински центрове и практики, които имат право на еднодневна хирургия или на еднодневен престой. С тях стават двойно повече. Всички те ползват един и същ ресурс – Националната здравноосигурителна каса, а също и медицински персонал. Всички знаят, че има голям недостиг на медицински сестри и той ще се увеличава в следващите години. Прекалено големият брой на лечебни заведения води до разпиляване на тези ресурси. Понякога заради това се получава некачествено здравеопазване. Има случаи, в които пациентите преминават през една болница, но виждат, че не са за нея. Тогава се прехвърлят в следващата, оттам в трета, докато накрая стигнат в подходящата за дефинитивно лечение. - Трябва да са поне със сто по-малко. Тук не става дума за закриване на лечебни заведения. - По-добрият вариант е вливането им в по-големи структури. Така ще бъдат оптимизирани разходите и приходите им. Например „Пирогов“ е болница, която всяка седмица изписва около 800 пациенти. Много от тях се нуждаят от допълнително лекуване в следващите 14- 21 дни. Те обаче изпадат в колапс, защото не знаят как да продължат в своето лечение. Хората остават вкъщи, близките им също не знаят как да се грижат за тях, а в повечето случаи са на работа. Вливането на едни допълнителни структури така, че да се направят болници за долекуване, би позволило на много от лечебните заведения сега, които ползват ресурс, но не работят ефективно, да започнат да го правят.", "date": "2019.05.24", "title": "Проф. Асен Балтов: Болниците в страната са много, поне 100 са излишни"}
{"url": "https://www.monitor.bg:443/bg/a/view/balovete-v-sofija-trygvat-ot-stadionite-166004", "text": "Абитуриенти от столицата, чиито балове се падат на евроизборите, ще тръгват за ресторантите от стадиони и паркинги, става ясно от данни на образователния инспекторат в София-град, предоставени на „Монитор“. Причината е, че на 25 и 26 май е забранено събирането на абитуриенти на територията на школата заради вота. Дванайсетокласниците от 166-о спортно училище „Васил Левски“ са избрали за начална точка стадион „Георги Аспарухов“. Зрелостниците ще се съберат на паркинга край новата трибуна (Сектор А) на стадиона на „сините“. Там учениците ще могат да броят до 12 и да си направят снимки с класа, роднини и приятели. Зам.-директорът по учебната дейност Ани Стефанова обясни, че избират „Герена“ не само защото е близо до школото. Част от възпитаниците на спортното училище са от школата на „Левски“ и сами пожелали да се съберат там. Стефанова обясни, че след като се събират, абитуриентите „Св. Александър Невски“, където ще ги чака един от класовете. След това всички ще потеглят към ресторанта. На 25-и май на стадион „Славия“ пък ще се съберат завършващите Професионална гимназия по електротехника и автоматика, а от стадион „Раковски“ ще тръгнат учениците от 47 СУ „Христо Г. Данов“. Абитуриентите от Професионална гимназия по транспорт „Макгахан“ също няма да разходят официалните си тоалети в двора на училището си. По традиция техният сборен пункт ще е спортната зала „Асикс Арена“ и ще се отправят заедно в колони от коли към ресторанта, обясни директорът на школото Звезда Пеева. Учениците са се сбогували с класните си стаи още преди матурите, затова за тях забраната за влизане в училищата за изборите не била определяща. Баловете в столицата започнаха още на 12 май, когато 123-то СУ „Стефан Стамболов“ имаха шествие. Последни ще отпразнуват завършването си пък абитуриентите от Професионална гимназия по туризъм „Алеко Константинов“. Според данните на образователния инспекторат най-много участници в бала очакват от Националната природо-математическа гимназия „Академик Любомир Чакалов“ - 1100. В колоната от автомобили на завършващи според тях По-голям брой участници в тържествата за бала очакват и в 9-а френска езикова гимназия „Алфонс дьо Ламартин“, ПГ по телекомуникации, 31-о СУЧЕМ „Иван Вазов“, 18-о СУ „Уилям Гладстон“, Американския колеж в София, Софийската гимназия по строителство архитектура и геодезия „Христо Ботев“ и други. Част от тях ще се съберат в дворовете на училищата, други на различни паркинги, а трети ще отидат директно в ресторантите. От КАТ съветват празнуващите да бъдат внимателни, да се съобразяват с въведените ограничения и маркировка и да не забравят, че има видеосистеми за наблюдение и контрол.", "date": "2019.05.24", "title": "Баловете в София тръгват от стадионите"}
{"url": "https://www.monitor.bg:443/bg/a/view/mitnicite-izgoriha-droga-za-24-mln-leva-166022", "text": "Общо 383 килограма наркотици, от които 331 килограма марихуана, 2 килограма екстази, 14 килограма амфетамин, 27 килограма кокаин, 6 килограма хероин и 3 килограма други по 1522 преписки, бяха унищожени в четвъртък в инсинератора на Предприятието за управление на дейностите по опазване на околната среда към МОСВ, съобщиха от Агенция „Митници“. Общата стойност на унищожените наркотици по цени на “черния пазар” е близо 24 милиона лева по данни от улицата. Унищожават се само тези количества наркотични вещества, за които има влезли в сила присъди или за тях са издадени постановления на прокуратурата. Наркотиците са задържани от правоприлагащите органи - Агенция “Митници” и Министерство на вътрешните работи. За седемнадесет години Агенция “Митници” организира и осъществи 65 процедури по унищожаване на наркотични вещества с общо количество над 43 тона.", "date": "2019.05.24", "title": "Митниците изгориха дрога за 24 млн. лева"}
{"url": "https://www.monitor.bg:443/bg/a/view/chestit-24-chaj-166014", "text": "България чества Деня на българската просвета и култура и на славянската писменост. На този ден прославяме делото на Светите равноапостоли братята Кирил и Методий. През 1851 година по идея на Найден Геров българското училище в Пловдив организира първото тържество, посветено на Св. Св. Кирил и Методий. Инициативата на пловдивските учители е подета и в други градове през 60-те години на ХІХ в. 11 май по стар стил и 24 май по нов стил постепенно се превръща в общобългарски празник на просветата. Сведения за честването на този ден като празник на българската просвета има още през XII век. Двамата братя са канонизирани за светци още с идването на техните ученици в България през 886 г. Създатели на глаголицата те превеждат богослужебните книги, необходими в раннохристиянска България. Денят на българската просвета и култура и на славянската писменост ще бъде отбелязан с празнични шествия, общоградски тържества и поднасяне на венци и цветя пред паметниците на Светите братя Кирил и Методи в цялата страна. Във всички епархии на Българската православна църква ще бъдат отслужени празнични молебени.   Източник: \"Фокус\"", "date": "2019.05.24", "title": "Честит 24 май! "}
{"url": "https://www.monitor.bg:443/bg/a/view/mon-proverjava-spornite-vyprosi-ot-maturata-po-anglijski-ezik-166017", "text": "Зрелостници са  , която се проведе вчера. Те настояват изпитът да бъде ревизиран. Министерството на образованието ще направи проверка на спорните въпроси от матурата по английски език, която се проведе в четвъртък. Това става, след като зрелостници изразиха недоволство от изпита и настояха той да бъде ревизиран. Недоволни дванайсетокласници дори организираха и петиция във Фейсбук, която набира скорост. Според тях изпитът е бил пълен с граматически и правописни грешки. „Разпоредена е проверка на ключа за отговори спрямо въпроса“, обясни зам.-министърът на образованието Таня Михайлова пред бТВ вчера. Тя допълни обаче, че е нужна конкретика. \"Добре е по имейла на МОН който смятат, че е грешен. Той ще бъде предаден на комисия. Няма как да дадем оценка, без да видим конкретните спорни въпроси”, допълни Михайлова. Тя обясни, че процесът по съставянето на въпросите за матурата е сложен и минава през няколко етапа. Само за 24 часа над 7000 зрелостници подписаха онлайн петицията „Ревизия на ДЗИ по английски език 2019 г.“. Подписката е споделена до „всички възмутени“ от изпита. В описанието пък авторката на петицията призовава всички да се обединят за промяна заради неточностите, двусмислиците и граматичните грешки в изпита си. Във Фейсбук групата „Матури 2019“ вече зрелостниците са започнали и анкета, с която да определят кои въпроси съдържат двусмислица или некоректност. В челните места са от упражненията за слушане, в която учениците трябваше да посочат дали чутата информация е вярна, грешна или липсва в текста. Критики отнесоха и задачите към текстовете от втория модул. Според зрелостниците объркващ е бил 37-и въпрос, в който трябва да свържат keen с to travel от текста си. Освен онлайн петиция в групата пред образователното министерство в понеделник (27 май). Предвижда се той да бъде в 15 ч. Както „Монитор“ писа, на матурата по предмет по избор от над 40 000 зрелостници 14 494-ма избраха английски език. Вторият най-желан предмет беше биология и здравно образование, на който се явиха 10 441 абитуриенти. На трето място по избор сред зрелостниците пък бе географията. 5682-ма трябваше да направят писмена разработка на тема „Характеристика на Северен централен регион“. По време на матурата бяха анулирани само пет изпитни работи заради преписване. Трима от нарушилите правилата са полагали изпит по география и икономика в Ружинци, Петрич и Каварна. По един случай е регистриран в София и Самоков на изпитите по английски език и философски цикъл. Така преписвачите на тазгодишните матури стават общо 16, след като на изпита по български език и литература бяха заловени 11 зрелостници.", "date": "2019.05.24", "title": "След недоволството за грешки: МОН проверява  матурата по английски език (ОБНОВЕНА)"}
{"url": "https://www.monitor.bg:443/bg/a/view/evropejskite-izbori-kak-se-izbirat-liderite-na-es-165945", "text": "Европейските избори поставят началото на процеса по номиниране на кандидати за петте най-висши поста в Европейския съюз - предмет на разгорещени пазарлъци между страните членки. Правилата бяха установени през 2014 г. под натиска на Европейския парламент, но очакваното отслабване на двете големи политически семейства, които досега доминираха в него - консерваторите от Европейската народна партия (ЕНП) и социалистите - вероятно ще усложнят нещата. Всяка група е определила свой претендент, \"топ кандидат\", за председател на Европейската комисия. Още вечерта на 26 май, когато станат ясни резултатите, политическото семейство, излязло начело, ще стане главен претендент за поста. Неговият кандидат обаче ще трябва да получи подкрепата на ръководителите на Европейския съюз и абсолютно мнозинство от депутатите в ЕП, което означава 376 гласа. Което се очаква да доведе до интензивно пазарене. Държавните и правителствените ръководители ще се произнесат на среща на върха на ЕС на 20 и 21 юни, за да може Европарламентът да гласува през юли. През 2014 г. германката Ангела Меркел, британецът Дейвид Камерън, холандецът Марк Рюте и шведът Фредрик Рейнфелд се опитаха да сформират малцинство за блокиране на това правило. Медийна кампания на тема \"Меркел предава демокрацията\" обаче принуди канцлерката да се откаже. Враждебността към принципа за \"топ кандидата\", проявена от френския държавен глава Еманюел Макрон, подхранва спекулации за възможно номиниране на външен кандидат. Първият пост, който ще бъде попълнен, ще е този на председателя на Европейския парламент. Гласуването ще се състои по време на тържествената първа сесия на новия парламент в началото на юли. Картите ще са съвсем открити, а съюзите ще са решаващи, тъй като през май 2019 г. голямата коалиция ЕНП-социалисти от 2014 г. няма да разполага с мнозинство. Втората сесия на парламента, планирана за средата на юли, ще бъде посветена на избора на председател на Еврокомисията. След това избраният председател ще трябва да състави свой екип, всеки член на който ще бъде изслушан в ЕП с риск да бъде отхвърлен. ЕП ще гласува новия състав на Комисията на сесията си през октомври. Новият изпълнителен орган ще встъпи в длъжност на 1 ноември. През 2014 г. екипът, сформиран от бившия премиер консерватор на Люксембург Жан-Клод Юнкер, едва не беше отхвърлен. През 2019 г. трябва да бъдат попълнени още три важни поста: председател на Европейския съвет (инстанцията, която представлява държавите), върховен представител на ЕС за външната политика и сигурността и президент на Европейската централна банка. През 2014 г. не се избираше президент на ЕЦБ, което даде възможност на Италия да има двама свои представители на върховни позиции - Марио Драги като шеф на ЕЦБ и социалистката Федерика Могерини, на която беше поверена европейската дипломация. По време на мандата Италия си осигури още една водеща роля в лицето на Антонио Таяни, който след оспорвана битка спечели поста председател на Европейския парламент. Номинациите за тези три длъжности (председател на Европейския съвет, шеф на дипломацията и президент на ЕЦБ) са в правомощията на европейските ръководители. Те обаче са обвързани с редица условия: един от висшите постове трябва да заеме жена, освен това трябва да има баланс между големи и малки държави, както и между старите и новите членове на съюза, присъединили се през 2004 г. Както и през 2014 г., преговорите ще започнат на извънредна среща на върха на 28 май - два дни след оповестяване на резултатите от европейските избори. Председателят на Съвета, полякът Доналд Туск, ще получи правомощия за договаряне по номинациите преди срещата на върха на 20 и 21 юни. През 2014 г. се наложи да бъде свикана извънредна среща на високо равнище в края на август за номинирането на Доналд Туск като председател на Съвета и на Федерика Могерини начело на европейската дипломация.", "date": "2019.05.24", "title": "Европейските избори: Как се избират лидерите на ЕС "}
{"url": "https://www.monitor.bg:443/bg/a/view/fejsbuk-premahna-3-miliarda-akaunta-166013", "text": "\"Фейсбук\" съобщи, че е премахнал над 3 милиарда фалшиви профила от октомври до март - два пъти повече, отколкото през предишните шест месеца, предаде Асошиейтед прес. Това нарастване показва пред какви предизвикателства е изправена компанията в борбата с акаунти, създадени от компютри, за да разпространяват спам, фалшиви новини и други нежелателни материали. Според \"Фейсбук\" повечето профили са били блокирани минути след тяхното създаване, преди някой да ги е видял или да ги е докладвал на компанията. Социалната мрежа има 2,4 милиарда активни потребители месечно. Повечето от премахнатите акаунти не се взимат предвид в тази бройка. При все това компанията смята, че 5 процента от активните й потребители на месечна база са фалшиви профили.", "date": "2019.05.24", "title": "Фейсбук премахна 3 милиарда акаунта "}
{"url": "https://www.monitor.bg:443/bg/a/view/sydjat-boris-djonsyn-zaradi-neverni-danni-okolo-brekzit-166015", "text": "Бившият британски външен министър Борис Джонсън може да бъде съден заради неверни данни, изнесени пред британското общество заради брекзит. Това става ясно от заведено дело от бизнесмен. . Джонсън е казал, че страната плаща по 350 милиона паунда седмично на Брюксел.  Според адвокатк, тази сума не е вярна и Джонсън е знаел добре това, но я е повторил публично няколко пъти. Тези думи са били изречени от него в кампанията преди референдума за Брекзит през 2016 година, когато бе кмер на Лондон. Разбира се, ще участвам, съобщи един ключовите фигури в кампанията за Брекзит на събитие Както е известно, Джонсън е сред известнте поддръжници на Брекзит. Припомняме, че през май Джонсън обяви, че планира да се бори за лидерския пост в Консервативната партия. Джонсън e водещият кандидат да смени премиера Тереза Мей като лидер на торите. Мей обеща да се оттегли, ако сделката й за Брекзит бъде прокарана в парламента, но медии съобщават, че тя може да се изправи пред вот на доверие, ако не подаде оставка преди лятото, без значение от резултата в парламента.", "date": "2019.05.24", "title": "Съдят Борис Джонсън заради неверни данни около Брекзит"}
{"url": "https://www.monitor.bg:443/bg/a/view/dyjd-i-gradushki-na-24-chaj-166016", "text": "Днес ще се развива значителна купеста и купесто-дъждовна облачност, ще има превалявания от дъжд, придружени с гръмотевици. Има условия и за градушки.   По-голяма вероятност за значителни валежи има в източната половина на страната, в следобедните часове, съобщи дежурният синоптик Георги Цеков от Националния институт по метеорология и хидрология (НИМХ) пред \"Фокус\". Вятърът от запад -северозапад ще се усили, по-чувствително в западната половина на Дунавската равнина и там ще е почти без валежи и с повече слънце. Максималните температури ще са между 19° и 24°. Над Черноморието ще се развива значителна купеста и купесто-дъждовна облачност. Ще има краткотрайни валежи и гръмотевици. Ще духа слаб до умерен запад-северозападен вятър. Максималните температури ще са 20°-21°, а температурата на морската вода е 17-18°. Над планините също ще се развива купеста и купесто-дъждовна облачност и на много места ще има валежи, придружени с гръмотевици. Вятърът ще е слаб до умерен от северозапад. Максималната температура на височина 1200 метра ще е около 12°, на 2000 метра – около 6°. В 16 области на страната е обявен жълт код за валежи от дъжд и гръмотевици. Областите, за които важи предупреждението, са: Габрово, Велико Търново, Русе, Силистра, Разград, Търговище, Шумен, Бургас, Сливен, Ямбол, Стара Загора, Хасково, Кърджали, Смолян, Пловдив, Пазарджик. По преминаващия студен атмосферен фронт валежите ще продължат, най-интензивни ще са през нощта срещу петък и след обяд в петък. Количества валежи ще са от 20-35 л/кв.м  ", "date": "2019.05.24", "title": "Дъжд и градушки на 24 май  "}
{"url": "https://www.monitor.bg:443/bg/a/view/naum-shopov-otnovo-na-abiturientski-bal-166039", "text": "Освен с хобито си да стои органично пред камера, дипломираният лекар Наум Шопов-младши е известен и със сериозното си залитане по бързи возила. Именно с една такава кола-звяр той ще закара един абитуриент тази година на бала му. За да избере кой зрелостник да седне до него и да усети адреналина, пък и да се изфука със звездния си шофьор пред съучениците, доктор Борис Тасев, както е популярен от сериала „Откраднат живот“, организира игра. Във видеоблога му в Youtube той предизвика всички мераклии да изпълнят едно условие: „Напишете в коментар каква е вашата мотивация за живота ви след като завършите“. За няколко дни му, а само в платформата за видеосподеляне близо 200 абитуриенти оставиха коментар, в който описаха мечтите си. Голяма част от кандидатите споделиха, че искат да се занимават с различни видове медицина. Имаше обаче и наистина изненадващи отговори като: „Искам да следвам във Виена индустриално инженерство, което да ми даде шанс да работя за БМВ като изпитател на автомобилите в процеса на разработка преди официалното им пускане в производство“. Други бяха истински пример за добротворство, като момиче кандидатстваше, за да зарадва своя съученичка, на която родителите не могат да направят бал. Трети пък разказаха как учат и работят на 8 часа, борят се с живота и мечтаят за НАТФИЗ. Победителят би трябвало да е избран, но Шопов все още не го е обявил официално. Междувременно той помоли феновете си да не го питат какво следва в осми сезон на медицинската сага, защото и той самият не знае. Снощи се излъчи финалната серия от актуалната порция, която премина под мотото „Любовта лекува“. За радост на многобройните фенове, част от основните попълнения в каста че съвсем скоро предстои да се опъне снимачен сет наново. Другата хитова поредица от продуцентите на „Откраднат живот“ - „Дяволското гърло“ също приключи с публична прожекция снощи. Нейното продължение във втори сезон беше под въпрос, но в крайна сметка такова ще има. „Втори сезон би се завъртял около друг случай и с различни герои“ , споделиха наскоро пред „Монитор“ от екипа. „Чанов и Карагьозов ще си заминат, кой от къде е. Но Владо Карамазов ще си остане\", написа в социалните мрежи звездата на Народния театър, който участва и в двете поредици на Нова тв.  ", "date": "2019.05.24", "title": "Наум Шопов отново на абитуриентски бал"}
