{"url": "https://www.monitor.bg/bg/a/view/dete-padna-ot-lulka-avtomat-i-pochina-168169", "text": "Дете е починало по време на игра в Стражица. Трагедията се разиграла в късния следобед в местно заведение, съобщи БГНЕС. Нещастният инцидент става докато родителите на 8-годишното момченце били в местно заведение, а детето играело на люлка-автомат. Внезапно обаче детето пада. Оказало, че си е глътнало езика. Родителите му незабавно го откарали в Спешна помощ, но когато пристигнали, оказало се, че момчето е мъртво. Детенцето е издъхнало в ръцете им. По случая е образувано досъдебно производство по чл.115 от Наказателния кодекс за убийство. Разследването се води под наблюдението на Окръжната прокуратура във Велико Търново. Разпоредени са множество експертизи, които ще изясняват причините за нелепата смърт. Трупът е откаран за аутопсия.      ", "date": "2019.06.17", "title": "Дете падна от люлка-автомат и почина"}
{"url": "https://www.monitor.bg/bg/a/view/masovo-sbivane-pred-sydebnata-palata-v-sofija-168167", "text": "Масово сбиване в центъра на столицата, на метри от Съдебната палата наложи спешна намеса на полицията, съобщи БНР. Силите на реда отцепиха мястото на инцидента. Няколко души са задържани за снемане на обяснения. По първоначална информация няма тежко пострадали. ", "date": "2019.06.17", "title": "Масово сбиване пред Съдебната палата в София"}
{"url": "https://www.monitor.bg/bg/a/view/mylnija-ubi-20-godishen-mladej-v-sofija-168168", "text": " Мълния удари 20-годишен младеж в София тази вечер. Инцидентът е станал между блоковете в ж.к. „Люлин”. Младежът е разхождал кучето си, съобщи Нова ТВ. На място веднага е извикан екип на Спешна помощ. Момчето е откарано към „Пирогов”, но е починало непосредствено преди бъде вкарано в Противошокова зала. На мястото, където е паднала мълнията, има полиция, както и линейки, които помагат на шокираните свидетели на нелепия инцидент. Домашният любимец на младия мъж също не е оцелял. ", "date": "2019.06.17", "title": "Мълния уби 20-годишен младеж в София"}
{"url": "https://www.monitor.bg:443/bg/a/view/mon-prizna-dva-varianta-na-duma-sled-spor-za-pravopisa-obzor-168163", "text": "Правописът на думата „лесно преносима“ предизвика спорове след миниматурата на седмокласниците. За да няма ощетени ученици, от просветното министерство ще признават и двата варианта на изписване, става ясно от  В първата част от националното външно оценяване съдържаше 25 упражнения. В задача 17 седмокласниците трябваше да откриват 14 грешки. Една от тях бе в думата„лесно приносима“, където трябваше да заменят „и“ с „е“. Споровете обаче се отнасяха до това дали тя се пише слято, или не. За всеки случай, в отговорите от МОН посочват, че независимо от това, че в текста словосъчетанието „лесно преносима“ не е използвано като сложна дума и е правилно да се пише разделно в съответствие с Официалния правописен речник на българския език, за вярно ще се приема и „леснопреносима“. Коментари предизвика и предходната задача, която бе към текста в първата част на изпита. В нея учениците трябваше да познаят вида на килим по неговите мотиви, след като вече се бяха запознали с характеристиките на котленския и чипровския. Родители коментираха, че тестовете цветно. От МОН обаче посочиха, че цветът на изпитната бланка не влияе на правилното отговаряне на задачата. Достатъчно е учениците да се ориентират по ромбовете, които са характерни за чипровския килим. Във втората част на изпита пък седмокласниците писаха преразказ по приказката „Богатството на момъка“ на Георги Русафов. Зам.-образователният министър Таня Михайлова обясни, че не е имало анулирани работи по време на изпита. Изпушил компютър с достъп до теста и токов удар, спрял електрозахранването в две различни училища в страната, но организацията на изпита не била нарушена. „В едно училище в София компютърът, на който е бил разположен сертификатът и има достъп до платформата, е имал технически срив и е блокирал“, обясни Михайлова. Изпитните материали обаче били изпратени бързо до училище с оглед на нормалното протичане на изпита. „Във великотърновско в едно от селата е спирало електрическото захранване, но от енергийното дружество са реагирали бързо и не е имало проблем за протичане на изпита“, допълни зам.-министърът. За първи път тази година и изпитът ще се проверяван изцяло онлайн. По думите на Михайлова електронното оценяване ще намали значително времето за работа на проверяващите. Резултатите от националното външно оценяване трябва да бъдат готови до десетина дни, като крайният срок за това е 27-и юни. Седмокласните могат да изкарат максимум 100 точки - 65 от теста и 35 от преразказа. С резултата от изпита по математика, който ще се проведе в сряда, могат да ", "date": "2019.06.17", "title": "МОН призна два варианта на дума след спор за правописа (ОБЗОР)"}
{"url": "https://www.monitor.bg:443/bg/a/view/ornela-muti-sreshta-bg-fenove-na-festivala-na-italianskoto-kino-v-srjada-168159", "text": "Неостаряващата секси богиня на италианското кино Орнела Мути ще се срещне със своите многобройни български почитатели в сряда, 19 юни, от 20.15 ч. в столичното кино „Люмиер Лидл“. Актрисата е специален гост на четвъртото издание на Фестивала на италианското кино в България и ще остане само ден в родината ни, в който ще има бизнес срещи и навярно ще посети Ню Бояна. Лошата новина е, че другият от високите гости – може би най-големият жив италиански театрален и филмов актьор в момента, Джанкарло Джанини, няма да може да присъства на феста. 77-годишният ас, познат от филми като „Невинният“, „Драма на ревността“, „Мими металургът, чиято чест бе уязвена“, „Повлечени от необикновена съдба в синьото августовско море“ и десетки други, вкл. „Казино Роял“ и „Спектър на утехата“ от поредицата за Джеймс Бонд, се налага да остане в Рим поради респираторни проблеми. Деветте филма, които четвъртото издание на фестивала ще покаже от 17 до 21 юни в „Люмиер Лидл“, са различни по жанр. Онова, което ги обединява, са радостните, светли емоции и особеното сияние на пейзажа в южната италианска област Пуля, където те са заснети, отбеляза италианският посланик в София Стефано Балди, който пожела на зрители и журналисти приятни часове с най-доброто от доброто италианско кино от последните няколко години. Артистичният директор на форума Рико Коланджели обясни, че в Пуля вече се работи така, както в „Чинечита“ в Рим и в Холивуд, тъй като местната компания Apulia Film Commission предлага висококласни услуги на екипите – киноцентрове в областта, наличие на филмов фонд за подпомагане на продукциите, мрежа от фестивали и международни контакти за разпространение на заглавията и създаване на копродукции. Директорът на Българския културен институт в Рим Жана Яковлева, която пък подготвя 12-ото издание на Фестивала на българското кино в италианската столица, изрази надежда, че съвсем скоро ще може да се осъществи и голяма копродукция между нашите две държави. Фестивалното събитие в София е част от програмата на Министерството на външните работи на Италия за популяризиране на италианската култура по света. Какво ще видят в кино „Люмиер“ българските зрители, много от тях израснали с шедьоврите на италианското кино през десетилетията? Фестивала тази вечер от 19 ч. ще открие комедията „Измамно богати“ на режисьора Франческо Мичике с известната от куп сериали Сабрина Ферили и Серджо Кастелито. От 21 ч. ще се прожектира „Агенция за лъжи“ на Волфанго де Биази с Масимо Гини, Алесандра Мастронарди и др. „Възстановяването на трулите“ на Вито Чеа е на 18 юни от 20.30 ч. В сряда ще бъдат показани „Двама дребни италианци“ на Паоло Сасанели (18.30 ч.) със самия Сасанели в една от главните роли, и „Сходна съдба“ (21 ч.) на Едоардо Уинспир – режисьор, който напоследък става фаворит на международната кинокритика. В четвъртък можем да видим мащабната биографична драма „Руди Валентино“ на Нико Чирасола с красавеца Пиетро Мазоти и легендата Клаудия Кардинале в една от съпътстващите роли (19 ч.) и „Неудобна комедия“ на Матео Мартинес (21 ч.). Форума в петък ще закрият международният мюзикъл Walking on Sunshine (19 ч.) със спрягания за приятел на Дарина Павлова Джулио Берути, Леона Люис, Грег Уайз и др. и „Лесен живот“ на Лучо Пелегрини с някои от най-изявените италиански актьори в момента – Пиерфранческо Фавино (който миналата година бе и съ-водещ на фестивала в Сан Ремо), Стефано Акорси, Витория Пучини и др.", "date": "2019.06.17", "title": "Орнела Мути среща бг фенове на Фестивала на италианското кино в сряда"}
{"url": "https://www.monitor.bg:443/bg/a/view/uchenici-presyzdadoha-v-syda-v-pazardjik-procesa-za-ubijstvoto-na-shtastliveca-168165", "text": "Ученици от Професионалната гимназия по икономика и мениджмънт в Пазарджик направиха възстановка на делото, свързано с убийството на Алеко Константинов. Щастливеца е бил застигнат от куршум на 2 км от пещерското село Радилово в посока Пазарджик, а съдебният процес за убийството на писателя е продължил 5 дни-от 3 до 7 ноември 1897 г. Според хронологията това е третият по големина процес след този за убийството на Стефан Стамболов и този за убийството на Анна Симон. Гимназистите участват в образователната програма „Съдебната власт-информиран избор и гражданско доверие“, а възстановката на процеса е част от мероприятията, с които се отбелязва 140-годишнината от създаването на Окръжен съд – Пазарджик. В зала № 1 на съдебната палата в Пазарджик младежите се превъплътиха в ролите на писателя и общественика Алеко Константинов, в тогавашния прокурор по делото, на съдията и двамата съдебни заседатели, както и на физическите ликвидатори на Алеко. Гимназистите пресъздадоха злокобните събития от 11 май 1897 г. край село Радилово, където е бил застрелян Щастливеца. Физическите убийци Милош Топалов и Петър Салепов, заедно с кмета на Радилово Петър Минков, са били осъдени на смърт, а тъй като Салепов е бил непълнолетен, смъртната му присъда е заменена с 15 години затвор. Топалов и Минков са обесени на 13 април 1898 год. в затвора в  Пазарджик. Всички участници бяха наградени с предметни награди и удостоверения от Председателя на Окръжен съд – Пазарджик Елеонора Серафимова, която им пожела бъдещи успехи и да бъдат добри и достойни хора.", "date": "2019.06.17", "title": "Ученици пресъздадоха в съда в Пазарджик процеса за убийството на Щастливеца "}
{"url": "https://www.monitor.bg:443/bg/a/view/grajdanstvoto-ne-e-samo-v-socialnite-mreji-168162", "text": "Софиянци хвърляли два пъти повече боклук. Според националната статистика обаче не е ясно от къде, защото населението не се било увеличило два пъти. Най-вероятно е заради икономическия растеж. Сигурно са забогатели два пъти повече и са започнали да се хранят повече. Съответно, да изхвърлят повече отпадъци. Не е виновно НСИ, че не е успяло да ги пресметне. Все пак експертите от института не ходят от врата на врата да броят новите граждани, а се позовават на документи. А, както знаем, повече от половината новопристигнали столичани не се регистрират в София, а си остават на стария адрес в провинцията. По незнайни причини. А може би просто искат да се крият от данъчни, да не плащат такса смет или просто да избягат от поредния кредитор, който да не може да ги извести за предприети срещу тях действия. Каквото и да е, новите граждани ги е срам да се заявят. Предпочитат да си хвърлят боклука и да си плащат минималните такси в общините, в които са родени. Не че има голяма разлика, но явно е по-вървежно само в социалните мрежи да си напишеш, че живееш в София, но не и да се заявиш официално в Столичната община. И си хвърлят отпадъците, купени от веригите в столицата на уж по-ниски цени. Защото „в Софията е по-евтино, а нашите магазини на село са като кореком“. И си ядат, изхождат и трупат отпадъци, без за това да плащат и стотинка. Защото така е по-лесно. А националната статистика брои само опаковките, а не се хваща да провери кой ги разпечатва. По-лесно е да вземат една табличка и да започнат да смятат по нея, да си приберат печалбата и да пуснат данните. Само така се говори де, не е доказано. Може пък и много служители да са се юрнали от апартамент на апартамент и според броя изядени вафли да вземат да сметнат колко деца има в жилището. Може и спрямо използваните превръзки да ударят джакпота и да получим информация за жените във фертилна възраст, момите, ергените, любовниците и честотата на правене на секс сред подрастващите. Дано, ама надали. Смятаме само боклуците, хвърлени през терасите, в кофите, в контейнерите или както казват извън София-област – в казаните. В истинските казани обаче ще се варят редовните столичани, които ги обезглавяват с такси, тарифи, данъци и изисквания. А придошлите ще продължават да си действат на провинциалната ставка, да цапат столицата на България и просто да се записват във Фейсбук, че живеят в София. Смятат, че наемът от 300 лева в някой краен квартал им подсигурява тази „привилегия“. Привилегията обаче не идва от това на кого плащаш наема и дали говориш правилен български. Идва от това да плащаш налозите си на този, който изхвърля боклука ти, оправя улиците ти и ремонтира площадката, на която играе детето ти.", "date": "2019.06.17", "title": "Гражданството не е само в социалните мрежи"}
{"url": "https://www.monitor.bg:443/bg/a/view/levski-otpushi-selekcijata-168158", "text": "Ръководството на „Левски“ уреди първия трансфер на Петър Хубчев за новия сезон. В понеделник в клубните офиси влезе гръцки бранител, за да парафира своя договор. От съображения за сигурност обаче от клуба отказаха всякаква информация за името на играча, докато трансферът не бъде финализиран. В същото време медиите в Румъния спрягат пореден местен футболист за трансфер на „Герена“, като според информациите крилото Адриан Стоян е влязъл в списъка с играчи, които могат да се присъединят към „Левски“ в близките дни. 28-годишният футболист може да играе и като нападател, а „Трансфермаркет“ го оценява на 1 милион евро. Стоян е предложен на Джовани Бекали, който трябва да убеди ръководството на „сините“ в качествата му. Преди години е определян за голяма талант и е закупен от „Рома“, а дали ще попадне в състава на Петър Хубчев, ще прецени самият наставник. „Много добре знам, че имидж се гради много дълго време, сподели спецът. - Бързо може и да се срине. Увереност ми дава начинът, по който работим с екипа ми и момчетата. Тънкият момент е, че във футбола се иска време, за да промениш нещо. В съвременния футболен живот се смята, че трябват 2 или 3 години, за да реализираш своите идеи. Ясно ми е, че в „Левски“ нямам това време. Трябва да убедим играчите, че това което правим е за тяхно добро и за доброто на клуба. Като започнем от бяганията и завършим с поведението им извън терена. Какви ли не неща се говорят за нас, за налагането на дисциплина, че сме едва ли не някакви терористи. Преувеличени са много“, допълни Хубчев пред „Евима Спорт“. Междувременно продължават и преговори с Валери Божинов. Двете страни все още не са разтрогнали договорните си отношения, като се водят пазарлъци за пари. „Аз съм си поставил моите условия за финансовата компенсация, а Павел Колев е поставил условията на клуба. Надявам се да стигнем до компромис“, заяви Божинов, който се готви с „Ботев“ (Враца), докато официализира документално раздялаа си с „Левски“.", "date": "2019.06.17", "title": "„Левски“ отпуши селекцията"}
{"url": "https://www.monitor.bg:443/bg/a/view/beleznici-za-kmeta-na-kostenec-i-biznesmen-obzor-168164", "text": "Кметът на Костенец Радостин Радев беше задържан при акция на Специализираната прокуратура, КПКОНПИ и СДВР заради подозрение, че е въртял далавери при възлагането на обществени поръчки. С белезници се оказал и местен бизнесмен, който също се предполага, че е бил замесен в злоупотребите, съобщи „Канал 3“. Разследването сочи, че съмнителните обществени поръчки, проверявани от спецпрокуратурата, са минавали именно през фирмите на въпросния предприемач, сочи неофициалната информация. 46-годишният Радев, спечелил кметския пост с подкрепата на БСП, е разказаха съседи. „Буквално по гащи са го хванали, вдигнали са го от леглото“, твърдят местните хора. До късния следобед в понеделник Радев и заподозряният бизнесмен са били в общината, където са разпитвани от органите на реда и разследващите. Показания дали и служители на общинската администрация. В същото време агенти изземвали документация от общината, както и от дома на Радев. По-рано от спецпрокуратурата стана ясно, че кметът на общината Радостин Радев е разследван за корупционни действия. Но не бяха съобщени подробности. Радев е смятан за един от влиятелните хора в БСП. Той е издигнат и с тяхна подкрепа, а след това е спечелил поста на градоначалник. До понеделник следобед се знаеше, че Радостин Радев заедно със собственик и управител на търговско дружество са задържани за срок до 24 часа по Закона за МВР по досъдебно производство на Специализираната прокуратура, образувано в началото на юни тази година. Повод за разследването е В качеството си на длъжностно лице кметът му обещал подкуп, за да гласува по определен начин на сесия на Общинския съвет. Действията по разследването на Специализираната прокуратура, осъществявани със съдействието на КПКОНПИ и СДВР, продължават както в град Костенец, така в София и селища в област Стара Загора, съобщава Специализираната прокуратура.  ", "date": "2019.06.17", "title": "Белезници за кмета на Костенец и бизнесмен (ОБЗОР)"}
{"url": "https://www.monitor.bg:443/bg/a/view/globiha-firma-za-kokoshki-na-studeno-168157", "text": "1000 лева глоба отнесе фирма заради нехуманно отношение към кокошки-носачки. Пернатите били отглеждани в Смядово. При проверка от Агенцията по безопасност на храните се оказало, че в трите халета била измерена темпeратура на въздуха между 10,6 и 14,4 градуса. Това обаче е в разрез с наредба, според която се изискват от 15 до 25 градуса. Разминавания имало и с влажността на въздуха, тъй като от допустимите 60-70%, била замерена 86%. Санкцията била наложена от БАБХ, но собственикът обжалвал пред Районния съд във Велики Преслав. Магистратите обаче я потвърдили като правилно. Последвало и дело в Административния съд, но и оттам оставят в сила наказанието. Според магистратите не е спазена наредбата за минималните изисквания за хуманно отношение при отглеждане на кокошки носачки.", "date": "2019.06.17", "title": "Глобиха фирма за кокошки на студено "}
{"url": "https://www.monitor.bg:443/bg/a/view/tazi-vecher-razdavat-filmovite-i-televizionni-nagradi-na-mtv-168136", "text": "Филмовите и телевизионни награди на MTV ще бъдат раздадени тази вечер на церемония в Санта Моника, Калифорния. С най-много номинации - по четири, са блокбастърът \"Отмъстителите: Краят\", фентъзи епосът \"Игра на тронове\" и документалната лента \"РБГ\" за Рут Бейдър Гинсбърг. \"Отмъстителите: Краят\" ще се съревновава за приза за най-добър филм с \"Черен в клана\", \"Спайдърмен: В Спайди-вселената\", \"Един нов кошмар\" (Us) и \"На всички момчета, които съм обичала преди \". Сред останалите номинации за продукцията са тези на Робърт Дауни Джуниър (най-добър герой като Тони Старк/ Железния човек) и Джош Бролин (най-добър злодей като Танос). Сред номинациите на \"Игра на тронове\" са за най-добро телевизионно шоу, най-добро изпълнение в телевизионно шоу (Емилия Кларк като Денерис Таргариен) и най-добър герой (Мейзи Уилямс като Аря Старк). За наградата за най-добро шоу ще се борят още „Голямата уста“, \"Ривърдейл\", \"Призраци в къщата на хълма\" и Schitt's Creek. \"РБГ\" за съдийката от Върховния съд на САЩ Рут Бейдър Гинсбърг - изявена феминистка, бореща за равноправие между половете, ще се съревновава за приза за документален филм. Сред номинациите за продукцията са също за най-добър екранен бой (Рут Бейдър Гинсбърг срещу неравноправието) и за действителен герой. В ролята на водещ ца церемонията за филмовите и телевизионни награди на MTV ще влезе Закари Леви, който е номиниран в категориите за най-добър герой и за най-добро комедийно изпълнение за \"Шазам!\". С номинации за най-добро изпълнение във филм са Амандла Стенбърг за \"Омразата, която сееш\", Лейди Гага за \"Роди се звезда\", Лупита Нионго за \"Един нов кошмар\" (Us), Реми Малек за \"Бохемска рапсодия\" и Сандра Бълок за \"Кутия за птици\". Освен Емилия Кларк (\"Игра на тронове\") за най-добро изпълнение в телевизионно шоу са номинирани Елизабет Мос за \"Историята на прислужницата\", Джина Родригес за \"Непорочната Джейн\", Джейсън Мичъл за The Chi и Киърнан Шипка за \"Смразяващите приключения на Сабрина\".", "date": "2019.06.17", "title": "Тази вечер раздават филмовите и телевизионни награди на MTV"}
{"url": "https://www.monitor.bg:443/bg/a/view/britni-spiyrs-organizira-ekskurzija-v-garderoba-si-168118", "text": "Поп звездата Бритни Спиърс организира необичайна екскурзия за феновете си, а локацията е нейният гардероб. Певицата показа на своите почитателите как съхранява своята колекция от дрехи. 37-годишната блондинка качи видео, с което да позволи на последователите й в социалните мрежи да надникнат в нейния частен живот. Спиърс с гордост обяви, че сега всичките й дрехи са подредени по цвят и сезон. На видеото на заден план се забелязва и новият й любим – Сам Асгари. Неотдавна двамата влюбени бяха на почивка в Маями. Бритни разказа, че нейната помощничка е сложила ред в гардероба й, докато е отсъствала от дома. Най-вероятно става въпрос за периода, в който тя прекара в психиатрична клиника. Причината – тя се бори с нервно разстройство, което получила вследствие на тежката болест на баща й.", "date": "2019.06.17", "title": "Бритни Спиърс организира екскурзия в гардероба си"}
{"url": "https://www.monitor.bg:443/bg/a/view/imalo-e-opit-za-vyvlichane-na-kurc-sys-skandala-ibisa-chrez-falshivi-imejli-168156", "text": "Лидерът на австрийските консерватори Себастиан Курц заяви на пресконференция днес, че е бил направен опит чрез фалшиви имейли да бъде въвлечен в скандала с видеозаписа от Ибиса. Скандалът доведе до оставката на лидера на крайнодясната Австрийска партия на свободата (АПС) и взриви управляващата коалиция, в която влизаха АПС и формацията на Курц, предаде Ройтерс. Днес Курц обяви, че австрийска медия е получила копия от имейли, за които се твърди, че са били разменени между него и неговия близък сътрудник в десноцетристката му Австрийска народна партия Гернот Блюмел. Тези имейли замесвали Курц и Блюмел в скандала \"Ибиса\". Миналия месец лидерът на АПС Хайнц-Кристиан Щрахе подаде оставка, след като беше публикуван направен със скрита камера видеозапис през 2017 г. в Ибиса, на който той се среща с жена, представяща се за племенница на руски олигарх, и предлага да й уреди държавни договори. Той отрича да е направил нещо незаконно. Курц след това сложи край на коалицията им и се опита да остане канцлер начело на правителство на малцинството, но парламентът гласува вот на недоверие на него и на кабинета му. \"Това е опит да ни опозорят. Това е опит да въвлекат и Австрийската народна партия в скандала от Ибиса. По-конкретно, става дума за опит да въвлекат Гернот Блюмел и мен\", заяви Курц на набързо свикана пресконференция. Неназованата медия изпратила скрийншотове от имейлите на Австрийската народна партия, за да удостовери тя истинността им. Партията заяви, че е направила техническа проверка, и добави, че компания, специализирана в компютърна криминалистика, също направила своя проверка. И двете проверки показали, че имейлите са фалшиви, каза Курц. \"Тези имейли са фалшификат, но фалшификат, който е много добре изпипан\", заяви той. Бившият канцлер отказа да коментира повече за съдържанието на писмата, които, както се твърди, датирали от февруари 2018 г. Не е ясно кой стои зад имейлите, добави Курц. Бившият канцлер се надява да се върне на власт след парламентарните избори, които много хора очакват да бъдат насрочени за 29 септември. По случая с имейлите, за които бе съобщено днес, е сезирана прокуратурата. Курц похвали медиите, че първо са потърсили коментар от него, преди да ги публикуват.", "date": "2019.06.17", "title": "Имало е опит за въвличане на Курц в скандала \"Ибиса\" чрез фалшиви имейли"}
{"url": "https://www.monitor.bg:443/bg/a/view/bivshijat-egipetski-prezident-pochina-v-syda-gledaj-kak-stava-168166", "text": "Той припаднал след съдебно заседание и починал. Морси, водеща фигура на движението \"Мюсюлмански братя\", беше свален от власт от военните през 2013 г. след масови протести срещу управлението му. Той излежаваше седемгодишна присъда за фалшифициране на заявлението си за участие в президентската надпревара през 2012 г. Според египетското издание \"Шурук\", цитирано от ТАСС, Морси е починал по време на заседание по дело за шпионаж", "date": "2019.06.17", "title": "Бившият египетски президент почина в съда"}
{"url": "https://www.monitor.bg:443/bg/a/view/biznesyt-poiska-tokyt-i-ot-malkite-i-vei-na-svobodnija-pazar-168149", "text": "Националната електрическа компания (НЕК) трябва да пусне на свободния пазар електроенергията сегмент „Ден напред“, произведена от малките ВЕИ централи, вместо да я продава чрез сключването на двустранни договори. Това е становището на Асоциацията на организациите на българските работодатели (АОБР), в която членуват четирите национално представени бизнесорганизации - КРИБ, АИКБ, БСК и БТПП. В края на миналата седмица бе обявен търг за продажба на електроенергия от НЕК ЕАД на платформата за двустранни договори на БНЕБ, организиран за 19 юни 2019 г. Според работодателите срокът на доставка, както и обявените от продавача отклонения, дават основания да се предполага, че това е електроенергия, генерирана от ВЕИ с мощност между 1 и 4 МВт. Става въпрос за потенциално количество от над 390 МВт при зададената стъпка от 98 МВт и възможностите за обезпечаване на бъдещи плащания със застраховка. Начинът, по който НЕК е избрала да пласира това количество на пазара, според бизнеса поражда съмнения, че количеството е подготвено за един конкретен купувач, който след това ще може да препродаде енергията на по-висока цена или да не я пусне на пазара, се казва в становището на АОБР. В свое писмо относно искането на бизнеса от НЕК обясняват, че такова е изискването на закона, приет наскоро от НС. Шефът на компанията Петър Илиев съобщи, че на 19 юни ще се обявят 2 търга за количествата ток от въпросните мощности до края на септември. Според него има риск токът да не се купи, а НЕК е длъжна по правилата да плаща произведената електроенергия според показанията на електромера на производителя на зелената енергия. „Най-големият проблем е, че тези централи не ги виждаме въобще“, каза Илиев за „Монитор“. „Те са в сегмента средно напрежение и не са видими дори от ЕСО, не им знаем всекидневното производство. Проблем е и как ще получаваме енергията от тях, защото досега бяха на регулирания пазар и към ерепетата. За това и заявките ще дойдат от тези дружества“, обясни той и добави, че малките зелени производители от 1 октомври минават изцяло на свободния пазар. По думите му най-нормалното е ерепетата, които търсят енергия за технологичните си разходи на свободния пазар да продават тока на малките производители. Той смята още, че този начин може би наистина щеше да бъде разтоварен пазарът „Ден напред“, защото търсенето от тяхна страна на ток на борсата в сегмента щеше да е по-малко. Илиев обясни също, че малките централи могат и сега по всяко време да отидат на борсата, което до 1 октомври крие рискове за НЕК, защото държавната компания по този начин може да остане без планираните количества за продажба и по този начин да подведе свои клиенти, пред които е поела ангажимент.", "date": "2019.06.17", "title": "Бизнесът поиска токът и от малките и ВЕИ на свободния пазар"}
{"url": "https://www.monitor.bg:443/bg/a/view/muzikant-e-pregazenijat-mlad-myj-v-centyra-na-plovdiv-168152", "text": "Музикант е прегазеният млад мъж в центъра на Пловдив, съобщиха негови приятели. Барабанистът от групата „Нещо цветно” Велко Илиев на 34 години е жертвата от катастрофата на кръстовището на бул. „Руски” с „Шести септември”. Той е пресичал на зелен за пешеходците светофар, когато „Ситроен Пикасо” с 52-годишен зад волана го връхлита. Според очевидци колата е била с плевенска регистрация и шофьорът се е опитал да избяга, но хора наоколо са го задържали до пристигането на полицията, споделят приятелите на Велко в социалните мрежи. Пак според тях водачът на леката кола е карал много бързо – с около 100 км/час и е влачил пешеходеца 20 метра. Нямало е и спирачен път, твърдят свидетели на случилата се трагедия. „Велко, винаги ще си в нашите сърца”, „Бог да те прости, Велко. Още една добра душа отлетя от нас. Какво се случва, хора?!! WTF, бе майна??? Нелепо и тъжно! Изказвам съболезнования на близките”, са част от постовете на приятелите на Велко в социалните мрежи. Кървавата катастрофа станала половин час преди полунощ на 16 юни т.г. Около 23,30 часа на 112 бил получен сигнал, че на кръстовището на булевардите „Руски” и „Шести септември” в центъра на Пловдив лека кола е преминала на червен забранителен сигнал. В този момент обаче там е пресичал младият мъж, който не е имал никакви шансове да оцелее. Пристигналият лекарски екип от Спешна помощ само е констатирал смъртта на младия мъж. За 24 часа в ареста на полицията е бил задържан шофьорът на френската кола – мъж на 52 години. Екипът на Агенция Монитор изказва съболезнования на близките и приятелите на Велко Илиев.", "date": "2019.06.17", "title": "Музикант е прегазеният млад мъж в центъра на Пловдив"}
{"url": "https://www.monitor.bg:443/bg/a/view/luna-pishe-avtobiografija-168099", "text": "Поп фолк певицата Луна разкри, че е в процес на писане на автобиографията си. Звездата, която се самопредложи за президент на България по време на участието си в Биг Брадър, съчетава материализирането на историята си върху листа хартия с чести пътувания, като признава, че най-често си подарява ваканции в Австралия, където се чувства най-пълноценна и щастлива. Въпреки че има мъж до себе си, за когото казва, че е много богат, Луна е категорична, че това по-скоро й пречи. Когато си бил господар на сиромашията, ти можеш да боравиш с тези финансови облаги, да ги разпределиш правилно. Благата са бедствие за неподготвения човек”, допълва още пред bTV певицата, която консумира храна едва няколко пъти седмично. Относно отношението й към феновете й Луна отсича, че се чувства прекрасно в ролята на роб на техните желания.", "date": "2019.06.17", "title": "Луна пише автобиография"}
{"url": "https://www.monitor.bg:443/bg/a/view/bg-modernizmyt-zabyrkan-v-nov-vid-plagiatstvo-168145", "text": "Скандал тресе артсредите у нас, след като се оказа, че поне няколко от творбите, показани в изложбата „Модернизъм и авангард. Българската перспектива“, са нагли фалшификати, а за още доста от тях витаят съмнения, че са такива. Експозицията се откри на 30 май в едно от най-новите и амбициозни изложбени пространства в столицата – галерия „Структура“ на ул. „Кузман Шапкарев“ 9. Там са представени произведения от частната сбирка на колекционера Николай Неделчев, който е сред факторите в рекламния бизнес у нас. За „Монитор“ галеристът Зоя Петрова обясни, че 10 от рисунките на хартия на известни български художници от първата половина на ХХ век са дадени за експертиза, резултатите от която се чакат всеки момент. Буквално дали за експертно мнение да не бъдат отпратени поне още толкова. Организаторите рекламираха изложбата като съдържаща „почти 100 неизвестни творби на български автори със значителен принос в историята на изкуството. Те са събирани през последните пет години и обхващат периода предимно между двете световни войни“. Сред тях са включени произведения на художниците Иван Абрашев, Николай Абрашев, Анна Балсамаджиева, Никола Благоев, Иван Бояджиев, Николай Дюлгеров, Борис Елисеев, Александър Жендов, Христо Каварналиев, Мирчо Качулев, Кирил Кръстев, Крум Кюлявков, Ламар, Кирил Маричков, Макс Мецгер, Гео Милев, Иван Милев, Иван Ненов, Жорж Папазов, Иван Пенков, Георги Попов – Джон, Боян Райнов, Николай Райнов, Стоян Райнов, Анна-Люля Симидова-Праун, Сирак Скитник, Харалампи Тачев, Дечко Узунов, Мара Учкунова-Аубьок. Изложбата е придружена от каталог с текстове на четирима изкуствоведи – проф. Ирина Генова, доц. Борис Данаилов, д-р Биляна Борисова и д-р Мария Василева, която е управител и куратор на галерията, бивш главен уредник в СГХГ. „Чрез показването на неизвестни творби и малко познати имена изложбата обръща внимание на един сериозен проблем – в българската история на изкуството все още има бели полета, които трябва да бъдат изследвани. Количеството и качеството на произведенията изключват случайността. Те откриват възможност за анализ на миналото и преобръщане на разбирането ни за него... Откриването на нови артефакти показва, че знанието дотук трябва да бъде подложено на съмнение и написването на днешната история на изкуството е в ход“, казва се в него. По ирония на съдбата именно твърденията на организаторите и показаното от тях беше подложено на съмнение и опровергаване от експерти и журналисти. Сайтът „Площад Славейков“ и визуалният експерт Антон Стайков разкриха, че рисунка, и съдържаща негов подпис (навярно подправен), всъщност е копие на корица на френската художничка Малика Фавър за издание на „Камасутра“ на британското издателство „Пенгуин“ от много по-близка дата – 2012 г. Снимка на въпросната „Сън – Еротика“, уж от Сирак Скитник, е изпратена от българската медия на Фавър, която отговаря следното: „Разбира се, че това е фалшификат. Очевидно в България има скандал, тъй като някой е копирал моята скица и е добавил подписа на художника. Срамно, наистина…” След това художничката отбелязва и в Туитър: „Сюрреалистична ситуация в София, България, където това копие на моята скица „Камасутра“ от 2012-а се появи като част от изложба, озаглавена „Модернизъм и авангард”, и е приписано на прочутия български художник Сирак Скитник (1883 - 1943). Следващо ниво в плагиатството...“ Със спорна автентичност в изложбата са и творби, промотирани като създадени от Гео Милев, Мирчо Качулев, Харалампи Тачев и др. Според „Площад Славейков“ рисунка, представена като на Гео Милев, всъщност е на немския експресионист Ернст Лудвиг Кирхнер, която е била предложена на търг на модерно изкуство в Кьолн през 2018 г. с предварителна оценка между 60 000 и 80 000 евро. Каква е логиката за работа на Гео Милев да се представя такава на много „по-скъп“ художник, попита „Монитор“ галеристката Зоя Петрова. Според нея в подобна подмяна няма никаква логика, ето защо тя подозира очевидна атака към галерията и откровена провокация. Срещу фалшификатите трябва да се борим, но не това е начинът, смята тя. Изкуствоведи от ранга на Ружа Маринска (бивш директор на НХГ) и Пламен Петров (СГХГ) изразиха съмнения както по повод на авторството и художествените качества на творбите, така и по отношение на някои факти, „увековечени“ в каталога. От галерия „Структура“ се извиниха за попадането на фалшификати пред очите на публиката, а колекционерът Неделчев, който може би е жертва на мащабна измама от страна на артдилъри, прибра най-отявлените от тях. Кураторът Мария Василева написа в профила си във Фейсбук, че въпреки сертификатите, с които са снабдени творбите, Тя обеща да бъде сформиран експертен съвет, който да провери цялата представена колекция на Николай Неделчев, и предположи, че става дума за злоумишлена провокация към екипа на проекта. Ето и част от обръщението й до медиите, публикувано в социалната мрежа: „Във връзка с работите, обект на измама, в изложбата “Модернизъм и авангард. Българската перспектива” колекционерът Николай Неделчев, екипът, който стои зад проекта и галерия “Структура” се извиняват на всички, подведени неволно. Ние самите станахме жертви на измама от страна на недобросъвестни продавачи. Става дума за злоумишлени действия, за които ще сезираме прокуратурата. В тази ситуация считаме за наше задължение нагледното обозначаване на съответните работи в изложбата. За екипа на изложбата (включващ и реставратор) е от голямо значение отварянето на дебат за пазара на фалшификати и фалшиви сертификати в България. Съществуването на такъв пазар е обществена тайна. Заобикалянето на този въпрос ни превръща в мълчаливи съучастници в престъпен сговор, а нашето желание е тези изключително вредни и опасни явления, уронващи авторитета на заниманията с изкуство, да бъдат изобличени. Ще бъдем удовлетворени, ако неприятният инцидент изиграе ролята на повратна точка в пресичането на дългогодишни престъпни практики от този вид...“ От галерия „Структура“ изпратиха до „Монитор“ и официалното си становище, в което обясняват, че вече са сезирали прокуратурата и са предприели правните стъпки за изясняване на казуса.", "date": "2019.06.17", "title": "БГ модернизмът забъркан в нов вид плагиатство"}
{"url": "https://www.monitor.bg:443/bg/a/view/prandi-trjabva-da-stabiliziram-osnovnija-systav-168150", "text": "Селекционерът на волейболните национали Силвано Пранди коментира, че основната му задача в предстоящите мачове от Лигата на нациите е да стабилизира основния състав. Това стана след загубата във Варна и от тима на Италия с 1:3 (-14,-20, 23,-21), шеста за тима ни, с която той остана на 12-о място във временното класиране с 8 точки (от 3 победи и 6 поражения). Начело е Иран с 24 (8:1) след победата над Русия с 3:0. \"Първото, което трябва да направя е да започна да стабилизирам основния състав, каза италианецът. - Това също постепенно ще започне да носи спокойствие. То обаче може да стане след завръщането на Теодор Салпаров и Виктор Йосифов. Това е следващата цел пред мен. Факт е, че към настоящия момент работим с една група от играчи, някои от които трябваше да се възстановят и се включваха постепенно. За мен лично не е притеснително. Когато започнахме работа, имахме една по-голяма група. За мен не е важно в момента да сме във форма, а да се получи, когато е най-важно. Искам да дам малко почивка на Тодор Скримов, който има физически проблеми, както и на Николай Пенчев, поради лични причини. Това са обстоятелства, с които трябва да се съобразим.” Най-резултатният с 23 точки за тима ни срещу \"адзурите\" Цветан Соколов призна, че е разочарован от многото грешки в мача. От тях националите ни подариха цели 34 точки на съперниците си, а взеха само 23. „Страшно много лесни топки паднаха, каза Соколов. - Трябва да работим над тези неща. Нужни са тренировки и постоянство. Нужно е да разберем, че не винаги трябва да блъскаме с всички сили. Трябваше да изиграем мачовете по различен начин. Но нека да гледаме и позитивно. Имаше и положителни неща. Треньорът ни показа нашите грешки, гледахме видео. Лошото е, че веднага тръгваме, постоянно пътуваме и нямаме време за тренировки. Най-важно е да разберем системата на игра, която Силвано Пранди налага. Според мен шансовете за класиране в шестицата са никакви.” Разпределителят Георги Братоев пък пое вината за повечето от тях, като уточни, че не е успял да се справи със задачата си. Той ще пропусне заради контузията си от миналата година следващия кръг в Бразилия от 21 до 23 юни, в който българите играят с домакините, с Русия и Германия. Заради нея не успявал да се възстанови от дългите пътувания и голямата часова разлика.", "date": "2019.06.17", "title": "Пранди: Трябва да стабилизирам основния състав"}
{"url": "https://www.monitor.bg:443/bg/a/view/prodavat-sotheby-s-za-3-7-mlrd-dolara-na-bid-fair-usa-168155", "text": "Аукционна къща Sotheby's ще бъде продадена за 3,7 милиарда долара на американската компания BidFair USA, собственост на френския магнат Патрик Драи, съобщиха световните агенции. В съответствие със споразумението, акционерите на Sotheby's ще получат по 57 долара на акция в рамките на сделката. Аукционната къща със седалище в Ню Йорк е основана в Лондон през март 1744 г. и е една от най-големите в света, която търгува с предмети на изкуството, бижута и колекционерски предмети.", "date": "2019.06.17", "title": "Продават Sotheby's за 3,7 млрд. долара на BidFair USA"}
{"url": "https://www.monitor.bg:443/bg/a/view/mon-kachi-minimaturata-po-bel-v-7-i-klas-test-otgovori-168151", "text": "Тестът и отговорите от миниматурата по български език и литература в седми клас са качени на сайта на просветното министерство. В първата част националното външно оценяване съдържаше 25 задачи. От тях 18 със структуриран отговор, 6 с кратък свободен отговор и 1 с разширен свободен отговор. Няколко задачи предизвикаха коментари на родители и ученици. В задача 17 седмокласниците трябваше да откриват 14 грешки. Една от тях е „лесно приносима“, където учениците трябваше да поправят „и“ с „е“, за да бъде правилно изписана думата. Споровете обаче бяха около това дали „лесно преносим“ се пиша слято или разделно. За да всеки случай, в отговорите от МОН посочват, че ще признават и двата варианта. „Независимо от това, че в текста словосъчетанието   не е използвано като сложна дума и е правилно да се пише разделно в съответствие с Официалния правописен речник на българския език (виж. 55.6 и 53.17.1), за вярно ще се приема и  .“, пишат със звезда в края на бланката с отговори. Коментари предизвика и предходната задача, в която учениците трябваше да познаят вида на килим по неговите мотиви. Родители коментираха, че не всички училища са имали възможност да принтират тестовете цветно. От МОН обаче посочиха, че цветът на изпитната бланка не влие на правилното отговаряне на задачата. Във втората част на изпита седмокласниците писаха преразказ по приказката „Богатството на момъка“ на Георги Русафов.", "date": "2019.06.17", "title": "МОН качи миниматурата по БЕЛ в 7-и клас (ТЕСТ+ОТГОВОРИ)"}
{"url": "https://www.monitor.bg:443/bg/a/view/v-burje-shtatska-firma-porycha-27-samoleta-airbus-168154", "text": "Американската компания за лизинг на самолети Air Lease Corportaion подписа писмо за намерение за 27 самолета A321 XLR, който е новият теснофюзелажен модел на Airbus, който може да измине 8700 км и представлява интерес най-вече за нискотарифните компании на дълги разстояния, предаде АФП. Това е една от първите поръчки на откритото днес 53-ото авиоизложение в Бурже. Доставките на A321 XLR ще започнат през 2023 г. Янките искат и 50 самолета на средни разстояния A220-300 и 23 A321 neo или общо 100. Virgin на британския милиардер Ричард Брансън поръча 14 самолета на дълги разстояния A300-900 neo, снабдени с нови двигатели и щадящи околната среда. Шест от тях ще бъдат взети под наем от Air Lease Corportaion. Останалите осем самолета ще са на стойност 2,37 млрд. долара по каталожна цена. Airbus представи на изложението версия за дълги разстояния на самолета си A321 neo. Самолетостроителят иска да обособи нови маршрути за авиокомпаниите с по-малки самолети и да изпревари конкурента си Boeing за нов реактивен самолет, предаде Reuters.", "date": "2019.06.17", "title": "В Бурже щатска фирма поръча 27 самолета Airbus"}
{"url": "https://www.monitor.bg:443/bg/a/view/boris-djonsyn-obeshta-kraj-na-digitalnoto-razdelenie-do-2025-g-168141", "text": "Борис Джонсън, който е с най-големи шансове да заеме мястото на Тереза Мей като лидер на Консервативната партия и премиер на Великобритания, обеща да \"сложи край на дигиталното разделение\" с осигуряване на оптичен широколентов интернет за всички до 2025 г. След като бе критикуван, че отказа да участва в телевизионните дебати между претендентите за поста на Мей, Джонсън написа в авторската си колонка във в. \"Телеграф\", че ще ускори изграждането на оптична мрежа за широколентов интернет. \"Правителството току що определи цел за сто процента широколентов оптичен интернет - до 2033 година! Това е смехотворна липса на амбиция\", написа Джонсън. \"Нека кажем сбогом на подхода \"маняна\" (утре на испански) на Обединеното кралство към широколентовия интернет и да го осигурим за всички до 2025 година\", предлага Джонсън.  ", "date": "2019.06.17", "title": "Борис Джонсън обеща край на \"дигиталното разделение\"  до 2025 г."}
{"url": "https://www.monitor.bg:443/bg/a/view/10-raneni-na-borda-na-bylgarski-boing-sled-turbulencija-168153", "text": "10 пътници са откарани в болница, след като самолет на българската чартърна авиокомпания ALK Airlines попадна в силна турбуленция над Южен Тирол, съобщи \"The Aviation Herald\". Самолетът „Боинг 737”, със 121 пътници на борда, е летял по маршрут от Прищина до Базел/Мюлуз. Инцидентът е станал над Южен Тирол, около 30 минути преди кацане в Базел, когато машината е заобикаляла зона с гръмотевична буря над Алпите. Самолетът се е приземил благополучно, а 10 души са откарани в болница с леки наранявания. По информация на посолството ни в Швейцария към момента няма данни български граждани да са били на борда на самолет Boeing 737-300 на авиокомпания ALK Airlines, с регистрация LZ-MVK, попаднал в силна турбуленция на 16 юни, съобщиха от пресцентъра на Министерството на външните работи. От там допълниха, че служители на посолството ни в Швейцария са в контакт с местните власти по случая. От видео, заснето по време на полета, се вижда как силната турбуленция подмята стюардесата и количката й с храни и напитки и ги блъска в тавана. На кадрите се вижда как горещите напитки се разливат върху пътниците, а стюардесата се мята из салона, пише в. \"Дейли Мейл\", предаде \"Блиц\".  Във видеото се вижда още, че жена е скръстила ръце за молитва, докато врялата вода от количката с почерпките се излива върху тях.  Пътниците крещят, докато самолетът се тресе, а пилотът се опитва да успокои хората по радиоуредбата. По време на инцидента от пода са били изтръгнати пътнически кресла, късали са се предпазни колани, а от пътниците е текла кръв.  Кадрите са заснети от Мариета Баша, която разказа, че турбуленцията е започнала около 30 минути след излитането и е продължила около пет минути. \"Бях сигурна - сега всички ще умрем. Изплаших се до смърт\", разказва жената. \"Хората започнаха да крещят и пищят. Количка на стюардеса се удари в тавана. Навсякъде летяха чаши, някои от пътниците бяха изгорени от врялата вода\", разказа още тя пред Minuten. Съпругът ѝ е бил откаран по спешност в болница с изгаряния, след кацането на летището в Базел. Още деветима пасажери са получили наранявания. Един от тях е кървял от главата, след като я е ударил в тавана. Баша каза още пред Minuten, че екипажът се е държал много професионално по време на инцидента. \"Те ни казаха да не се страхуваме и, че всичко ще премине\", каза тя.    ", "date": "2019.06.17", "title": "10 ранени на борда на български „Боинг” след турбуленция (ОБНОВЕНА+ВИДЕО)"}
{"url": "https://www.monitor.bg:443/bg/a/view/iva-ekimova-s-tatus-za-privlichane-na-lubov-snimki-168109", "text": "Пиар експертът Ива Екимова си направи татуировка, а причината – от дълго време няма мъж до себе си и се надява с помощта на рисунката да открие партньор. Чаровната блондинка се сдоби с йероглиф на дясната си ръка, който привлича любовта. Тя се възползва от присъствието на талантливата Хасина Узунова, която изписваше китайски йероглифи, символизиращи щастие, чест, любов и късмет по време на традиционния фестивал „Магията на изтока”, който се проведе в Борисовата градина. Сред присъстващите на събитието, които вдигаха наздравици с коктейли на Маутай павилиона, са тв водещата Ива Дойчинова и скандално жълтата Албена Вулева. Фестивалът „Магията на изтока“ събира на едно място култура, изкуство, бит и традиции на 15 държави от Азия. С богата програма от театрални, музикални, танцови и кулинарни изпълнения, бойни демонстрации и традиционни игри и умения, събитието е и в подкрепа на деца и семейства в риск от раздяла, кауза на фондация „За нашите деца”.", "date": "2019.06.17", "title": "Ива Екимова с татус за привличане на любов (СНИМКИ)"}
{"url": "https://www.monitor.bg:443/bg/a/view/remont-zatvarjat-mosta-na-ul-cherkovna-do-7-uli-168138", "text": "От днес започва ремонтът на моста на столичната ул. „Черковна“ над бул. „Ген. Д. Николаев“, съобщиха от Столичната община. Заради реконструкцията се въвежда временна организация на движението в района и се променя частично маршрутът на автобусна линия №120:  включително се забранява влизането на превозни средства по ул. „Черковна“ в участъка от ул. „Марица“ до ул. „Е. Симидчийска“.  маршрутът на автобусна линия № 120 се променя както следва: от Зоопарка по маршрута си до кръстовище ул. “Черковна” - бул. “Мадрид”, наляво по ул. “Мадрид”, надясно по ул. “Проф. Милко Бичев”, наляво по бул. “Ген. Данаил Николаев”, наляво по ул. “Злетово” и наляво през моста “Чавдар” и по бул. “Владимир Вазов” по маршрута си – двупосочно. Автобусите ще спират на всички съществуващи автобусни спирки в променения участък от маршрута.", "date": "2019.06.17", "title": "Затварят за ремонт моста на ул. „Черковна“ до 7 юли "}
{"url": "https://www.monitor.bg:443/bg/a/view/datchanin-stana-pyrvija-chujdenec-kmet-v-germanija-168140", "text": "Датският бизнесмен Клаус Руе Мадсен стана първият чужденец, избран за кмет на голям германски град. Мадсен, който се кандидатира като независим кандидат, спечели 57% от гласовете на проведения балотаж в Рощок. 46-годишният Мадсен е роден в Копенхаген и живее в Германия от 1992 г. Преди двайсетина години той се заселва в Рощок на Балтийско море. От шест години е председател на местната търговска камара. Предизборната му кампания се базираше на обещанието за прагматична политика и силен акцент върху екологията. Мадсен беше обещал, че ако бъде избран, да предаде на съпругата си управлението на притежаваните от него пет мебелни магазина. 921410-1", "date": "2019.06.17", "title": "Датчанин стана първия чужденец кмет в Германия"}
{"url": "https://www.monitor.bg:443/bg/a/view/kobrata-skromen-pred-pishtna-reporterka-168146", "text": "Кубрат Пулев беше атакуван от пищна репортерка след мача Тайсън Фюри - Том Шварц, спечелен с нокаут във втория рунд от Циганския крал. Най-добрият ни профибоксьор обаче се държа скромно и \"обрано\" и показа, че уроците след фаталната целувка с Джени Суши явно дават резултат. Пред впечатляващата с физиката си Мишел Джой Фелпс от Youtube канала Behind the Gloves Кобрата призна, че боят на Фюри с Шварц му е бил скучен, много слаб и \"нищо особено\", а германецът е ставал за не повече от спаринг партньор. На въпрос дали би се бил с Тайсън Фюри, той отговори, че първо иска да играе за титлата на IBF, за която е официален претендент, а после е готов да излезе и срещу британеца. В друго интервю за боксов канал Кубрат Пулев даде и прогноза за евентуален реванш между Антъни Джошуа и Анди Руис. Според наго Джошуа ще загуби във втория рунд, защото мексиканецът му е много неудобен и не може да намери противодействие на атаките му. Руис е вече носител на пояса на IBF и ако се откаже от него, заради реванша, Пулев има шанс да играе с друг противник. За такъв се спряга Агит Кабайел (Гер) с 19 победи от 19 мача (13 с нокаут).", "date": "2019.06.17", "title": "Кобрата скромен пред пищна репортерка"}
{"url": "https://www.monitor.bg:443/bg/a/view/bylgarija-se-prisyedini-kym-centyra-za-kiberotbrana-na-nato-168142", "text": "България се присъедини към Центъра за върхови постижения за киберотбрана на НАТО, базиран в столицата на Естония Талин. Това се случи на тържествена церемония с издигане на националния ни флаг, съобщиха от министерството на външните работи.  Страната ни бе представена от първия секретар в посолството на България във Финландия, акредитирано и за Естония Милен Димитров. Заедно със страната ни към центъра се присъединиха и Дания, Норвегия и Румъния. Центърът за киберотбрана е международна военна структура, акредитирана към НАТО и е основан през 2008 г. Организацията подкрепя държавите-членки и НАТО с експертиза в областта на киберотбраната в сферата на технологиите, стратегиите, операциите и правото. „Фактът, че все повече и повече нации се обединяват, за да допринасят активно за развитието на киберсигурносттa, отразява необходимостта от подобрени възможности в киберпространството“, обяви Кол Тариен, директор на центъра. Ядрото на центъра включва разнообразна група от експерти: изследователи, анализатори и преподаватели. Съчетанието от военни, правителствени и индустриални среди позволява на Центъра да предостави всеобхватен подход спрямо киберзащитата. Този център е най-големият сред 25 други подобни центрове в рамките на НАТО. В момента Япония, Черна Гора, Хърватия, Словения и Швейцария водят преговори за присъединяване, а Люксембург и Австралия са изявили желание да ги започнат. В момента държавите, които участват в работата на центъра са 25: Белгия, България, Чехия, Дания, Естония, Франция, Германия, Гърция, Унгария, Италия, Латвия, Литва, Холандия, Норвегия, Полша, Португалия, Румъния, Словакия, Испания, Турция, Обединеното кралство, САЩ, Австрия, Финландия и Швеция.", "date": "2019.06.17", "title": "България се присъедини към Центъра за киберотбрана на НАТО"}
{"url": "https://www.monitor.bg:443/bg/a/view/prokuraturata-otmeni-skandalnoto-reshenie-za-zalichavaneto-na-telegraf-168148", "text": "Софийска градска прокуратура отмени постановлението на прокурора от Софийска районна прокуратура Тодор Тодоров за заличаването на вестник „Телеграф“, съобщи за „Монитор“ говорителят на СГП Зорница Таскова. Решението за отмяна на постановлението като незаконосъобразно е от 17 юни т.г. Случаят е върнат в Софийска районна прокуратура за ново произнасяне. „Дадени са указания за извършването на действия“, обясни прокурор Таскова. Новото произнасяне ще е на същия прокурор Тодоров, освен ако не се отведе.  На 7 юни т.г. СГП изиска за служебна проверка преписката на прокурор Тодор Тодоров, в която той с постановление от 27 май т.г. безпрецедентно разпореди на Патентното ведомство да бъде заличена марката на най-големия ежедневник у нас – вестник „Телеграф“. Реакцията на прокуратурата дойде ден, след като в редакцията на „Телеграф“ бе получено съобщение от Патентното ведомство с приложено постановление, в което прокурор Тодор Тодоров разпорежда председателят на институцията да заличи търговската марка „Телеграф“, която е регистрирана през 1999 г. Основанието било, че марката „Телеграф“ /на български/ противоречала на закона, защото можела да заблуди потребителите в България с английския вестник The Telegraph.  Преди месец главният редактор на „Телеграф“ Васил Захариев сезира органите на МВР за фалшив сайт с наименование www.telegraf.bg, в който се публикуват статии на български език, нямащи нищо общо с редакционната политика на вестника. Адресът на уебсайта се различава от този на вестника единството по буквата f вместо ph. Именно заради това е поискано извършването на проверка. След безпрецедентното постановление на прокурор Тодоров последва протестно писмо от главния редактор на „Телеграф“, в което той изрази възмущението си от недопустимия опит за натиск върху свободата на словото. На 10 юни т.г. бе проведена среща с главния прокурор Сотир Цацаров, на която присъстваха главните редактори на изданията на „Телеграф медиа“, както и зам.-главният прокурор Иван Гешев, говорителят на главния прокурор и ръководител на отдел „Специализиран“ към ВКП Румяна Арнаудова, градският прокурор на София Емилия Русинова и районният прокурор на София Радослав Димов. На срещата от страна на „Телеграф медиа“ бяха изразени възмущения от фрапиращото с абсурдността си постановление и опасения, че казусът представлява опасен прецедент. Той може да доведе до нарушаване на конституционно установената защита на свободата на словото и интересите на гражданското общество. Градският прокурор на София Емилия Русинова съобщи, че до СГП е изпратена жалба от Патентното ведомство, в която е подчертано, че няма как да изпълни постановлението на прокурора, тъй като то не отговаря на законовите изисквания.  „Телеграф медиа“ изпрати и протестно писмо до Инспектората на Висшия съдебен съвет с настояване за проверка на действията на прокурор Тодор Тодоров и дали те отговарят на Закона за съдебната власт, на конституцията и дали в случая не става въпрос за превишаване на служебните правомощия на държавния обвинител. Резултатите от проверката ще бъдат съобщени, когато тя приключи.  На 8 юни т.г. вестник „Телеграф“ излезе с бяла първа страница в знак на протест срещу посегателството срещу свободата на словото. „Телеграф медиа“ счита, че подобно посегателство е недопустимо в демократично и законово установеното ни общество.", "date": "2019.06.17", "title": "Прокуратурата отмени скандалното решение за заличаването на „Телеграф“"}
{"url": "https://www.monitor.bg:443/bg/a/view/kmetyt-na-kostenec-obeshtal-podkup-na-obshtinski-syvetnik-168139", "text": "Кметът на община Костенец Радостин Радев, заедно със собственик и управител на търговското дружество, бяха задържани за срок до 24 часа по досъдебно производство на Специализираната прокуратура, образувано в началото на юни тази година. Това съобщиха от пресцентъра на от Специализираната прокуратура. Повод за разследването е сигнал на съветник от Общинския съвет в Костенец. В качеството си на длъжностно лице кметът му обещал дар – парична сума, за да гласува по определен начин на сесия на Общинския съвет. Действията по разследването на Специализираната прокуратура, осъществявани със съдействието на КПКОНПИ и СДВР, продължават както в град Костенец, така в София и селища в област Стара Загора.", "date": "2019.06.17", "title": "Кметът на Костенец обещал подкуп на общински съветник "}
{"url": "https://www.monitor.bg:443/bg/a/view/stavri-kalinov-izdirva-kradec-chrez-fejsbuk-168147", "text": "Именитият скулптор Ставри Калинов за пореден път стана жертва на кражба и вандализъм. В профила си във Фейсбук той показа видеозапис от посегателството, при което мъж в разцвета на силите си с измамно интелигентен вид, останал сам в галерията му, отчупва фрагмент от негова метална пластика и го прибира в джоба си. Малко по-късно си тръгва необезпокояван с плячката. „Виждате как този човек краде моята скулптура!!! Моля, ако някой го познае ми дайте информация“, апелира с главни букви художникът. „Монитор“ потърси Ставри Калинов за повече информация, точно в момента, в който той бе в полицията, за да подаде жалба по случая. Лаконично обясни, че от разследването по Интернет все още няма никакъв резултат. Престъплението е извършено в четвъртък – 13 юни, малко след 13 часа. Според автора на произведението откраднатата метална част е на стойност няколко хиляди лева. Калинов не за първи път става жертва на кражба. През февруари тази година от ателието му в кв. „Кремиковци“ в София бяха задигнати статуетки, метални заготовки и машини за хиляди левове. Бандитите влезли в помещението през малък прозорец. Тогава творецът изплака пред медиите: „Бяха много, стотици статуетки. Телевизора са откраднали, печки и какво ли не. Картините не са ги откраднали, защото с тях ще ги хванат, но метала го топят. Това е творческа, занаятчийска работа – да се отлее, да се шлайфа, да се полира, да се патинира... Всичко, което съм изкарал, съм вложил в занаята си, на семейството ми почти нищо не съм дал\". Художникът обясни, че отговорност в такива случаи трябва да се търси не само от физическите извършители, а и от онези, които изкупуват от тях метали под формата на очевидно крадени произведения на изкуството.", "date": "2019.06.17", "title": "Ставри Калинов издирва крадец чрез Фейсбук"}
{"url": "https://www.monitor.bg:443/bg/a/view/agencijata-po-zaetostta-otchete-rekordno-niska-bezrabotica-168144", "text": "През май регистрираната безработица достигна най-ниското си равнище от създаването на Агенцията по заетостта през 1990 г. Отчетената стойност от 5,3 процента бележи свиване на месечна и на годишна база съответно с 0,3 и 0,8 процентни пункта, съобщиха от пресцентъра на агенцията. В края на май регистрираните безработни в бюрата по труда са 175 399, като снижението спрямо април е с 9027 души. Спрямо май 2018 г. те са с 25 059 по-малко. Новорегистрираните безработни през месеца са 18 897, като от тях 1464 са били неактивни, т.е. не са били нито заети, нито учащи, и не са търсили работа. От началото на годината служителите от бюрата по труда са активирали 6843 души чрез организиране на информационни събития, срещи със завършващите образование в кариерните центрове, както и чрез работата на младежки, ромски, трудови медиатори и др. Дейността на бюрата по труда продължава да обхваща все повече заети, учащи и пенсионери, сред които работодателите също разчитат да намерят своите кадри. Нови 608 души от тези групи са регистрирани през месеца като търсещи работа, се посочва в съобщението.  Безработните, постъпили на работа през май, са 20 533, като 93.4 на сто от тях са устроени в реалната икономика. Други 459 от групата на пенсионерите, учащите и заетите също са намерили своето ново работно място. В резултат на изпълнението на активните мерки за насърчаване на заетостта сред безработните от рисковите групи на пазара на труда, на субсидирани работни места през месеца са устроени 1362 души: 413 - по програми и мерки за обучение и заетост, и 949 - по схеми на ОП \"Развитие на човешките ресурси\". През май в различни форми на обучения за възрастни (обучения за ключови компетентности и професионална квалификация), финансирани както от държавния бюджет, така и от Европейския социален фонд, са обхванати общо нови 2405 безработни. Завършили обучения през месеца са общо 3311 безработни. Заявените работни места на първичния пазар на труда през май са 18 542, като 85 на сто от тях са в частния сектор. Най-голям дял свободни работни места са заявени в преработващата промишленост (27.6 на сто), хотелиерството и ресторантьорството (19.2 на сто), търговията, ремонта на автомобили и мотоциклети (14.9 на сто), административните и спомагателните дейности (7.4 на сто), строителството (5.5 на сто), селското, горското и рибното стопанство (4.4 на сто) и други. Най-търсените групи професии и този месец са: заети в сферата на персоналните услуги (бармани, сервитьори, готвачи, камериери и др.); работници в добивната и преработващата промишленост, строителството и транспорта; продавачи; оператори на стационарни машини и съоръжения; работници в селското, горското и рибното стопанство; квалифицирани работници по производството на храни, облекло, дървени изделия; работници по събиране на отпадъци; монтажници; металурзи, машиностроители и сродни на тях, и занаятчии; персонал, осигуряващ защита и сигурност, и др., се посочва в съобщението.", "date": "2019.06.17", "title": "Агенцията по заетостта отчете рекордно ниска безработица"}
{"url": "https://www.monitor.bg:443/bg/a/view/bashta-i-sin-na-syd-za-ubijstvoto-na-biznesmen-ot-sofija-168137", "text": "Бащата и синът Севдалин и Марин Боюклиеви ще застанат на подсъдимата скамейка до броени дни, където ще отговарят за умишленото убийство на 47-годишния софийски бизнесмен Венцислав Младенов. Според прокуратурата смъртта е настъпила по особено мъчителен начин за убития и деянието е било извършено с особена жестокост. По делото е установено, че двамата обвиняеми и пострадалият стопанисвали общ недовършен търговски обект – магазин и ресторант в село Нареченски бани. Младенов инвестирал немалко пари в крайпътната кръчма, но имал съмнения, че съдружниците му са присвоили сумата. Заради това на 15 март 2018 г. той поставил камера за видеонаблюдение в ресторанта.  На 21 март 2018 г. тримата се срещнали в търговския обект, защото при направена ревизия Венцислав открил липси. След като си поискал парите, бащата и синът извършили собствена проверка и установили по –малки липси. Така 48-годишният Севдалин стигнал до кавга с бизнесмена, прераснала в побой. В мелето се намесил и синът Марин. Най-напред обвиняемите започнали да нанасят побой на Венцислав Младенов с юмруци и ритници, като се стремели да го изведат от частта, предназначена за магазин, за да не могат случайни минувачи да станат свидетели на скандала. Те го избутали в недовършената част на помещението –бъдещ ресторант, където с подръчни средства греда, крак от гардероб и тъпата част на брадва продължили да го бият. След като установили, че е починал, двамата увили трупа в завеса, поставили върху нея найлонов чувал и го завързали с алпийско въже. След това напъхали тялото в пластмасов кош, който натоварили в лек автомобил и изхвърлили в дълбок вир, на около 4 км след Нареченски бани. След като не се прибрал няколко дни и не отговарял на телефонните повиквания, близките на пострадалия подали сигнал  в полицията и той бил обявен за общонационално издирване. При проведено издирване от близките на пострадалия, била взета видеокамерата, която междувременно обвиняемите свалили от помещението. Тъй като те мислели, че камерата е бутафорна и не предполагали, че същата извършва запис, не я изхвърлили, както направили с останалите вещи, по които имало следи от престъплението. При преглед на видеозаписа от близките, в присъствието на полицейски служители, били видени последните мигове от живота на пострадалия, след възникване на побоя, който двамата обвиняеми започнали да му нанасят. На 27 март 2018 г. при направен оглед на мястото над Нареченски бани, на стар път и под мост, във вир – дълбок около 2 метра, било открито и извадено тялото на убития. Според съдебномедицинската експертиза причината за смъртта. е в резултат на нанесени три удара с тъпата част на брадва, довели до тежка черепно-мозъчна травма, блокираща жизнените функции на пострадалия и аспирация на кръв в белите дробове, довела до асфиксия, което дава основание да се приеме, че смъртта е настъпила по особено мъчителен за него начин. Самият механизъм на причинените телесни увреждания – множество удари по цялото тяло, глава и крайници на пострадалия, сочат на извода, че убийството е извършено с особена жестокост. Бащата и синът са в ареста до насрочването на дата от съда за предстоящото дело.", "date": "2019.06.17", "title": "Баща и син на съд за убийството на бизнесмен от София"}
{"url": "https://www.monitor.bg:443/bg/a/view/systezanie-s-vjatyra-pod-otkrito-nebe-168113", "text": "Двуместните спортни кабриолети присъстват в гамата на BMW още от създаването на автомобилното подразделение на марката. Модели като BMW 328, 507 и Z8 отдавна станаха култови и колекционерски. От 2002 г. марката възроди роудстъра в гамата си с първото BMW Z4, а сега дойде време за третото поколение на модела. Любимият на мнозина спортен двуместен открит модел се връща към корените си, като същевременно не пропуска да подчертае натрупания през годините опит. Ако обичате да шофирате бързо и от време на време се състезавате с мотоциклетисти на светофара, то най-подходящият автомобил за вас е BMW Z4. Ценителите могат дълго да спорят кой от легендарните роудстъри Z1, Z3 и Z8 е най-добрия модел, но повечето са съгласни, че последното Z4 е станал по-мек и по-удобен за ежедневието, докато старите Z-модели на BMW бяха автомобили предимно за екстремен дрифт. Сгъваемият твърд покрив с електрическо задвижване е свалил центъра на тежестта, което е повлияло на поведението на колата. Новото Z4 е станало по-широко, по-дълго и изглежда е насочено към възвръщане на статута на спортна кола за водача. Новото Z4 е направено в най-добрите традиции на Z-моделите. Роудстърът има идеално разпределение на теглото между осите 50:50, междуосието е скъсено с почти 3 см, а следата е увеличена с приблизително 10 см отпред и с 6 см отзад. Новото BMW Z4 остава вярно на класическите пропорции на спортните модели. Великолепният роудстър се характеризира с дълъг преден капак и колкото се може повече изтеглен назад салон. На дизайн колата е почти същата като концептуалния прототип. Във външния вид има повече отличителни черти. Широката разделена на две решетка е комбинирана с големите фарове с форма на бадеми. Оптиката вече е напълно LED и в основната версия, а срещу доплащане може да бъде и с адаптивна матрица. Стените са релефни, а в предните калници са интегрирани широки „хриле”. В капака на багажника е вграден спойлер, а извитите задни светлини подчертават широчината на задната част. Най-мощната версия на M40i се отличава със своя аеродинамичен пакет за каросерията и 19-инчовите алуминиеви джанти. Една от най-важните разлики с предшественика му е връщането на мекия текстилен покрив. Той се предлага срещу доплащане със сребристо покритие, което е по-малко изложено на топлината от слънцето. Покривът се сгъва автоматично за 10 секунди при скорост до 50 км/ч. Баварските инженери се отказаха от монтирането на твърдия сгъваем покрив, за да се редуцира теглото с 50 кг до едва 1535 кг. В оформлението на интериора на новото BMW Z4 е подчертан спортният дух на модела. Ориентираният към водача кокпит се характеризира с динамичните линии. Всички уреди за управление са ясно подредени и подпомагат концентрацията върху шофирането. Седалките са с електрическо регулиране и функция памет, има опция за вътрешно осветление и озвучителна система Harman Kardon. Пред погледа на водача се показват данните от проекционния дисплей, монтиран за първи път в роудстър. Виртуалният кокпит с 12,3-инчов дисплей разполага с най-актуалните технологии за свързаност. В средата на централната конзола е поставен 10,25-инчовият екран на мултимедийната система iDrive с разнообразни функции, навигация и интернет, която се управлява приятно и в движение чрез бутоните и познатата шайба. Воланът се настройва по височината и в дълбочината, а предните седалки са с разширен обхват на регулиране. Спортните седалки със странични опори и интегрирани подглавници са удобни и поддържат добре тялото на водача. Стандартно седалките са с отопление, а зад гърба има малко отделение за багаж. Позицията на седене е ниска, а шофьорът и пътникът са разделени от високия трансмисионен тунел. Капацитетът на багажника е 281 литра, независимо от положението на покрива. Под предния капак на BMW Z4 M40i xDrive е скрит 3,0-литровият 6-цилиндров бензинов двигател с мощност 340 конски сили, който произвежда максимален въртящ момент от 500 Нм в диапазона от 1600 до 4500 об/мин. Двойната турбина осигурява плътно увеличение на оборотите на двигателя и дава мощност, която нараства лавинообразно. Новото Z4 се изстрелва от място до 100 км/ч само за 4,5 секунди. В същото време 8-степенната автоматична скоростна кутия бързо се справя с въртящия момент, предаван през нея. Може би най-изненадващото в поведението на роудстъра на пътя беше колко упорито се държаха на асфалта всичките четири колела, когато колата вземаше агресивно завоите. Докато леките роудстъри, като Mazda MX-5 например, могат да изпуснат траекторията си при подобни условия, новото BMW Z4 с 19-инчови нископрофилни гуми демонстрира невероятна стабилност и сцепление. Подобреното шаси със спортно окачване с електронно управлявани амортисьори, новата спирачна система и задният диференциал с електронно управление, позволяват на роудстъра да се проявява като сериозен спортен автомобил, който обича динамичното шофиране. Когато се движите в градския трафик, BMW Z4 изглежда спокоен и уравновесен автомобил. Той е приятен, послушен и много комфортен в нормален режим на движение с открит покрив. Но е много трудно да го управлявате и да не се изкушите да натиснете рязко газта. Тогава в роудстъра моментално се събужда спортната кола. Звукът на двигателя се чува добре при всички режими на движение, с изключение на най-пестеливия Eco Pro. Шофирането по планински път се превръща във вълнуващо състезание с вятъра, той като BMW Z4 се управлява невероятно лесно не само благодарение на новото перфектно настроено шаси, но и заради ефективната работа на задния диференциал. Натискането на педала на газта е истинско удоволствие. Роудстърът буквално се изстрелва от място и ви отвежда далече напред, описвайки всеки завой на пътя със завидна точност и с по-висока от обичайната скорост. Според предпочитанията на водача, BMW Z4 M40i xDrive може да бъде настроено за условия с различна сложност, с няколко предварително зададени режима на движение, включително различни настройки за окачването, задният диференциал и реакцията на двигателя. В най-агресивния режим Sport+ звукът на двигателя е по-изразен, защото допълнителното ръмжене на мотора навлиза в салона чрез високоговорителите на аудиосистемата. За разлика от изкуствено генерираното, макар и много убедително звучене, високоговорителят на Z4 е абсолютно честен. Шасито на роудстъра е по-твърдо и по-спортно, което ви позволява да режете ъглите и да описвате завоите с по-високи скорости със завидна стабилност и без да губите контрол над автомобила. Новото BMW Z4 е постигнало балансираните способности и пътното поведение на едно високо ниво, с което никой от предшествениците му не би могъл да се похвали. Докато мощността и по-съвършеното шаси на роудстъра играят ключова роля в това представяне, също толкова важни са и компоненти като обратната връзка на волана, кинематиката и вибрациите, които са неразделна част от шофирането. С разширените си възможности, новото BMW Z4 не само дава чисти усещания при шофиране, но представлява огромен скок в сравнение с предишното поколение на модела. В новия баварски роудстър до известна степен има известна изтънченост, която може да не харесва на феновете на такива коли, но въпреки това новото Z4 прави връзка с миналото на BMW, облечено в съвременно оборудване и готово за бъдещето.", "date": "2019.06.17", "title": "Състезание с вятъра под открито небе"}
{"url": "https://www.monitor.bg:443/bg/a/view/prokuraturata-protestira-3-godishna-prisyda-za-ubijstvo-168130", "text": "Апелативната прокуратура във Велико Търново протестира произнесената тригодишна присъда от апелативния съд за убийство. Престъплението е извършено на 8 юли 2017 г. в град Бяла, Русенско. Жертвата Александър и негови приятели се връщали през нощта от дискотека, когато били пресрещнати от група цигани. Двете групи се сбили. В мелето един от циганите, Валентин Маринов, ударил 18-годишния Алекс в областта на главата. Седмица по-късно младежът починал в болницата С присъда на окръжен съд – Русе на подсъдимия е наложено наказание от 20 години лишаване от свобода при първоначален строг режим на изтърпяване и 200 хил. лв. неимуществени вреди на роднините на жертвата. След обжалването на присъдата апелативният съд във Велико Търново преквалифицира престъплението в причинена смърт по непредпазливост вследствие на умишлено причинена лека телесна повреда, и намали присъдата на 3 години лишаване от свобода. Според съдебно-медицинската експертиза причина за смъртта е тежка черепно-мозъчна травма в тилната част на главата. В същото време обаче на жертвата е бил нанесен удар в лицевата част, а травмата в тила е причинена от падането на земята, а не от пряк удар. „Отсъствието на трайни травматични увреждания в лицевата част, т.е. такива, които да са пряко следствие от нанесения удар, съдебният състав намира, че умишленото нанесена телесна повдера следва да се квалифицира като лека. Т.е. причинени са болки и страдания без да е настъпило разстройство на здравето. Въззивният съд не споделя изводите на окръжен съд – Русе за наличието на евентуален умисъл на подсъдимия по отношение на настъпилата смърт на пострадалия. Не може да се приеме, че като е нанесъл удар с юмрук в лицето на пострадалия, при това с не много голяма сила, той е обективирал умисъл за причиняване на черепно-мозъчна травма в тилната област на главата, получена при падането на земята. Не са налице никакви доказателства по делото подсъдимият да е желал или допускал настъпването на по-тежката телесна повреда, а още по-малко смъртта на пострадалия. Съгласно трайната установена съдебна практика, ако обективно е причинена по-лека по степен телесна повреда, от която настъпват по- тежки усложнения или смърт, деецът следва да носи отговорност за причиняване на непредпазлива смърт във връзка с по- леката телесна повреда, защото само тя е причинена умишлено”, се казва в мотивите към решението на Апелативен съд – Велико Търново.      ", "date": "2019.06.17", "title": "Прокуратурата протестира 3-годишна присъда за убийството на Алекс от Бяла "}
{"url": "https://www.monitor.bg:443/bg/a/view/imperator-filip-arab-moje-da-leji-v-mogilata-maltepe-168129", "text": "Все още археолозите не са убедени кой е видният големец, погребан с почести в могилата „Малтепе” до пловдивското село Маноле. Със сигурност обаче гробницата е на много виден управник, който е бил император. Една от версиите е, че това е римският император Филип Араб, който с брат си и свой наместник Приск, са управлявали през 3 век след Христа Филипопол. Именно това е датировката на „Малтепе”, направена от екипа археолози под ръководството на директора на Археологическия музей в Пловдив доц. Костадин Кисьов. Това стана ясно по време на посещението на археологическия обект на кметовете на общините Пловдив и „Марица” Иван Тотев и Димитър Иванов. Така бе даден символичният старт на археологическото лято тази година, а за разкопките на могилата от община Пловдив има отпуснати 300 000 лева. Община „Марица” пък осигурява цялостната охрана на обекта. Поради това доц. Кисьов благодари специално на двамата градоначалници, тъй като без общинската помощ разкопките нямаше да бъдат възможни. „Гарантирам ви, че това ще е обект от световно значение. Това, което се открива, засега поне няма аналог в бившата Римска империя. В края на юли и началото на август се надявам да стигнем до основата в южната част и тогава ще разберете за каква монументална сграда става въпрос и да видим дали там е входът”, каза доц. Костадин Кисьов. След което допълни, че ако трябва разкопките ще продължат и до Нова година, ако времето позволява, за да се достигне до вътрешността на могилата. Кметът Тотев пък отбеляза не на шега, че когато бъде разкрит входът, видният археолог доц. Кисьов като един Индиана Джоунс, ще сложи шапката и ще влезе вътре, за да установи кой е погребаният в могилата император. Към средата на юни в обекта са открити около 50 монети, от които най-ранната е на император Луций Септимий Север, а най-късната е на император Флавий Юлий Констанций Втори от трети и началото на четвърти век. Повечето монети били с лика на император Аврелиан, който управлява около 270- та година след Христа. Имало открити и две келтски имитации, които са по-ранни, но те може да са попаднали, като са взимали пръстта от друго място за натрупването на могилата, предположи Кисьов. Намерени са и керамични съдове. На база тези находки е извършена датировката на могилата – че е от 3 век след Христа. „Това обаче не означава, че самата постройка не е строена по-рано. Тоест, датировката и на кого принадлежи тази гробница, ще ги разберем чак, когато влезем в нея. Засега само знаем, че отдолу има една огромна сграда, която е 15 на 10 метра и е под земята. Тепърва ще я проучваме”, уточни Кисьов. До момента е разкрита по-голямата част от 20-метрова кула, която в началото на разкопките археолозите мислели, че е гробна. Вече са установили, че се състои от 4 секции, плътно изградени от ломени камъни и споявани с хоросан и цимент. Работата на тази кула е била да носи мраморен постамент отгоре, върху който имало голяма статуя, вероятно на погребания в могилата големец. Не е ясно точно каква е била статуята, защото нищо от нея не е запазено до наши дни. В периферията на могилата пък са намерени квадри – огромните камъни, от които е била изградена кулата. „Тази кула е била построена единствено да носи този постамент, който е бил 15 тона тежък плюс статуята, която не знаем колко е била тежка. А самата кула, ако изчислим по обема на конусите и кубовете, чиято средна тежест е около 200 килограма, излиза, че тежи около 250 тона. Тоест, най-вероятно долу ще намерим огромни основи за тази кула”, обясни пред кметовете доц. Костадин Кисьов. Самата гробница пък, която може да бъде свързана с някой от императорите от римско време, се намира на север от кулата. „Този, който е погребан тук, при всички случаи е управлявал Филипопол. Няма кой друг да е. И сигурно тук наоколо е имал вила, каквато е била практиката. , а и реката е съвсем близко. Тук минава и трасето на римският път, който е отивал към Филипопол”, разказа още доц. Кисьов. По думите му първата римска станция по древния път се намира в наши дни там, където е ж.п. гарата на село Маноле. Колебанията на археолозите са дали да разкрият цялата кула, или да оставят част от нея в могилния насип. Но ако установят, че основите на 20-метровата кула са стабилни, много по-атрактивно за бъдещите туристи щяло да бъде да е разкрита изцяло. На този етап обаче археолозите тръпнат да разберат дали иманярите са успели да достигнат до вътрешността на могилата. Това щяло да се разбере, когато слязат още 4 метра надолу и достигнат до иманярския изкоп, за да се установи какви са пораженията и има ли такива. Друга интересна находка на археолозите са разкритите до момента 12 култови ями в периферията на могилата. Установили са, че те са правени по-късно от строежа на „Малтепе”. В тях древните са оставяли възпоменателни дарове и са хвърляли монети в почит на погребания големец. „Той е бил погребан в началото на 3-и век, а почитането му е траяло близо 100-150 години след това. Тоест, става въпрос за почитане на личност, която е стояла много високо в йерархията”, обясни доц. Кисьов. Когато приключат разкопките, с помощта на община „Марица”, на могилата ще има експозиция с откритите находки, видео и фото албуми за цялото проучване на „Малтепе”. „Надявам се след няколко години това да стане световна атракция”, заключи шефът на археолозите в Пловдив.", "date": "2019.06.17", "title": "Император Филип Араб може да лежи в могилата „Малтепе”"}
{"url": "https://www.monitor.bg:443/bg/a/view/v-stara-zagora-pravjat-nov-priut-za-200-kucheta-168134", "text": "Нов приют за безстопанствени кучета с капацитет за до 200 животни ще бъде изграден в околностите на Стара Загора, като за целта общината предвижда да инвестира 66 000 лв. Вече е избран теренът – в землището на близкото село Могила, където преди години е бил създаден пазар за животни, който от много време не  функционира. Идеята е там да се прехвърли досегашната дейност на приюта, който е в околностите на квартал „Зора“ и теренът му е в непосредствена близост до новата индустриална зона „Загоре“. Вече е обявена обществена поръчка за проектиране и изграждане на базата, а срокът за въвеждането й в експлоатация е 170 дни. Първият приют е създаден през 2004 година с капацитет от 50 животни, който е крайно недостатъчен, споделя кметът на Стара Загора Живко Тодоров пред общинските съветници, които в края на месеца ще трябва да вземат решение за вътрешно бюджетните промени. Съгласно Програмата за овладяване на популацията и разпоредбите на Закона за защита на животните, безстопанствените кучета се залавят от екипа на приюта, обезпаразитяват се, ваксинират се срещу бяс, кастрират се, маркират се и след необходимия възстановителен период се връщат по местата, на които са заловени. Избраният терен за новия приют за кучета е върху площ от 13,6 дка. Там има съществува няколко едноетажни сгради с обща застроена площ от близо 1 100 кв м, осигурено е водоподаване и електричество, има и удобен път. Новият приют ще се изгражда на два етапа: първоначално за 50, а в последствие за още до 150 животни. Годишно община Стара Загора планира около 100 000 лв за дейността на приюта. 521 кучета, основно кутрета са били осиновени през 2017 и 2018 година а 353 са подложени на кастрация преди да бъдат върнати обратно в близост на местата, където са хванати. Минимален е броят на расовите екземпляри, които стигат до приюта, , най-често там се карат болни, налазени от кърлежи и други паразити, които са били забелязани в близост до учебни заведение . Седмично на горещия телефон се получават между 10 и 20 сигнала за безпризорно скитащи кучета по улиците на града и околните села. Единични са случаите на нападнати и ухапани жители, като в повечето нападението е от страна на домашни любимци, пуснати без повод от стопаните си. Последният сигнал е от неделя, когато 50-годишен обитател на апартамент в квартал „Зора“ е бил задържан след сигнал от съседи за стрелба от терасата срещу бездомно куче на улицата.", "date": "2019.06.17", "title": "В Стара Загора правят нов приют за 200 кучета"}
{"url": "https://www.monitor.bg:443/bg/a/view/telefonen-izmamnik-umrja-predi-da-go-osydjat-168135", "text": "Телефонен измамник почина преди да получи осъдителна присъда за извършеното от него престъпление. В.П. бе привлечен като подсъдим със съучастниците си В.А. и О.Б. за извършване на телефонни измами в Габрово. Тримата успели да заблудят две жени и да задигнат от тях общо над 27 320 лз. Схемата, по която действали измамниците била превърналата се в класичека, оказване съдействие за залавяне на ало измамници. Починалият В.П. бил шофьор и посредник между двамата основни измамници и ги карал с колата си до местата, откъдето трявалода приберат паричните суми. Докато чакал да бъде осъден обаче, мъжът внезапно починал и наказателното преследване срещу него било прекратено. Двамата му съучастници обаче, получили осъдителни присъди: В.А. – 5 години и 4 месеца, а О.Б. – 3 години и 4 месеца. Присъдите им са със строг режим на изтърпяване.", "date": "2019.06.17", "title": "Телефонен измамник умря преди да го осъдят"}
{"url": "https://www.monitor.bg:443/bg/a/view/ankara-gnevna-na-parij-zaradi-kipyr-168133", "text": "В гневен тон отговори турският президент Реджеп Тайип Ердоган на френския си колега Еманюел Макрон заради подкрепата, която последният изрази към Република Кипър във връзка с турските сондажи за природен газ край острова на скорошната среща на южноевропейските страни в Малта, съобщи гръцката телевизия Скай. Пред журналисти по време на завръщането си от Таджикистан турският президент каза: \"Господин Макрон е аджамия. Не е свикнал със задълженията си и вероятно ще мине време, докато свикне. В Източното Средиземноморие имат право да говорят тези, които имат право да говорят. Откъде се появи правото на Франция да говори за Източното Средиземноморие? Брегове ли има там? Ако говореше Гърция или Англия като сили-гарантки (в Кипър), щях да разбера. И ние сме сила-гарант. Франция обаче там ли е?\" Ердоган повтори позицията на Анкара, че природните богатства край Кипър принадлежат на всички, които живеят на острова, включително на кипърските турци. Междувременно гръцкият премиер Алексис Ципрас предупреди Турция, че я очакват последствия, които могат да стигнат и до санкции от Европейския съюз, ако се потвърди, че тя е започнала сондажи за газ в изключителната морска икономическа зона на Република Кипър.  Премиерът каза това пред журналисти на входа в своята резиденция в центъра на Атина, след телефонен разговор с президента на Кипър Никос Анастасиадис и последвалото извънредно заседание на правителствения съвет по външни работи и отбрана на Гърция. Изявлението на премиера бе предавано по гръцката телевизия ЕРТ.", "date": "2019.06.17", "title": " Анкара гневна на Париж  заради Кипър"}
{"url": "https://www.monitor.bg:443/bg/a/view/sa-sht-s-oficialna-oferta-kym-bylgarija-za-f-16-168128", "text": "САЩ отправиха официалната оферта към страната ни за продажбата на осем изтребителя F-16 за родните ВВС, като това е една от последните фази от преговорите между двете страни преди сключването на евентуалната сделка. За стъпката съобщиха от американското посолство у нас. От там уточниха, че Отделът за военно сътрудничество към мисията официално е представил в понеделник на българското Министерство на отбраната въпросното предложениe за сключване на договор. То съдържало евентуално споразумение за придобиването от страна на България на осем машини F-16 от последното поколение Block 70, въоръжение и свързаните с него системи за дългосрочна експлоатация и поддръжка, както и цялостна подготовка на пилоти и помощен персонал. „Посолството на САЩ използва възможността да изрази задоволството си от работата на българската делегация от военни и финансови експерти, които гарантираха, че предложението за сключване на договор е съобразено в най-голяма степен с изискванията на Българските военновъздушни сили. Съединените щати очакват финализирането на този договор с правителството на България в съответствие с българските процедурни изисквания“, обявиха от американското представителство в София. Както писа „Монитор“ преди две седмици Конгресът одобри продажбата на самолетите на България, като по традиция в решението му залегна и оптимална цена от 1,6 млрд. долара. Впоследствие както посланикът на САЩ у нас Ерик Рубин, така и компанията производител на най-масовия изтребител в Света „Lockheed Martin” увериха, че тази цена е таван и няма да е окончателна. В същото време премиерът Бойко Борисов увери, че страната ни преговаря за възможно най-ниска сума, срещу която да се сдобие с новите машини за военната ни авиация.", "date": "2019.06.17", "title": "САЩ с официална оферта към България за F-16"}
{"url": "https://www.monitor.bg:443/bg/a/view/cska-svali-rjazko-cenata-na-abonamentnite-karti-168131", "text": "ЦСКА пусна в продажба абонаментните карти за домакинските си мачове през сезон 2019/20. Прави впечатление, че цените са доста занижени в сравнение с миналата кампания. Желанието на шефовете е да увеличат подкрепата към тима, а освен това в пакетите се предлагат и множество отстъпки и бонуси. Сезонният пропуск, който включва всички мачове от Първа лига и Купата на България, може да бъде закупен всеки ден от стадион „Българска армия“, а пластиките се издават на момента. Цената за Сектор „Г“ е 85 лева, за „В“ е 115 лева, а за „А“ - 175 лева. Паркомясто на „Армията“ струва 400 лева за цялата кампания, а най-скъп е пакетът за ВИП-ложата – 2000 лева. Всички картодържатели пък ще имат запазено място и 10% отстъпка от билетите на домакинските мачове в Лига Европа. Феновете, които ще си закупят абонаментна карта за четвърти пореден сезон, ще получат и 10% отстъпка от цената. За да се възползват от нея, те трябва да предоставят картите от последните три сезона в администрацията. Всеки месец картодържателите пък ще участват и в специални томболи с големи награди от спонсора на ЦСКА А1.", "date": "2019.06.17", "title": "ЦСКА свали рязко цената на абонаментните карти"}
{"url": "https://www.monitor.bg:443/bg/a/view/si-otiva-pri-kim-168132", "text": "Президентът на Китай Си Цзинпин ще бъде на държавно посещение в Северна Корея в четвъртък и петък, предадоха световните агенции, като се позоваха на китайски държавни медии. Това ще е първата по рода си визита от 14 години. Си е бил поканен от севернокорейския лидер Ким Чен Ун. Визитата ще бъде направена една седмица преди срещата на върха на Г-20 в Япония, в която китайският президент ще участва наред с американския си колега Доналд Тръмп. Северна Корея е обект на международни санкции заради ядрената и балистичната си програма. През юни миналата година севернокорейският лидер проведе историческа, първа по рода си среща с президента на САЩ, но ядреният въпрос на Корейския полуостров все още не е решен. Китай, който е основен съюзник на Северна Корея, се присъедини към международните санкции срещу затворената страна. Отношенията между Пекин и Пхенян се обтегнаха на фона на севернокорейските ядрени опити и Ким и Си, дошли на власт съответно през 2011 и 2012 г., се срещнаха за първи път едва миналата година. Севернокорейският лидер обаче посети Китай цели четири пъти през 2018 г. за срещи с неговия президент. Си Цзинпин на свой ред обеща да направи визита в Северна Корея, но досега не бе посочена точна дата. Междувременно стана ясно, че Китай няма да позволи ръководителката на специалния административен район Хонконг Кари Лам да се оттегли, дори тя да поиска това, заяви близък до нея висш служител, цитиран от Ройтерс. Източникът каза, че предизвикалият протести закон за екстрадицията на практика е оттеглен. В събота Лам отложи законодателството за неопределено време. Но този неин ход не можа да успокои недоволството срещу закона в Хонконг, където над два милиона души - по оценки на организаторите - протестираха с искане за оставката й. Цитираният служител обаче заяви, че Лам едва ли ще напусне. По думите му \"тя е назначена от централното правителство, следователно за да се оттегли, е необходимо много високо равнище на обмислено обсъждане и разискване на централно ниво\". Според него евентуалното й напускане сега само би влошило кризата за Пекин.", "date": "2019.06.17", "title": "Си отива при Ким"}
{"url": "https://www.monitor.bg:443/bg/a/view/mlad-myj-pochina-v-linejka-168119", "text": "Млад мъж от врачанския квартал „Кулата“ почина на път за болницата. Опечалените близки на 28-годишния Веселин Георгиев подозират, че му е оказана неадекватна помощ и са сезирали прокуратурата, която вече е започнала разследване на трагичния случай. Младият мъж, който е работил като багерист в местна фирма, е издъхнал в събота. В предишните дни обаче чувствал болки в гърлото и гърдите, но не отишъл на лекар, а извикал майка си, която работи в столицата. \"Предположи, че е изстинал, болеше го гърлото. Казваше, че е жаден и дишаше тежко\", споделя майката на починалия пред БТВ. \"Сутринта му беше трудно да стане. Краката му бяха оттекли и се обадих в Бърза помощ. Линейката дойде за 10 минути. Веселин седеше в леглото и дишаше тежко. Той е доста пълен и се наложи да извикат пожарникари, за да помогнат да се качи в линейката. След като го натовариха, линейката отказа да запали и пожарникарите я избутаха. При тръгването Веселин падна по очи в линейката, при което трудно си поемаше въздух. Помолих да спрат и да го обърнат, след което ме изхвърлиха от линейката. Пътувахме с кола след тях. Когато пристигнахме до болницата ме попитаха дали съм му взела личната карта, защото е починал. Аз линейка ли повиках или катафалка?“, пита се майката. \"На мен ми казаха, че е починал в линейката. В смъртния акт обаче няма нито ден, нито час на смъртта“, споделя жената. По думите на майката, лекарите са оказали неадекватна първа помощ на сина й. Вместо да му поставят урбазон, за да облекчат дишането му, са му поставили морфин. В заключението на лекарите е посочено, че мъжът е починал от белодробна недостатъчност. Майката каза още, че Веселин е бил оставен да чака в тоалетната на болницата. Веднага е уведомена прокуратурата. Започнало е досъдебно производство по случая. Екипът на спешната помощ е дал сведения за станалото, според които не им е било по силите да обърнат толкова тежък мъж, а само са извъртели главата му, за да може да диша.  Междувременно, Изпълнителната агенция „Медицински надзор“, която от 1 април пое функциите на закритата „Медицински одит“, се е самосезира по случая, съобщиха от там. Инспекторите започват проверки в Центъра за спешна медицинска помощ във Враца и Многопрофилната болница в града „Христо Ботев“. Министърът на здравеопазването Кирил Ананиев е информиран за образуваната проверка и резултатите от нея ще му бъдат докладвани, когато тя приключи.", "date": "2019.06.17", "title": "Млад мъж почина в линейка, „Медицински надзор“ прави проверка (ОБНОВЕНА)"}
{"url": "https://www.monitor.bg:443/bg/a/view/franchsko-toti-kaza-sbogom-na-roma-168122", "text": "Франческо Тоти каза официално „Сбогом!“ на „Рома“ – римския футболен клуб, в който той започва да рита топка още дете, на който никога не измени и на който бе капитан почти 20 години. За мнозина тифози раздялата е необяснима, още повече, че „Ил Капитано“, както от десетилетия медиите на Апенините титулуват прочутия нападател, никога не е страдал от липса на обич и признание. Те не помръкнаха дори и след като през май 2017 г., в навечерието на неговата 40-та годишнина, той се отказа доброволно от активна състезателна дейност и бе включен в ръководството на клуба. Нещо повече – само преди няколко дни собственикът на „Рома“ - американският милиардер с италиански произход Джеймс Палота, предложи на Тоти да заеме престижната длъжност технически директор и всички спортни репортери го писаха „приел“. Франческо Тоти заяви пред събралите се многобройни журналисти и фенове, че повече не може да гледа как некомпетентни началници провалят „Рома“, разпродавайки на поразия класните играчи и лашкайки го към футболното дъно на Италия. Изцепките на изпълнителния директор Франко Балдини за приоритетно развитие на детско-юношеската школа, която да бълвала новите попълнения на „джалоросите“, Тоти пък окачестви като чиста проба химера. И в тази обстановка на безхаберие той не само, че се чувствал изолиран със съветите си да се привличат колкото се може повече класни играчи, за да може клубът да мери ръст с първите в Италия и в Европа, но дори излишен. Ето защо бил решил категорично да откаже предложението на Джеймс Палота и да си тръгне въпреки болката от раздялата. Междувременно стана известно, че шефовете на Италианската футболна федерация вече били направила изгодно предложение на Франческо Тоти за включването му в техния екип.", "date": "2019.06.17", "title": "Франчско Тоти каза „Сбогом!“ на „Рома“"}
{"url": "https://www.monitor.bg:443/bg/a/view/spipaha-nadrusan-da-prenasja-droga-i-bez-knijka-da-kara-motor-s-chujdi-nomera-168124", "text": "Нарушител с 4 провинения е бил спипан от пазарджишките полицаи да кара мотор с чужд регистрационен номер, без книжка, след употреба на наркотици и самият той пренасял дрога. Това съобщи говорителят на местната Областна дирекция на МВР Мирослав Стоянов. Пишман-шофьорът и дилър бил засечен при рутинна проверка на органите на реда, докато карал “Ямаха“ по една от улиците в Пазарджик. Когато униформените спрели Стоян А. от близкото село Ковачево, се оказало, че седнал на мотопеда без шофьорска книжка, тъй като му била отнета, а върхът на наглостта на нарушителя била, че на превозното средство била сложена табела с номера от друг мотор. Полицаите тествали водача за наркотици и уредът отчел, че 25-годишният мъж се бил “надрусал“ преди да яхне машината. При последвалия обиск на шофьора пазарджишките полицаи се натъкнали на пликче с над 15 грама суха марихуана и 3 грама амфетамин. Докато униформените в областния град карали към ареста на друсания шофьор, техни колеги от Районното управление в Пещера задържали 40-годишен водач на камион “Ифа“, който предизвикал катастрофа на кръстовище в баташкото село Фотиново. Инцидентът е станал в неделя следобяд, когато Иван Д., не спазвайки предимство, се блъснал във „Фолксваген“ и когато полицаите измерили с дрегер установили, че Иван бил седнал зад волана на товарното возило с 2,98 промила алкохол в кръвта. На всичкото отгоре, и камионът бил с чужди регистрационни табели. Служители на силовото ведомство коментираха, че някои от шофьорите стават все по-нагли и безпринципни и подкарват коли и камиони след употреба на алкохол, застрашавайки живота на невинни пътуващи по шосетата в страната.", "date": "2019.06.17", "title": "Спипаха надрусан да пренася дрога с мотор с чужди номера и без книжка "}
{"url": "https://www.monitor.bg:443/bg/a/view/nashi-tenisisti-sys-spreni-prava-zaradi-korupcija-168120", "text": "Правата на българските тенисисти - братята Карен и Юри Хачатрян, са спрени заради предполагаеми корупционни деяния, съобщиха в прессъобщение от Tennis Integrity Unit (TIU) - организацията, която се занимава с разследването на уредени мачове в тениса. Карен и Юри Хачатрян са с временно отнети права да играят тенис, считано от 15 юни. Те нямат дори право да присъстват на събития, организирани или признати от ръководните органи на спорта. Наказанието им е свързано с разследване на TIU за предполагаеми нарушения на Програмата за противодействие на корупцията в тениса. Карен Хачатрян е на 24 г. и в момента е №3021 в ранглистата на ITF на сингъл, докато 19-годишният му брат Юри е №3126. През миналия месец Карен Хачатрян игра на турнира в Маями и загуби във втория кръг на квалификациите с 0:6, 0:6 от друг българин - Адриан Андреев. В първия той победи Жун-юй Чжао от Китай. Юри Хачатрян пък отстъпи с 4:6, 4:6 на Александър Ляоненка от Беларус в квалификациите на турнир в Пловдив в началото на този месец. През годината той отпадна и на два турнира във Флорида. В същото време единственият българин в мъжкия тенис елит Григор Димитров даде интервю за ATP Tennis TV в навечерието на турнира на трева в Куинс. 28-годишният хасковлия спечели състезанието преди 5 г., а сега ще играе в първия кръг с един от най-големите световни таланти - 19-годишния канадец Феликс Оже-Алясим. \"Предвид последните няколко месеца наистина си пожелавам да мога да кажа, че се връщам към формата, която търсех. Развълнуван съм винаги когато започва сезонът на трева. Дойдох тук малко по-рано, за да се подготвя. Сега ще гледам как се представям във всеки отделен мач и ще опитвам да играя добър тенис\", каза Димитров. Относно Радек Щепанек, Григор сподели: „Познаваме се от известно време и имах нужда от нещо неортодоксално в сравнение с това, с което бях свикнал. Трябваше отново да се кача на гърба на коня, образно казано, да се върна към корените, към това, което умея да правя най-добре на корта. Това бе едно от нещата, за които имахме единомислие с Радек. Надявам се работата ми с него да си проличи в мачовете”, коментира Григор. Българинът обаче явно пази добри чувства към предишния си треньор Дани Валверду, с когото се засякоха на кортовете в Куинс. Двамата се прегърнаха дружески, а срещата им не остана незабелязана от фотографите и феновете, които публикуваха множество снимки от нея.", "date": "2019.06.17", "title": "Наши тенисисти със спрени права заради корупция"}
{"url": "https://www.monitor.bg:443/bg/a/view/varnenski-fish-specheli-412-628-leva-ot-6-ot-42-168127", "text": "Джакпотът в играта \"6 от 42\" падна при тегленето на тираж №48 на БСТ. Късметлия, заложил във Варна на система №121 с 18 числа за 108 лева уцели единствената шестица за 412 058,50 лв., плюс 18 четворки по 30,90 и 4 тройки по 3,30 лв., от което цялата печалба стана 412 628,90 лева. За следващия тираж №49 по регламент в тази игра тотализаторът презарежда нови 300 000 лева. В \"6 от 49\" само за 2 тиража се събра 2 142 816,63 лева джакпот, който ще порасне до четвъртък поне с още 75 000. В \"5/50 - 1/12 Зодиак\" пък си чакат непроменящите се 3 млн. лева, а в \"Рожден ден\" сумата ще мине 25 000. В тираж №48 другите атракции са двете паднали петици в \"5 от 35\" по 21 522,40 лева - по една в двете тегления. Тази във второ падна заедно с 10 четворки по 164,50 и 10 тройки по 7,10 лв. с което се събраха 23 238,40 лева. Ударът е направен със 7 числа пълно комбиниране (ПК) в 1 област за 14,70 лв. Другата в първо теглене пък е улучена заедно с 10 четворки по 138,70 и 10 тройки по 6,00 лв. (общо 22 969,45 лева) със 7 числа ПК в 4 области за 58,80 лв.  Числа - (11, 12, 21, 35, 36, 49); 6 - няма, 5 - 4 - по 6508,30 лв., 4 - по 80,10 лв., 3 - по 5,30 лв.; ДЖАКПОТ: 2 142 816,63 лв.  Числа - (12, 17, 24, 27, 36, 37); 6 - 1 от 412 058,50 лв., 5 - 6 по 1652,00 лв., 4 - по 30,90 лв., 3 - по 3,30 лв.; ДЖАКПОТ: 300 000,00 лв.  I теглене - (6, 27, 30, 32, 33); 5 - 1 от 21 522,40 лв., 4 - по 138,70 лв., 3 - по 6,00 лв.; II теглене - (1, 13, 22, 29, 32); 5 - 1 от 21 522,40 лв., 4 - по 164,50 лв., 3 - по 7,10 лв.  Числа - (9, 12, 19, 20, 40); Зодия 9 - Стрелец; 5+1 - няма, 5 - няма, 4+1 - няма, 4 - 4 по 500,00 лв., 3+1 - 40 по 100,00 лв., 3 - 186 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (6, 8, 9); Цифри – (0, 8, 8); 3 - 14 по 1940,60 лв., 2 - по 17,80 лв., ДЖАКПОТ: 0,00 лв.  Година 87, месец 06, дата 13, ден 6; I група - няма, II - няма, III - няма, IV - 1 от 222,10 лв., V - 6 по 37,00 лв., VI - 6 по 29,60 лв., VII - 20 по 11,10 лв., VIII - 24 по 7,40 лв., IX - по 4,80 лв., X - по 4,50 лв., XI - по 2,40 лв., XII - по 2,00 лв., XIII - по 2,00 лв., XIV - по 1,10 лв., XV - по 1,10 лв.; ДЖАКПОТ: 24 436,68 лв.", "date": "2019.06.17", "title": "Варненски фиш спечели 412 628 лева от \"6 от 42\""}
{"url": "https://www.monitor.bg:443/bg/a/view/15-metrov-kryst-shte-zakrilja-s-gorski-izvor-168126", "text": "15-метров кръст осветиха на големия християнски празник Свети дух край с. Горски извор, община Димитровград. Светинята се издига в местността, която носи същото име – „Свети дух“. Кръстът е изграден с дарения на хора от селото и радетели на християнската вяра. Дарителската кампания е подета от кмета на селото Янко Янков, Пенчо Пенев и местното църковното настоятелство. В огромния кръст има вграден по-малък с височина 5 метра, който свети през нощта. Водосвет за здраве и плодородие отслужиха местни свещеници, а кметът на Горски извор връчи свидетелства за дарение на хората и организациите, благодарение, на които е изграден кръстът.   „Фактът, че този кръст се издига над Горски извор, благодарение на всички нас, доказва, че когато сме заедно, можем да постигнем много“, каза областният управител на Хасково Станислав Дечев. За празника се бяха събрали стотици миряни, както и кметът на Димитровград Иво Димов и управникът на Горски извор Янко Янков. Те благодариха на всички, които са помагали за изграждането на кръста с труд и средства. Всяка година на Свети дух край едноименния параклис се правят тържества, служи се за мир и благоденствие, а щедри дарители раздават курбан.  ", "date": "2019.06.17", "title": "15-метров кръст ще закриля Горски извор"}
{"url": "https://www.monitor.bg:443/bg/a/view/energijnata-borsa-zatvori-pri-sredna-cena-99-12-lv-mvtch-168117", "text": "При средна цена 99.12 лева за мегаватчас е търгуван днес токът на Българската независима енергийна борса (БНЕБ), показват данните от търговията на борсата при сегмента \"пазар ден напред\". Сделките са на база утрешен ден на доставка (18 юни). Средната цена на пиковата енергия (9.00-20.00 ч.) e 118.34 лв. за мегаватчас. Извънпиковата енергия (1.00-8.00 ч.; 21.00-24.00 ч.) е изтъргувана при средна цена 79,.90 лв. за мегават/час. Най-ниската цена в рамките на днешната сесия, при утрешен ден на доставка, е 46,86 лв. за мегаватчас, достигната за 4.00-5.00 ч., а най-високата е 146,51 лв. за мегаватчас - за 20.00-21.00 часа. Данните от БНЕБ показват, че са продадени общо 20 779,30 мегаватчаса електроенергия. Енергийната борса вчера затвори при средна цена 86.95 лв. за мегаватчас. В сегмента \"пазар в рамките на деня\" за днес, 17 юни, БНЕБ отчита до момента общ търгуван обем от 502,30 мвтч. Среднопретеглената дневна цена е 58,02 лева за мегават/час.", "date": "2019.06.17", "title": "Енергийната борса затвори при средна цена 99,12 лв./мвтч"}
{"url": "https://www.monitor.bg:443/bg/a/view/oformja-se-gigantska-myrtva-zona-na-zemjata-168121", "text": "Учени от Националната агенция за океански и атмосферни изследвания на САЩ и университета на Луизиана прогнозираха, че в Мексиканския залив ще се появи една от най-големите безкислородни зони в историята, съобщи Сайънс алърт. Въпросната зона ще възникне в резултат на размножаването на мънички водорасли и ще доведе до гибелта на риби и други морски същества. Причината за появата й ще е наличие на вода, съдържаща висока концентрация торове от селскостопанските ферми. Попадайки в ручеи и реки, излишъкът от хранителни вещества ще бъде пренесен в залива, където ще предизвика буен растеж на водораслите. Те ще загинат, ще паднат на морското дъно и ще започнат да се разлагат, поглъщайки кислород от морската вода. В резултат рибите ще се задушат или ще напуснат района, оставяйки рибарите без улов и средства за препитание. Площта на безкислородната зона може да достигне 20-22,5 хиляди кв.км, т.е. да е като тази на щата Ню Джърси. Мъртвите зони или зоните на кислородния минимум се срещат на дълбочина 200-800 метра и обикновено възникват в резултат на затопляне на водата и увеличена концентрация на органични вещества. При това компютърни модели прогнозират продължаващо намаляване на кислорода в световния океан през този век и увеличаване на броя на растящите мъртви зони.", "date": "2019.06.17", "title": "Оформя се гигантска мъртва зона на Земята"}
{"url": "https://www.monitor.bg:443/bg/a/view/fiksiraha-naj-podhodjashtoto-vreme-za-seks-168125", "text": "Настройте алармите - най-подходящото време за секс е сутринта, потвърждава британски експерт, цитиран от в. \"Дейли стар\". В ексклузивно интервю за изданието д-р Шахзади Харпър - специалист по менопауза и хормонални проблеми, засягащи либидото, посочва, че ако партньорите искат да извлекат максимално интимно удоволствие, е най-добре да правят секс сутрин. \"По това време нивата на тестостерона както при мъжете, така и при жените, са най-високи. Макар да е преобладаващо мъжки хормон, той е наличен и при дамите. Тестостеронът е отговорен за това да се чувстваме будни, енергични и секси. Хормонът освен това стимулира производството на семенна течност, допринася за трупането на мускулна маса и контролира сексуалното желание. Така че правете секс сутрин\", казва д-р Харпър.", "date": "2019.06.17", "title": "Фиксираха най-подходящото време за секс"}
{"url": "https://www.monitor.bg:443/bg/a/view/blizo-90-mln-evro-investicii-v-pristanishteto-na-tec-varna-168107", "text": "До края на юли трябва да стане известно името на инвеститора, който ще бъде привлечен като собственик на 50 процента от дяловете на новосъздаденото дъщерно дружество на \"ТЕЦ Варна\", което ще бъде оператор на пристанище \"ТЕЦ Езерово\". Това обяви в Деня на отворените врати в топлоелектрическата централа изпълнителният директор и бивш транспортен министър Данаил Папазов. До края на юли трябва да стане известно името на инвеститора, който ще бъде привлечен като собственик на 50 процента от дяловете на новосъздаденото дъщерно дружество на \"ТЕЦ Варна\", което ще бъде оператор на пристанище \"ТЕЦ Езерово\". Това обяви в Деня на отворените врати в топлоелектрическата централа изпълнителният директор и бивш транспортен министър Данаил Папазов. Преговорите, които вървят повече от половин година, са в напреднала фаза, а за бъдещия инвеститор се очаква освен да влезе в собственост, да се включи с осигурен транзитен трафик на товари за Западна Европа. В момента върви усилена подготовка на инфраструктурата на пристанището, което не е работило като търговски порт повече от 4-5 години. За 15 юли има сключен договор за първия кораб, който ще товари от \"Пристанище ТЕЦ Езерово\" зърно. Според директора на пристанището капитан далечно плаване Иван Вълчев товарене на зърно би могло да започне и още днес, тъй като става по стара класическа технология - камиони го разтоварват в тави, а те с кранове отиват в хамбара на корабите. Тук имаме три корабни места - първо и второ са с дълбочина 8.30 метра, а последното е с 11.50, обясни Иван Вълчев. и площадката, където ще се извършва разтоварването, в момента се подготвя за асфалтиране. В пети склад се подготвя проектът за зърнения терминал за около 200 хиляди кубика, който трябва да бъде готов до година и половина - две. Шефът на порта обясни, че пристанище \"ТЕЦ Езерово\" ще обработва генерални товари - торби, биг баксове, палети, насипни товари и в това число и зърнени товари на трите места, като в обозримо бъдеще до година и половина-две зърното ще се измести на специализирания терминал. Нарастване на дела на железопътните превози прогнозира Данаил Папазов. За тази цел в момента Въвеждането на тол таксите за шосейния транспорт ще премахне ценовото преимущество от 1-2 лева, което има в момента автомобилният транспорт пред железопътния. Според бившия транспортен министър първата жп-линия у нас Варна - Русе ще може да поеме значителна част от досегашния сухопътен транспорт, а пристанище \"ТЕЦ Езерово\" вече има сключен договор с железопътен оператор за обслужване на порта. Ръководството на \"ТЕЦ Варна\" представи пред медиите и напредъка в реконструкцията на централата и работата й по осигуряването на студения резерв. Три от шестте блока на централата са преоборудвани да работят на природен газ и с тях според капацитета си \"ТЕЦ Варна\" ще участва и в новия търг за количества от студения резерв. През миналата зима студеният резерв е активиран пет пъти от октомври до началото на януари.", "date": "2019.06.17", "title": "Модернизират порт \"ТЕЦ Езерово\" с инвестиция от 89 млн. евро (ОБНОВЕНА)"}
{"url": "https://www.monitor.bg:443/bg/a/view/chasove-po-religii-zashto-ne-168116", "text": "Предложението на президента Румен Радев за въвеждане на часове по религии по време на отбелязването на 150 годишнината на религиозен храм всъщност е изпълнение на негово предизборно обещание. Ще отбележим, че темата за религиозното образование не е нова, системно е поставяна от БПЦ по един или друг повод, но винаги е изтласквана в периферията на обществения живот през всичките години на прехода. Един от елементарните аргументи, които се изтъкват е, че сме светска държава. Но светският характер няма нищо общо с въвеждането на предмет, изучаващ не само православието, но и други религии. Това може да стане с предмета “Богословие”, който да включва история и философия на основните религии като се въведе в учебната програма под някаква форма – било като допълнителен предмет, а защо не и като основен. Най-малко дебатът е необходимо да започне и заради фрапиращия случай на 16 годишния младеж, повлиял се от джихадисти и заплашил с действията си националната сигурност. В тази връзка обучението по религиозна етика и религиозна история би дало познание за вярата, а не вяра. Мирното съжителство на различните религиозни общности в страната ни изисква съществуването на такова обучение. Въпрос на политическа воля е това да се случи. Отдавна висшия клир на БПЦ настоява за това. Сигурно е, че ще бъде подкрепено от останалите общности. Дебатът, разбира се е необходим, но и бавенето вече не е добро решение, предвид не само терористичните заплахи, които както е известно не подминаха и нашата страна, а и заради необходимостта от следването на религиозните ценности, които все по често липсват в поведението ни и единствено се почитат в празнични за религиозните общности дни.", "date": "2019.06.17", "title": "Часове по религии!? Защо не?"}
{"url": "https://www.monitor.bg:443/bg/a/view/zlatka-pokaza-bremennoto-si-koremche-snimka-168101", "text": "Плеймейтката преквалифицирала се в дизайнерка Златка Райкова вече не крие бременното си коремче. Красавицата е в съседна Гърция със своя любим - футболиста Благой Георгиев-Джизъса, и не пропуска да споделя снимки от почивката им. На някои от тях тя държи наедрялото си коремче, а само до преди седмица пазеше новината за първата си рожба в тайна. Райкова често публикуваше свои стари снимки с плосък корем, за да обърка последователите си в социалните мрежи. От доста време се спекулира, че двойката е в очакване на общ наследник, а потвърждението дойде преди дни в епизод на „Папараци“. Стана ясно, че Златка и Благо ще станат родители през есента, тъй като бъдещата майка е бременна в петия месец. Това ще е първо дете за Райкова и четвърто за Георгиев. Припомняме, че двойката скоро ще вдигне и сватба. Златка и Джизъса се сгодиха около Коледа, след което отпразнуваха събитието с наздравици за новата 2019 година в Сърбия. Искрата между двамата пламна миналия септември.", "date": "2019.06.17", "title": "Златка показа бременното си коремче (СНИМКА)"}
{"url": "https://www.monitor.bg:443/bg/a/view/izpratiha-sportistite-ni-za-minsk-s-lyvcheta-i-tribagrenik-168108", "text": "Национален трибагреник и лъвчета за късмет получиха българските спортисти преди заминаването си за Европейските олимпийски игри, които започват в петък в Минск. Изпълнителният директор на Първа инвестиционна банка Чавдар Златев връчи традиционните талисмани на част от нашите представители, които отпътуват първи утре сутринта за столицата на Беларус. Успехи на спортистите пожела и Белчо Горанов, генерален секретар на БОК. На кратката церемония присъства рекордьорката по олимпийски отличия (5) и двукратна шампионка Мария Гроздева, заедно с най-добрите ни състезателки по художествената гимнастика, всички национали по бокс и част от националите по борба, треньори и ръководители на отбори. „Пожелавам ви на добър път, крепко здраве и много успехи. Нека тези лъвчета ви вдъхнат кураж. В България има много хора, които ви вярват и подкрепят. Бъдете безстрашни като лъвовете по пътя си напред и нагоре“, каза Чавдар Златев. Така от финансовата институция, която е генерален спонсор на БОК, продължиха традицията да подаряват лъвчета на българските спортисти преди големи надпревари. Във Fibank вярват, че с този символичен жест помагат на състезателите да повярват в своите възможности и да дадат най-доброто от себе си. Белчо Горанов пожела късмет на всички от българската делегация. „На тези игри ще срещнете много спортисти, хора на вашата възраст, обединени от идеята за единна Европа. Бъдете здрави и дайте най-доброто от себе си за България“, заяви още Горанов. Последваха снимки на спортисти и треньори с осигурената от Uhlsport екипировка в цветовете на националното знаме. България ще участва с 85 спортисти в 15 вида спорт на игрите в Минск. Общо над 4000 представители на 50 европейски държави ще мерят сили в 19 вида спорт. Осем от тях ще бъдат квалификации за олимпиадата в Токио 2020, а два от турнирите ще са със статут на европейски първенства – бокс (мъже) и джудо. Общо ще се разиграят 200 комплекта медали: 91 при мъжете, 89 при жените и 20 за смесени отбори. От 12-те съоръжения, които ще се използват за състезанията, 11 са досега съществуващи в Минск. Единствено комплексът за плажен футбол е новоизграден. Обновен е комплексът за спортна стрелба. След реконструкция бе открит и световно известният стадион \"Динамо\". На него ще се състоят церемониите по откриване и закриване на игрите, както и състезанията по лека атлетика. Състезатели, треньори и длъжностни лица ще бъдат настанени в напълно обновения комплекс на Университета на Минск.", "date": "2019.06.17", "title": "Изпратиха спортистите ни за Минск с лъвчета и трибагреник"}
{"url": "https://www.monitor.bg:443/bg/a/view/proverjavat-nadlezi-i-krajpytni-syoryjenija-zaradi-otkyrtil-se-parapet-168110", "text": "Общински служители в Пазарджик правят обход на всички надлези и крайпътни съоръжения, като проверката е заради откъртилия се парапет на жп надлез до село Мокрище, който рани трима тинейджъри. Групата деца минавали по надлеза, когато част от предпазния му парапет се откъртила и повлякла останалата част от съоръжението. Трима от тийнейджърите паднали, за късмет - от неголяма височина. Единият временно изпаднал в безсъзнание, другият е със счупен глезен, третият по чудо е с леки наранявания. За инцидента, станал в сряда около 21 ч., е образувано досъдебно производство под наблюдението на Районната прокуратура в града. Работи се по три версии - натиск върху металните платна, включително и от самите деца, износване на материала или технически неизправности. Ще бъдат направени и експертизи. Огледи са направени и от общински служители. Наета е и фирма, която да направи обследване. Според специалисти до момента нямало нищо, което да подскаже, че по това съоръжение има проблем и той може да доведе до инцидент, застрашаващ човешки живот. Когато е било боядисвано, също не са били забелязани някакви дефекти. Иначе парапетът е поставен на надлеза преди около 40 години, когато е правено и самото съоръжение.", "date": "2019.06.17", "title": "Проверяват надлези и крайпътни съоръжения заради откъртения парапет"}
{"url": "https://www.monitor.bg:443/bg/a/view/londonskata-i-shanhajskata-borsa-svyrzvat-platformite-si-za-tyrgovija-s-akcii-168106", "text": "Компании, които се котират на борсата във Великобритания, могат от днес да набират средства на китайския пазар, предаде АФП. Това е премиера за чуждестранни компании и добра новина за Лондон по време на Брекзит. Двете страни поставиха началото на този проект, наречен \"Борсите на Лондон и Шанхай се свързват\" на името на основните им финансови средища във връзка с двустранните преговори в британската столица, които отбелязват икономическия и финансов диалог между Великобритания и Китай. Министърът на финансите на Великобритания Филип Хамънд приема китайския вицепремиер Ху Чунхуа, за да обсъдят икономически, финансови и търговски въпроси, съобщи в комюнике министерството. Програмата \"Борсите на Лондон и Шанхай се свързват\", която е плод на 4 години работа, позволява на китайски компании да започнат да печелят на лондонския пазар и на британските фирми да привличат китайски инвеститори. Според британското финансово министерство за първи път чуждестранни компании могат да се листват на китайския борсов пазар. Huatai securities e първата китайска компания, която пуска акции в Лондон благодарение на тази програма. Тя стъпи на Лондонската борса днес и набра 1,5 млрд. долара. На платформата могат да се купят акциите на общо 260 китайски компании.", "date": "2019.06.17", "title": "Лондонската и Шанхайската борса свързват платформите си за търговия с акции"}
{"url": "https://www.monitor.bg:443/bg/a/view/lishavat-myrzelivite-bedni-rusnaci-ot-pomoshti-168115", "text": "Социално слабите руснаци, които имат земеделска земя, но се ленят да я обработват, ще бъдат лишавани от парични помощи. Това обмислят местните власти в някои региони на страната. Предлага се без финансова подкрепа да останат и бедните, които притежават свободна жилищна площ, годна за отдаване под наем или продажба. Инициативата е част от пилотния проект за намаляване на немотията в  Русия. Идеята е да се извърши корекция на критериите, по които се оценява кои граждани наистина се нуждаят от парични помощи. В Татарстан експериментът вече е в действие. Там от помощи биват лишавани гражданите, които имат яхта, два и повече леки автомобила, не по-стари от 3 години, летателен апарат или голяма къща. а. В Томска област пък задължават социално слабите в трудово активна възраст да преминават курсове по преквалификация и да си търсят работа. Предвижда се още държавата да спира парите и на мнимите бедняци, които работят в сивия сектор на икономиката и не декларират доходите си.   ", "date": "2019.06.17", "title": "Лишават мързеливите бедни руснаци от помощи "}
{"url": "https://www.monitor.bg:443/bg/a/view/ralica-bejan-kachva-na-goljama-scena-stari-gradski-pesni-v-moderen-variant-168092", "text": "Актрисата и певица Ралица Бежан кани всички фенове на хубавата и позабравена българска музика на винтидж музикален спектакъл със старите песни на нов глас със заглавие - “Незабравимите”. Забавното и нетрадиционно събитие със специален гост - актьорът Иван Юруков, е на 18 юни в “Сити Марк Арт Център”. Целта на Ралица и муззикантите, които й пазят гърба е, да потопят ценителите в уникалната атмосфера на винтидж културата, на старите градски песни и отминалите времена, и да накарат всеки в залата да се усмихне, а защо не и да затанцува в един ритъм заедно с актьорите на сцената.  На пианото ще се изяви Калин Жечев, Димитър Сираков е на контрабас, Ивелин Иванов на акордеон, Стоил Иванов-Стю на ударни. Към Бежан ще се присъединят актьорите Георги Грозев, Гергана Цакова, Теодора Рашед и Стефан Зарев, който отговаря за постановъчната част. Изненадата за публиката ще бъде и участието на Мартин Ташев, вокалист на “Тумбаито” и солов тромпет в Биг бенда на БНР, и Марина Драгомирецкая, позната не само от джаз сцената, а и от много мюзикъли. Иван Юруков ще се включи специално за няколко от песните в екстравагантното винтидж събитие. Двамата (Ралица и Иван) се запознават на театъралната сцена и работят от години заедно. Той е режисьор на голяма част от видеоклиповете на песните на Ралица Бежан през годините.  Последният видеоклип под негова режисура е по песента “Трендафилът мирише”, който бе представен пред публика в началото на м. май. В него с усмивка, намигване и страхотно чувство за хумор е представена една от любимите песни на нашите родители. Песента звучи много свежо и абсолютно съвременно, с  нов суинг аранжимент, което за пореден път доказва, че за хубавата песен няма време. В „Незабравимите“ звучат песни от 30-те до 80-те години на 20 век, изпяти от Аспарух Лешников, „Дуо Нове“, Леа Иванова, Ирина Чмихова, Лиана Антонова, Мими Николова, група „Домино“, Тодор Колев и много други. Хореограф на танците е Явор Кунчев от Линди Хоп България, а водещ на събитието е актьорът Георги Грозев.", "date": "2019.06.17", "title": "Ралица Бежан качва на голяма сцена стари градски песни в модерен вариант"}
{"url": "https://www.monitor.bg:443/bg/a/view/ginekolozite-kardiolozite-i-djipitata-sa-ni-naj-mnogo-168114", "text": "29 667 лекари практикуват на трудов договор в болниците и здравните заведения в страната, показват данни на Националния статистичеси институт за 2018 г. От тях джипитатае са най-много - 4 199, или 14.2%, акушер-гинеколозите и кардиолозите са по 5.9 на сто, педиатрите - 5.8%, анестезиолозите и реаниматорите- 5.6%, хирурзите – 5.3%, а невролозите – 5.0 процента. Зъболекарите у нас са 7 240, от тях 6 347 работят в практики по договор с Националната здравноосигурителна каса. От тях 101, или 1.6%, обслужват населението на повече от една област. Медицинските специалисти по здравни грижи са 46 332, от които 30 589 медицински сестри и 3 155 акушерки. В болниците и центрове със стационар практикуват 17 001 лекари и 50 лекари по дентална медицина. Медицинските специалисти по здравни грижи са 27 799, от които 19 865 медицински сестри. В заведенията за извънболнична помощ на основен трудов договор работят 10 492 лекари и 6 801 лекари по дентална медицина. Тук се включват и всички лекари (6 970) и лекари по дентална медицина (6 347), които работят в индивидуални и групови практики по договор с НЗОК. От другите заведения за доболнична помощ най-голям е делът на лекарите, които са на основен трудов договор в медицински центрове (1 777) и диагностично-консултативни центрове (1 377). В други лечебни и здравни заведения, включително детски ясли и кабинети в училища на трудов договор са 2 174 лекари и 389 зъболекари. Осигуреността с лекари в края на 2018 г. общо за страната е 42.4 на 10 000 души от населението, а с лекари по дентална медицина - 10.3 на 10 000 души от наслението. Осигуреността на населението с лекари по области варира от 25.9 до 62.0 на 10 000 души, като най-висока е в областите, в чиито центрове има медицински университети и университетски болници, показват данните на НСИ. Най-добре осигурени с медици, над стойностите за страната са в Плевен (62.0 на 10 000 души от населението), Пловдив (51.2), София (столица) (50.9) и Варна (50.0). Най-малко са те в Кърджали (25.9 на 10 000 души от населението), Добрич (26.7) и Перник (28.6). Осигуреността с общопрактикуващи лекари за страната е 6.0 на 10 000 души от населението. Най-висок е показателят за областите Плевен (8.4 на 10 000 души), Видин и Кюстендил (по 7.1) и Ловеч (6.9). Най-малко са джипитата в областите Кърджали (3.9 на 10 000 души от населението), Търговище (4.3) и Разград (4.4). Осигуреността със зъболекари за страната е 10.3 на 10 000 души от населението. Най-висок е показателят за областите Пловдив (15.7 на 10 000 души), София (столица) (14.4), Варна (12.1) и Перник (11.9). Най-ниска е осигуреността на населението с лекари по дентална медицина в областите Търговище и София (5.3), Разград (5.6) и Силистра (5.7 на 10 000 души от населението). Към 31 декември миналата година в страната работят 346 болници с 53 173 легла, от които 322 болници с 50 927 легла. Заведенията за извънболнична помощ са 2 066 с 1 253 легла, а другите лечебни и здравни заведения - 145 с 2 086 легла.", "date": "2019.06.17", "title": "Гинеколозите, кардиолозите и джипитата в топ три по брой у нас "}
{"url": "https://www.monitor.bg:443/bg/a/view/ekip-psj-izvadi-nejmar-na-tezgjaha-168111", "text": "ПСЖ е готов на сензационна раздяла с голямата си звезда Неймар. Информацията е на авторитетното издание “Екип”, като бе индиректно потвърдена и от собственика на клуба Насер Ал-Хелаифи. Според информациите парижани са готови да продадат нападателя, ако получат достатъчно примамливо предложение. Това означава, че френският гранд няма да иска да се раздели с Неймар за по-малко от 222 млн. евро - рекордната сума, която клубът плати на „Барселона“ за него през 2017 година. Самият Неймар също настоява за трансфер. Той е споделил пред хора от обкръжението си, че е уморен от постоянните скандали в ПСЖ и иска да се завърне в Испания. Не е тайна, че интерес към него проявява Реал“ (Мадрид), а агентът Пини Захави вече се е заел със задачата да осъществи желанието на 27-годишния бразилец. Новината на “Екип” идва в деня, в който президентът на ПСЖ Насер Ал-Хелаифи даде да се разбере, че вече няма да толерира непрофесионалното отношение на звездите на тима към задълженията им, както и скандалите помежду им. Със сигурност един от визираните футболисти е Неймар. През миналия сезон нападателят взе участие само в 17 мача в Лига 1 заради контузии. В тях той се разписа 15 пъти, а 5 от головете му бяха от дузпи. Неговият договор с френския клуб е до 2022 година. “Разбрах, че трябва нещо да се промени, в противен случай ще продължим да се лутаме в търсене на правилната посока, сподели собственикът на ПСЖ. - Футболистите трябва да изпълняват задълженията си даже повече, отколкото преди време. Тяхното отношение трябва да се промени изцяло - да дават повече от себе си, да се трудят. Те не са тук, за да се забавляват. И ако някой не е съгласен с това, вратите за него са отворени, за да си тръгне. Чао! Повече няма да търпя поведението на звездите”, отсече Ал-Хелаифи.", "date": "2019.06.17", "title": "\"Екип\": ПСЖ извади Неймар на тезгяха"}
{"url": "https://www.monitor.bg:443/bg/a/view/zadava-se-superizrigvane-na-slynceto-168112", "text": "Астрономи от университета на Колорадо в Боулдър заключиха, че през следващите 100 години може да има слънчево суперизригване, свързано с отделяне на енергия, която е 1000 пъти по-мощна от тази при обичайните изригвания на светилото, съобщи Сайънс алърт. Подобни изригвания са характерни за младите звезди. Смяташе се, че е невъзможно да има суперизригване в Слънчевата система. Астрономите са анализирани данни, получени от космическите телескопи \"Кеплер\" и \"Гая\", както и от наземната обсерватория \"Апачи пойнт\" в Ню Мексико. Те констатирали, че суперизригвания е имало на 43 подобни на Слънцето звезди. При младите звезди отделяне на енергия се регистрира веднъж седмично, а при по-старите звезди - веднъж на няколко хиляди години. Засега обаче няма по-точна информация за силата на потенциалното изригване и за влиянието му върху Земята. По мнението на учените, катастрофическият феномен ще доведе до технологичен колапс на съвременната цивилизация, ще нанесе щети за трилиони долари в целия свят и ще предизвика неочаквани техногенни катастрофи и стихийни бедствия. В началото на юни снимки на НАСА показаха повърхността на Слънцето без никакви видими слънчеви петна, което показва, че то е достигнало фазата на слънчевия минимум в своя цикъл. Слънчевият минимум е период на намалена активност на Слънцето и се случва на всеки 11 години. През този период слънчевите петна и слънчевите изригвания са по-редки. Повърхността на слънцето, която иначе е много бурна, придобива един спокоен, почти идиличен вид, но това спокойствие е изкуствено и може да доведе до магнитни бури, които да пречат на спътниците, да повлияят на въздушния трафик и дори да изключат електрическите мрежи. Друга фаза от цикъла на Слънцето е слънчевият максимум – Слънцето непрекъснато има много петна, някои с големината на планетата Юпитер. Въпреки, че това не представлява опасност за нашата планета, то може да доведе до мощни магнитни бури, което да донесе рискове за астронавтите и сателитите извън атмосферата ни. Според сайта Space Weather Слънцето е без петна вече 16 последователни дни – знак, че слънчевият минимум е започнал. Много хора смятат, че това е безинтересно явление, но не е така. Тази фаза от слънчевия цикъл носи допълнителни космически лъчи и дълготрайни дупки в слънчевата атмосфера. От НАСА предупреждават, че когато премине слънчевият минимум, се очаква слънчевата активност като големи изригвания, да са много по-чести през следващите няколко години. Когато слънцето навлиза в слънчев минимум между 1650 и 1710 г., НАСА казва, че Земята е изпаднала в „дълбоко замразяване“. В този период температурите в Северното полукълбо спадат драстично. Много малко петна са се появявали на слънчевата повърхност и общата яркост на Слънцето леко намалява. Слънцето преминава от слънчев максимум в слънчев минимум на всеки 11 години. По време на максимума, слънчевите петна и слънчевите изригвания се увеличават, което води до по-високи температури нагоре и надолу по планетата. Когато през 2014 г. бяха констатирани голям брой слънчеви петна , НАСА заяви, че минимумът ще удари от 2019 до 2020 г.", "date": "2019.06.17", "title": "Задава се суперизригване на Слънцето"}
{"url": "https://www.monitor.bg:443/bg/a/view/kakyv-seks-obicha-vsjaka-ot-zodiite-168105", "text": "Зодиите казват повече за нас, отколкото понякога и най-близките ни хора. Какво обаче означава това, когато говорим за секс и коя зодия е вашият перфектен партньор? Родените под знака на Овен се отличават с изключителна издържливост и необуздана страст. Те правят секс на всякакви места, те са импулсивни. Най-добра партия за секс: Везни и Стрелец Той е търпелив и нежен. Но не бързайте със заключенията: телецът все пак е упорит и целеустремен. Той усеща света с всичките си сетива и иска същото и в секса. Обича целувките, докосванията и бавния секс. Най-добра партия за секс: Рак и Козирог Те са любопитни в леглото и за това е виновен Меркурий. Близнаците обичат дългите и смислени разговори, както и продължителен флирт с мръснишки език. Най-добра партия за секс: Овен и Водолей Те често крият емоциите си, имат нужда от сигурна връзка, в която да не се налага да се крие в черупката си. Затова сексът с тях е чувствен, но когато бъде постигнат, те са готови да се отдадат напълно на партньора си, каквото и да значи това. Най-добра партия за секс: Риби и Телец Ентусиасти с голяма страст, това са Лъвовете. Имат забележителна харизма и невероятно присъствие. Лъвът обаче не иска нищо повече от това да бъде обичан и да му се възхищават. Най-добра партия за секс: Скорпион и Овен Тук всичко е прецизно и внимателно изчислено. Не си падат по нестандартните неща в леглото. Затова и предпочитат леглото, но с чисти чаршафи. Най-добра партия за секс: Козирог и Скорпион Те са благословени с дара на съблазняването. Те са майстори в това и затова ще трябва да сте особено изобретателни. Ако се целите в мъж от зодията, оставете го той да води. Сексът не е от първостепенна важност. Най-добра партия за секс: Овен и Телец За тях няма теми табу в леглото, стига да стигнете до него. При тях положението е всичко или нищо и това важи и за секса. Най-добра партия за секс: Лъв и Дева Оптимисти, ентусиасти, родени за нови приключения и изживявания. Да свалите Стрелец, не е трудно. Когато са влюбени, са открити. Харесват спонтанен секс, различни пози и фантазии. Най-добра партия за секс: Близнаци и Овен Мъдри и целеустремени, сексът с тях е... интересен. Преди да си легнете с тях, трябва да се сближите. Трябва да сте уточнили каква връзка искате да имате. Най-добра партия за секс: Скорпион и Дева Това вече е трудно. Водолеите са гениите сред зодиите. Често можете да ги разберете погрешно. Трябва им доста интелектуална стимулация, за да си легнете с тях. Ценят свободата. В секса харесват дивите и нестандартни неща. Най-добра партия за секс: Скорпион и Близнаци Мистериозни и с уклон към духовното, те са романтични и замечтани. Трябва да сте тяхна духовна половинка, за да си легнете с тях. Най-добра партия за секс: Рак и Скорпион", "date": "2019.06.17", "title": "Какъв секс обича всяка от зодиите?"}
{"url": "https://www.monitor.bg:443/bg/a/view/estonec-spasjava-bylgarija-168098", "text": "Председателят на Комисията по етика и феърплей към БФС ген. Васил Василев коментира дали има шанс УЕФА да затвори стадион \"Васил Левски\" за квалификацията с Англия. \"Не е чак толкова сериозна ситуацията. Защо? Защото това го има по всички стадиони. Когато са дошли косовските фенове и са поискали да влязат на \"Васил Левски\", се е получило сигнал, че искат да вкарат знамена на чужда държава, сещате се коя. Това нещо е забранено от УЕФА. Българските власти не позволиха подобни провокации. Мачът се проведе нормално, за съжаление паднахме\", каза Василев пред бтв. \"Органзацията FARE е имала представител на мача. Делегатът на УЕФА - естонецът Олег Харланов, не е записал нищо нередно или свързано с расизъм. След мача човекът на FARE е подал сигнал. Възможно е да има глоба за БФС, но затваряне на стадиона няма да има\", коментира ген. Василев. \"Когато те вкараха победния гол, цялата делегация на Косово напусна техническата зона, мина през част от стадиона и тръгна към своите футболисти. Това е грубо нарушение и те трябва да бъдат наказани\", продължи Василев.", "date": "2019.06.17", "title": " Естонец спасява България"}
{"url": "https://www.monitor.bg:443/bg/a/view/shvejcarcite-si-pogrebvat-gashtite-v-imeto-na-naukata-168100", "text": "Необичаен призив към гражданите отправи швейцарският федерален изследователски институт „Агроскоп“, пише местната преса. В сряда 19 юни, в „Деня на живота под земята“ швейцарците са призовани да заровят долното си бельо в името на науката. След два месеца гащите ще бъдат изкопани. Колкото повече са изгнили по време на престоя си в почвата, толкова по-здрава е тя – тоест организмите, които живеят под земята, са по-активни. Странната акция ще стане част от изследователски проект. За целта ще бъдат отделени специални парцели с различен състав на почвата, в които ще бъдат заровени еднакви квадратни парчета памучен плат. Целта на учените е да установят доколко гниенето е свързано с активността и състава на почвата. Важно е да се разбере дали и по какъв начин почвата може да се използва по-добре за устойчиво земеделие. Всичко това се случва в рамките на международната кампания #SoilYourUndies. Колкото повече мокрици, дъждовни червеи, гъбички, бактерии, толкова по-добре, казва Марсел ван дер Хейден от Агроскоп. Под краката ни има огромно разнообразие от живи същества, гъбички и бактерии, които вършат изключително важна работа, казва изследователят. \"Смята се, че около 25% от цялото биоразнообразие живее под земята\", казва Ван дер Хейден. \"Това не е мъртва материя, а гигантски, жив организъм.\" С инициативата с долните гащи учените искат да повишат чувствителността на населението към почвата и нейното обработване. Например, препоръчително е да се използва компост вместо минерален тор в градината. Ван дер Хейдън казва: \"Целта на изследването ще бъде да видим как земеделските производители могат да работят в почвата, така че да остане основата за добри добиви за бъдещите поколения.\" За да приобщят обществото към проблемите, свързани с обработването на почвата възрастни и деца са призовани да „погребат“ собствените си памучни гащи на полето Agroscope в Цюрих. Единственото изискване е това да са чисти долни гащи, направени от памук - независимо дали са стари или нови.", "date": "2019.06.17", "title": "Швейцарците си погребват гащите в името на науката"}
{"url": "https://www.monitor.bg:443/bg/a/view/civilen-probode-vojnik-napravil-mu-zabelejka-168094", "text": "Професионален войник от състава на Стрямската механизирана бригада е настанен с опасност за живота в казанлъшката МБАЛ „С-р Христо Стамболски“ след като е бил намушкан с нож в гърдите. Инцидентът с 42-годишният военнослужещ Щерьо Щерев  е станал около 7,00 часа в понеделник при междусъседски скандал на улица „Христо Ботев“ 44 в Казанлък. Повод за спора станала пусната силно музика рано заранта от 32-годишния Данаил Недин. Острието на кухненския нож е преминало на сантиметър от сърцето на жертвата, пациентът е бил сложен веднага на хирургичната маса. Младият мъж  не е криминално проявен, няма данни двамата да се карали, реакцията е необяснима, коментира лаконично началникът на РУ „Полиция“ Стойчо Крачолов. Първият сигнал на телефон 112 е бил за кола на спешния център, минути по-късно е имало обаждане и до полицията от извършителя. Образувано е досъдебно производство, Недин, който отскоро работи на местна бензиностанция  е задържан за до 24 часа по закона за МВР.", "date": "2019.06.17", "title": "Цивилен прободе войник, направил му забележка"}
{"url": "https://www.monitor.bg:443/bg/a/view/lekari-otkrivat-chervei-v-ochite-na-turisti-spasjavat-zrenieto-im-168096", "text": "След пороите и с покачване на температурите случаите на атаки в очите от кърлежи и червеи са зачестили. Лечението е хирургично, след това пациентите провеждат медикаментозно и задължително се наблюдават от очен специалист. Това съобщи д-р Гергана Попова, началник на отделението по очни болести в УМБАЛ-Пловдив. Така например само преди броени дни пловдивчанка отишла на преглед с оплакване, че нещо й дразни в окото. При прегледа медиците открили 8-9 миниатюрни червейчета с размер около 2 мм всяко в конюнктивния сак. Не е ясно как точно са попаднали в окото, тя предполага, че е станало, докато е била на разходка в гората. Със същите оплаквания е било и момче на 14 години, което редовно ходи на тренировки на Гребната база.  При друга жена  е открит кърлеж на  клепача, който е бил успешно отстранен. Най- неприятният случай бил на пациентка с оплакване от постоянно дразнене в едното око и чувство за чуждо тяло. При огледа под конюнктивата очен лекар видял червей с дължина 1 см, нагънат като топка. Докато подготвят жената за оперативна интервенция, червеят успял да „изчезне“. Дори изследването с ядрено-магнитен резонанс не успяло да го открие. В момента пациентката е под наблюдение. Медиците предполагат, че вероятно ларвата е попаднала по време на преход в планината през почивните дни. Най-често пациентите търсят помощ след разходки сред природата, особено ако са си правили пикник и са седели на тревата, каза д-р Попова. Другият поток от пациенти пристигали от Гребната база в Пловдив. Според нея най-голям е рискът за децата в тези случаи, защото тичат по неокосените треви и тъй като са по-ниски на ръст, лесно стават жертва на хвъркати, пълзящи и всякакви гадинки. Миналата пролет са обслужени десетина пациенти и при нито един от тях не се е стигнало до усложнения и последици за зрението. Препоръката на очните лекари е хората да се пазят от неокосени ливади и с повишено внимание да посещават дори тревни площи, които са обработвани. През топлите месеци е задължително да носят очила, които биха ги предпазили от летящи и пълзящи гадинки, но и от силните слънчеви лъчи.    ", "date": "2019.06.17", "title": "Лекари откриват червеи в очите на туристи, спасяват зрението им"}
{"url": "https://www.monitor.bg:443/bg/a/view/uchat-zatvornichki-kak-da-ne-stanat-prostitutki-168097", "text": "46 жени, изтърпяващи различни присъди в килиите на сливенския затвор са преминали през инфокампания , имаща за цел да ги предпази от попадане в лапите на сутеньори. Инициативата е на местната комисия за борба с трафика на хора в партньорство с Главна дирекция „Изпълнение на наказанията” при мястото за изтърпяване на наказанията. Сформирани са били 4 фокус-групи на които чрез прожекции на тематични филми и съпътстващи дискусии участничките са запознати с трафика на хора, най-честите методи на въвличане и начините за предпазване от попадане в сексуална експлоатация и насилствена проституция. Затворничките са били информирани и за ролята на националната телефонна линия за борба с трафика на хора – 080020100, която работи в близко партньорство с всички национални и европейски институции, за да осигури максимално бързо задвижване на всеки получен сигнал. Към момента на територията на затвора, който е с капацитет за 341 жени има общо 220 осъдени или очакващи съдебно дело, коментира началникът старши комисар Йордан Данев. 4 от жените са с доживотни присъди, през м.г. на една от доживотничките присъдата е била променена в срочна. Две от затворничките са бременни, едната вече е приета в АГ-отделението на местната болница и се очаква да роди чрез секцио.", "date": "2019.06.17", "title": " Учат затворнички как да не станат проститутки"}
{"url": "https://www.monitor.bg:443/bg/a/view/registrirana-e-pyrvata-sdelka-s-bylgarski-energijni-fuchyrsi-168102", "text": "Първата сделка с български енергийни фючърси на European energy exchange (EEX) беше регистрирана на 14 юни, съобщиха от Българската независима енергийна борса (БНЕБ). Сделката е била осъществена за продукт \"Юли'2019\". EEX започна търговията с деноминирани в евро български енергийни фючърси на 3 юни 2019 г. Финансовият сетълмент на инструментите се основава на постигнатата референтна цена на пазар \"Ден напред\" на БНЕБ ЕАД, се посочва още в съобщението.", "date": "2019.06.17", "title": "Първа сделка с български енергийни фючърси"}
{"url": "https://www.monitor.bg:443/bg/a/view/izzeha-23-master-boksa-nelegalni-cigari-redjina-168095", "text": "23 мастер бокса с цигари от марката Реджина, произвеждани в Гърция и нерегистрирани за търговия в България са били иззети в хода на специализирана полицейска акция на територията на ОД на МВР – Стара Загора. Първите 20 мастер бокса са били намерени при проверка на микробус „Ситроен“, спрян на центъра на село Пъстрен , община Опан. Автомобилът бил каран от 36-годишен криминално проявен старозагорец, а с него пътувала и 31-годишна жена от Града на липите.При последвалото претърсване на имот, ползван от двамата на територията на село Княжевско в паркиран там товарен „Ивеко“ са били намерени и иззети още 3 мастербокса. Според кметицата на селото Павлина Мирчева задържаните търговци не са регистрирани в Княжевско, имотът бил отдаден под наем на други хора. Произвежданите в южната съседка „Реджина“ цигари струват по 350 евро за мастер бокса, но у нас се търгуват на двойно по-висока цена, в случая минималната печалба на търговците е била в рамките на 15 000 лв. В хода на същата операция, осъществена на 14 юни в село Братя кунчеви, старозагорско в жилище на 18-годишно момиче са били намерени още 1 500 кутии от същата марка.  ", "date": "2019.06.17", "title": " Иззеха 23 мастер бокса нелегални цигари Реджина"}
{"url": "https://www.monitor.bg:443/bg/a/view/daniel-krejg-se-vryshta-na-seta-na-bond-25-tazi-sedmica-snimka-168090", "text": "Екранният Агент 007 Даниел Крейг ще се завърне на снимачната площадка за „Бонд 25“ тази седмица. Това обявиха от екипа на продукцията в социалните мрежи, като публикуваха кадър на актьора във фитнеса. От снимката става ясно, че звездата все още носи шина за счупения си глезен. Предполага се обаче, че състоянието му вече позволява да се завърне пред камерата. Припомняме, че през месец май Крейг пострада при изпълнение на каскада за заглавието докато снима в Ямайка. Впоследствие се оказа, че актьорът трябва да претърпи лека операция. Това бе поредното забавяне на снимачния процес на заглавието. Преди година Дани Бойл се отказа от режисьорския пост на заглавието, а мястото му зае Кари Фукунага. Броени дни след контузията на Крейг пък човек от екипа на продукцията пострада след експлозия на снимачната площадка в Лондон.", "date": "2019.06.17", "title": "Даниел Крейг се връща на сета на „Бонд 25“ тази седмица (СНИМКА)"}
{"url": "https://www.monitor.bg:443/bg/a/view/borisov-superkomputyryt-shte-izvede-bylgarija-v-nova-tehnologichna-rolja-168083", "text": "Заработването на един от суперкомпютрите на ЕС у нас, ще изведе страната ни ново място в иновациите и високите технологии. Това обяви премиерът Бойко Борисов в МС след среща с българския еврокомисар Мария Габриел и ръководителя на дирекция „Свързаност“ към Европейската комисия Роберто Виола. Премиерът обясни, че машината ще бъде разположена в София Тех Парк и ще се отворят нови работни места. Борисов отчете, че суперкомпютърът ще даде огромна възможност на хората работещи в научната сфера, автомобилните производители, медицината и строителния бранш. „Това дава огромна възможност за автомобилните производители в България, защото всеки един детайл може да бъде тестван с милиони вариации на това, което може да му се случи. Мостовете на магистралите и сградите също ще се тестват как биха реагирали, изобщо целият строителен бранш. Да не говорим и за сферата на медицината – особено за ваксините. Огромни възможности. Така че ще дадем работно място на всеки, които има желание“, каза премиерът и допълни, че инвестициите заедно с ЕК са милиони евро. Той изтъкна, че надали извън сферата на тясно профилираните специалисти някой може да си представи, че тези машини правят 4 млрд. операции в секунда”, каза Борисов. Премиерът коментира и цялостната картинка за развитието на технологиите в света. По думите му Европейския съюз изостава много от САЩ и Китай в сферата на технологиите. Българският еврокомисар Мария Габриел пък обяви, че срока за заработването на суперкомпютъра у нас е края на 2020г. Тя уточни, че за България проектът е на стойност 18 млн. евро, от които 12 млн. евро дава страната ни, а 6 млн. са от ЕК. Тя отчете, че заработването на суперкомпютър у нас е изиграло важна роля Българското председателство на Съвета на ЕС и благодари на Борисов за подкрепата. „Темата за суперкомпютрите е пример как по време на председателството се зададоха темите от дневния ред на ЕС. Днес правим крачка напред България да бъде сред лидерите в Европа, суперкомпютърът да бъде още един инструмент за инвестиции“, категорична бе Габриел. От своя страна Роберто Виола каза, че компютърът ще е толкова мощен, колкото този в НАСА и ще бъде единствения такъв в Източна Европа. “Ще бъде сред първите 10 в Европа и сред първите 50 в света“, уточни Виола. Освен в медицината и сигурността, по думите му, компютъра ще може да се използва при природни бедствия като заметресение и торнадо. В края на изявленията Борисов не пожела да коментира случващото се в БСП. Единственото, което каза е, че “даже и оставката не могат да си подадат”.", "date": "2019.06.17", "title": "Борисов: Суперкомпютърът ще изведе България в нова технологична роля (ОБНОВЕНА)"}
{"url": "https://www.monitor.bg:443/bg/a/view/do-30-uni-turcija-vremenno-spira-da-iznasja-tok-za-bylgarija-168103", "text": "Поради проблеми в турската електроенергийна система турският оператор TEIAS редуцира преносните способности в посока Турция към България до 0 MW за времето от 17 юни до края на месеца. За този период няма да има импорт на електроенергия от югоизточната ни съседка към нашата страна, информираха от Електроенергийния системен оператор (ЕСО). Преносните способности в посока България към Турция остават непроменени, пише още в съобщението.", "date": "2019.06.17", "title": "До 30 юни Турция временно спира да изнася ток за България"}
{"url": "https://www.monitor.bg:443/bg/a/view/kfn-i-nap-se-sporazumjaha-da-si-sytrudnichat-168086", "text": "Ръководителите на Комисията за финансов надзор /КФН/ и на Националната агенция за приходите /НАП/ Бойко Атанасов и Галя Димитрова подписаха Споразумение за сътрудничество и обмен на информация между двете ведомства. Целта на споразумението е бърз обмен на информация по електронен път между двете институции, съобщиха от КФН.  \"Подписаното споразумение е стъпка към реализиране на представената от мен пред Народното събрание Стратегия за развитие на КФН. Целта ни е посредством ефективен диалог с другите държавни органи и разширяване на взаимодействието и обмена на информация с тях да имаме още по-ефективно работеща Комисия за финансов надзор\", каза Бойко Атанасов. Според Галя Димитрова чрез бъдещата съвместна работа ще се създаде и възможност за съпоставяне на финансово-отчетната информация, предоставяна в КФН, с информацията, налична в информационните масиви на НАП, включително по отношение на размера на декларираните задължения за данъци, което в крайна сметка ще направи дейността на двете ведомства по-ефективна. Обменът на становища във връзка с тълкуването и прилагането на нормативни разпоредби ще доведе до подобряване на дейността на двете институции по прилагане на правната рамка и усъвършенстване на надзорните практики. Споразумението предвижда още механизми за оказване на взаимна експертна помощ, както и възможността за провеждане на съвместни обучения.", "date": "2019.06.17", "title": "КФН и НАП се споразумяха да си сътрудничат"}
{"url": "https://www.monitor.bg:443/bg/a/view/sedmoklasnici-pisaha-po-bogatstvoto-na-momyka-vij-tekstta-na-prikazkata-168104", "text": "Седмокласниците писаха преразказ по приказката „Богатството на момъка“ на Георги Русафов. Това бе втората част от миниматурата по български език и литература, на която трябваше да се явят над 61 000 ученици. Националното външно оценяване съдържаше още 25 задачи. От тях 18 със структуриран отговор, 6 с кратък свободен отговор и 1 с разширен свободен отговор. Верните отговори и изпитният вариант ще бъдат публикувани по-късно на сайта на просветното министерство. Живял някога в една далечна страна беден момък. Той бил строен като топола, здрав като канара и силен като мечка, но где с кого се срещнел, де с когото заговорел, младият човек на всички се оплаквал: — Ох, не е живот моето, а жива мъка — за всичко сам се трудя, парчето хлебец с пот на челото си изкарвам!… А колко хубаво би било, ако имах несметни богатства — цял ден щях да се излежавам, край мене от сутрин до вечер щяха да припкат пъргави слуги и слугини да ми прислужват! Така изминало много време, през което момъкът само се оплаквал от сиромашията си и за никаква работа не се захващал, та наистина от година на година ставал по-беден… Една пролетна привечер, като се прибирал в колибата си, младият човек заварил там непознат старец с изпито лице и дълга до пояса брада. — Кой си ти, дядо, и какво търсиш в сиромашкия ми дом? — викнал момъкът към стареца. — Пътник отдалече съм, синко… — отвърнал тихо непознатият. — Видях отворена вратата на колибата ти и влязох вътре да ме нагости стопанинът с коматче хляб и кратунка студена водица, че съм капнал от дългия път! — Сбъркал си вратата, дядо — намръщил се домакинът, като чул желанието на стареца. — Стопанинът на този дом е последният бедняк в този край! И както правел всякога пред всеки срещнат човек, момъкът започнал и сега надълго да се оплаква от сиромашията си. — Защо говориш, че си беден, синко? — прекъснал го по едно време благо старецът. — Както те гледам, ти си по-богат от най-богатия цар на света… — Да не си дошъл да се подиграваш със сиромашията ми, бре старче! — настръхнал веднага момъкът. — За какво богатство ми говориш? Къде са ми дворците? Къде са ми кованите сандъци с жълтици, кожените торби с драгоценни камъни? Къде са ми слугите, слугините?… Не виждаш ли, че освен двете си очи, голите си ръце и босите крака нищо друго си нямам на тоя свят! Вместо да му отговори, непознатият старец бръкнал в пазвата си, извадил оттам едно огледало, кимнал на момъка да се приближи към него и му поръчал: — Погледни, синко, в това огледало — всичко, което видиш в него, само да пожелаеш, на минутата ще стане твое!… Младият човек се подчинил мълчаливо, погледнал в огледалото и занемял от удивление пред гледката, която зърнал. Най-напред видял голям дворец, златните кули на който се губели в облаците. След туй погледът му се зареял сред необятната градина, която заграждала от всички страни двореца. В нея деветдесет и девет златни фонтана изхвърляли непрекъснато към знойното небе прохладни сребърни струи. А малко по-далече от тях люшкало сънливо сините си вълни едно изкуствено езеро, в което плували гордо дванайсет бели и дванайсет черни лебеда. Из поръсените с дъхав цвят храсти се надпявали славеи и авлиги, боричкали се пъстропери папагали. И навред шътали като трудолюбиви мравки пъргави прислужници в златни ливреи, подскачали млади прислужнички, нагиздени до една с дантели и копринени одежди… — Нима наистина всичко това може да бъде мое? — погледнал накрая момъкът с недоверие към белобрадия старец. — Да, синко, всичко, което зърна в моето вълшебно огледало, ще стане за вечни времена твое, ако в замяна ми дадеш само твоите млади очи… Съгласен ли си на такава размяна? Преди да отговори, момъкът погледнал през прозореца навън, дето в туй време омаята на пролетния залез била превърнала цялата природа в хиляди пъти по-вълшебна картина от картината, която младият човек видял в чудодейното огледало на дядото… Високо в копринената синевина на пролетното небе се гмуркали като пухкави патета бели перести облачета, до едно поръсени щедро от златото на последните слънчеви лъчи. Сред зеленото кадифе на далечните планини, над които пламтял с целия си чар пожарът на залеза, час по час проблясвали като сапфирени светкавици потулените през деня планински поточета и горски ручеи. А близко, съвсем близко, току до самата колиба на момъка, една млада брезова горичка кънтяла от възторжените песни, с които сладкопойните птици изпращали залязващото слънце. „Ако си дам очите, вече никога няма да зърна прелестта на гаснещия ден, нито чара на модрото утро… Ще прекарам целия си живот като къртица само в непрогледна нощ, във вечен мрак!“ — потръпнал като полазен от морници при тая мисъл момъкът. И викнал буйно на стареца: — Не, дядо, още сто дворци като този в огледалото ти да ми дадеш, пак не бих се лишил доброволно от очите си!… — Е, щом са ти толкова скъпи очите, синко, дай ми тогава вместо тях силните си ръце и халал да ти е дворецът ведно с всичко в него и около него! — предложил му нова размяна белобрадият гостенин. Но момъкът и сега се дръпнал като ужилен по-далече от стареца и викнал още по-буйно: — Не, не!… Не си давам дори един пръст от ръцете, ако ще за него да ме направиш владетел и на хиляда дворци! Същото се повторило и когато старецът му поменал да замени двореца от вълшебното огледало срещу стройните момкови крака… Накрая дядото погледнал ласкаво младия човек, усмихнал му се благо и рекъл: — Видя ли какви несметни богатства притежаваш, синко, а ти се оплакваш, че си бил беден?! Момъкът не отвърнал ни що. Но още на другия ден се хванал на работа, започнал да печели добри пари и вече никой не го чул да се оплаква от сиромашията си…", "date": "2019.06.17", "title": "Седмокласници писаха по „Богатството на момъка“ (ВИЖ ТЕКСТА НА ПРИКАЗКАТА)"}
{"url": "https://www.monitor.bg:443/bg/a/view/vojnite-na-manowar-pokoriha-bylgarija-video-168087", "text": "Любимците на родната метъл сцена Manowar изнесоха великолепно шоу пред хилядите български фенове, събрали се в Арена Армеец в неделната вечер. Американската банда представи най-доброто от дискографията си. Шоуто бе част от The Final Battle World Tour, като бяха изпълнени хитове на бандата от албуми в последните над 30 години. Любимата на българските фенове Warriors Of The World нажежи обстановката в началото, а това, което последва, бе поредица от химни в защита на хеви метъла като жанр, ода към скандинавската митология, по-точно към Тор и Один, и енергични парчета, които прославят храбрите действия в лицето на смъртта. По традиция вокалистът на бандата Ерик Адамс изпълни българския химн, което бе високо и шумно оценено от българските фенове. След това бас китаристът Джоуи ди Майо си призна, че България му е една от любимите дестинации. Той допълни, че харесва българска бира и ракия, поздрави кмета на София Йорданка Фандъкова и посвети концерта на всички защитници на хеви метъла, както и на починалата му преводачка от български език Нели. Ди Майо проговори и български дори, но това не трябва да ни изненадва, тъй като той е приятел с бившия кмет на Каварна Цонко Цонев и още на първият концерт на бандата у нас – през 2007 г. в рамките на Каварна Рок Фест, той вече беше заучил завидно количество български думи, с които боравеше свободно от сцената край морето. Шоуто завърши с думите Шоуто бе предавано на живо на огромен LED екран зад сцената, а като декор имаше вулкани, бойни сцени и реални викинги, който носеха факли, символизиращи преминаването към Валхала. Бандата дойде с екип от над 60 човека в София. Manowar е хеви метъл група, създадена през 1980 г. в град Обърн, щата Ню Йорк, САЩ. Групата е известна с бомбастичното си звучене и имидж, като през 1980-те огромната им маса фенове по света ги нарича \"кралете на метъла\". Известни са със своите войнствена тематика и естетика, борбата за „истинския метъл“ и интереса към скандинавската митология. Групата държи световния рекорд за най-дълъг хеви метъл концерт от 5 часа и 1 минута, състоял се в Каварна през 2008 г. Нямат комерсиален успех в САЩ, но са особено популярни в Европа, Австралия и Южна Америка. Групата е продала около 9 млн. копия на своите албуми по целия свят. Manowar има 13 студийни албума, няколко допълнителни, 17 сингъла, 4 сборни, много клипове и DVD-та.", "date": "2019.06.17", "title": "Войните на Manowar покориха България (ВИДЕО)"}
{"url": "https://www.monitor.bg:443/bg/a/view/lampa-s-komputyr-i-proektor-v-klasnata-staja-168084", "text": "Lumi на bIOSlab е елегантна настолна лампа с вграден компютър и проектор, която предлага организирано работно пространство, проектирайки 20-инчов инфрачервен, сензорен екран на бюрото или подходящ за домашно кино, 80-инчов екран на стената, както и множество разнообразни приложения за интерактивно обучение и творчество, съчетаващи изкуствен интелект и добавена реалност. Lumi бе показана по-рано този месец като част от изложението за стартиращи компании InnoVEX на Computex 2019 в Тайпе, където спечели наградата IF Design Guide Gold Award. Lumi изглежда се е справила с това и е идеален пример, как настолните компютри започват да изчезват в домакинствата, улеснявайки и подобрявайки живота и работните пространства. Прожектирания от Lumi екран използва технологията InfraRed Touch, която може да превърне всяка плоска повърхност в интерактивен екран, от тъчпад, чертожна дъска до клавиши на пиано. На InnoVEX лампата беше демонстрирана, като интерактивна бяла дъска. Lumi има вграден стилус, който позволява, например, интерактивно оцветяване на книжки с функция за корекция, ако се излезе извън линиите. bIOSlab все още не е обявил цената на Lumi, но продажбата е предвидено да започне преди края на 2019 година.", "date": "2019.06.17", "title": "Лампа с компютър и проектор в класната стая"}
{"url": "https://www.monitor.bg:443/bg/a/view/bylgarija-i-cherna-gora-podpisvat-spogodba-za-avtomobilni-prevozi-168062", "text": "Министърът на транспорта, информационните технологии и съобщенията Росен Желязков и министърът на транспорта и морските въпроси на Черна гора Осман Нуркович ще подпишат днес двустранна Спогодба за международни автомобилни превози на пътници и товари, съобщиха от ресорното ведомство. Министърът на транспорта Осман Нуркович е на посещение в страната по покана на министър Росен Желязков. Преди подписването на документа двамата министри ще обсъдят възможностите за разширяване на сътрудничеството между България и Черна гора. Предвижда се министър Росен Желязков да представи пред колегата си Осман Нуркович българската система за провеждане на теоретичните изпити на кандидатите за шофьори.", "date": "2019.06.17", "title": "България и Черна гора подписват спогодба за автомобилни превози "}
{"url": "https://www.monitor.bg:443/bg/a/view/bela-torn-pusna-goli-snimki-sled-zaplahi-ot-haker-168085", "text": "Бившата старлетка на „Дисни“ Бела Торн публикува свои голи снимки в социалните мрежи. В причина за това не се превърна ексцентричността на актрисата, която отглежда 19 котки, определя се като бисексуална и според мнозина отказва да бръсне краката си в полза на естествената красота. До решението да се покаже гола до кръста пред последователите си в Туитър тя стигна, след като недоброжелател бе хакнал акаунта и в края на следващата седмица, а впоследствие заплашил, че ще ги разпространи. Прекалено дълго оставях мъжете да се възползват от мен и ми писна. Публикувам тези снимки, защото това е мое решение и никой не може да диктува живота ми. Ще спя по-спокойно тази нощ, защото контролът е обратно в моите ръце“, гласи част от изявлението на Торн в социалните мрежи по повод снимките. Тя добавя, че въпросният хакер й бил споделил, че разполага с провокативни снимки и на други знаменитости. Не става ясно от изявлението й какво е искал недоброжелателят в замяна на това да не публикува снимките. Междувременно звездата от „Раздвижи се“ издаде четвъртата си книга - The Life of a Wannabe Mogul: A Mental Disarray, която има автобиографичен фарактер. За нея Торн разкрива, че е плод на двуседмична работа, която извършвала на снимачната площадка. Това бил третият й опит за написване на томче за собствената й история. Предишните два били написани на ръка, но в крайна сметка изгубени.", "date": "2019.06.17", "title": "Бела Торн пусна голи снимки след заплахи от хакер"}
{"url": "https://www.monitor.bg:443/bg/a/view/hubchev-jasno-mi-e-che-njamam-vreme-v-levski-168093", "text": "Наставникът на \"Левски\" - Петър Хубчев, даде интервю за колегите от \"Евима Спорт\", в което говори по актуалните теми в \"синия\" клуб. Специалистът също така сподели, че е добре запознат с липсата на достатъчно много време, в което да успее да наложи своята футболна философия на \"Герена\". Героят от САЩ 94\" остана доволен от проведената първа част от подготовката на тима в Добринище. Ето какво казва още Хубчев: \"Това, което искахме да видим от първия лагер, макар и без целия отбор, ме удовлетворява. Като обем, натоварване и отношение към тренировките, нямам забележки. Има чисто професионални неща обаче, които искам да са по-добре. Ние сме нови хора и имаме своите виждания и принципи, и футболистите трябва да се нагаждат към нас\". \"В \"Левски\" съм преживял и титли, но и пето и шесто място. Трябва да ги убедим играчите, че това което правим е за тяхно добро и за доброто на клуба. Като започнем от бяганията и завършим с поведението им извън терена. Какви ли не неща се говорят за нас, за налагането на дисциплина, че сме едва ли не някакви терористи. Преувеличени са много...\". \"Времената са други. Жалко, че живеем с миналото. Имам обяснение за себе си. Традициите са хубаво нещо, но те са за това да се нарушават. Това, че \"Левски\" и ЦСКА са били по 20-30 пъти шампиони не значи, че това трябва да продължава. По света има много грандове в криза, за жалост така е и в \"Левски\" и ЦСКА. Начинът, по който се тренира и поведението е много по-различен от преди. Преди 30 години парите не бяха водещи. Сега, който ми каже, че парите не са най-важното във футбола, просто няма да повярвам. Богатите хора успяват във футбола. Допускани са и много грешки, финансите са много важни, но и много се злоупотребява с тях\". \"Аз много добре знам, че имидж се гради много дълго време. Бързо може и да се срине. Увереност ми дава начинът, по който работим с екипа ми и момчетата. Тънкият момент е, че във футбола се иска време, за да промениш нещо. В съвременния футболен живот се смята, че трябват 2 или 3 години, за да реализираш своите идеи. Ясно ми е, че в \"Левски\" нямам това време. Нека да мине време да видим дали шефовете на Левски ще удържат на думата си. Най-тежко е, когато не вървят нещата, тогава лесно се отказваш от принципите си. Трудно ще пренесем модела на \"Барса\" и \"Юнайтед\" в страната, в която живеем\".", "date": "2019.06.17", "title": "Хубчев: Ясно ми е, че нямам време в \"Левски\""}
{"url": "https://www.monitor.bg:443/bg/a/view/v-es-zovat-za-zapochvane-na-pregovori-sys-severna-makedonija-168091", "text": "Върховният представител на Европейския съюз по външната политика и сигурността Федерика Могерини честити тази сутрин от Люксембург годишнината от подписването на Преспанското споразумение и призова страните-членки да вземат позитивно решение за преговори със Северна Македония и Албания, съобщи МИА. Днес се навършва една година от подписването на Преспанския договор между Северна Македония и Гърция и мисля, че трябва да си припомним за силата на смелостта и лидерството и важните стъпки, които се предприеха на Балканите. Надявам се, че страните-членки ще си спомнят и ще отдадат признание за тези стъпки, особено в следващите дни, когато трябва да се вземе важно решение за отваряне на преговори с Албания и Северна Македония, решение, което трябва да се вземе в най-кратък възможен срок, заяви ръководителката на европейската дипломация Федерика Могерини преди началото на Съвета за външни работи на ЕС в Люксембург, който тя председателства. Могерини ще започне днешната среща с няколко думи за Преспанския договор. Подобни послания тя ще отправи и към министрите на страните-членки на ЕС тази сутрин. Министрите ще заседават във формат \"общи въпроси\" в Люксембург утре, като в дневния ред ще бъде отварянето на преговори с Албания и Северна Македония. В същото време еврокомисарят по разширяването Йоханес Хан призова страните-членки на ЕС да отворят преговори за членство със Северна Македония възможно най-скоро, съобщи МИА. Отговаряйки на журналистически въпроси преди началото на Съвета за външни работи на ЕС в Люксембург, еврокомисарят Хан посочи, че страните-членки още преговорят по тази тема. Мога само да повторя, че преговорите трябва да се отворят възможно по-бързо, защото направиха всичко. Това не е сигнал само за Северна Македония, но и за целия регион, заяви Хан преди срещата. Комисарят оцени, че ако не бъде дадена дата за Северна Македония в най-къс възможен срок, това може да повлияе на сръбско-косовския диалог.", "date": "2019.06.17", "title": "В ЕС зоват за започване на преговори със Северна Македония "}
{"url": "https://www.monitor.bg:443/bg/a/view/hajnc-kristian-shtrahe-se-otkazva-ot-evropejskija-parlament-168088", "text": "Бившият австрийски вицеканцлер и бивш шеф на Австрийската партия на свободата Хайнц-Кристиан Щрахе съобщи, че няма да приеме мандат в Европейския парламент. В съобщение за печата тази сутрин той заявява своето решение и подчертава, че то е лично. Щрахе допуска възможността да се върне в политиката, но след като бъдат изяснени причините около скандаалното видео от Ибиса, което стана причина да напусне всички политически и партийни постове. Бившият партиен шеф подчертава стремежа си за цялостно и безкомпромисно изясняване на случая и заявява намерението си да се бори за реабилитация. Щрахе благодари на онези 45 000 избиратели, които дадоха своя преферентен глас за него на изборите за Европейски парламент няколко дни след като стана известна аферата от Ибиса и му осигуриха пряк мандат в Европейския парламент.", "date": "2019.06.17", "title": "Хайнц-Кристиан Щрахе се отказва от Европейския парламент"}
{"url": "https://www.monitor.bg:443/bg/a/view/maraja-keri-vdiga-nazdravici-s-pamela-andersyn-naomi-kembyl-i-kejt-mos-snimka-168089", "text": "Поп иконата Марая Кери поля края на европейското си турне в звездна компания. Певицата вдига наздравици след финала на обиколката си с неостаряващия секссимвол Памела Андерсън и супермоделите Наоми Кембъл и Кейт Мос. За срещата на четирите стана ясно от публикация в социалните мрежи. 49-годишната изпълнителка сподели снимка с приятелките си в Инстаграм и поясни: Звездата от „Спасители на плажа“ пък добави „Обичам ви“. Турнето Caution на Марая Кери започна през февруари в САЩ. Европейската му част приключи в четвъртък в Амстердам. Миналата седмица тя отправи музикален поздрав към меломаните още в Барселона и Бордо, а преди това - в Дъблин, Лондон, Париж, Хамбург и датския град Олборг. През юли и август Кери ще пее на няколко фестивала - в Квебек, Флоренция, Кюрасао.", "date": "2019.06.17", "title": "Марая Кери вдига наздравици с Памела Андерсън, Наоми Кембъл и Кейт Мос (СНИМКА)"}
{"url": "https://www.monitor.bg:443/bg/a/view/variant-1-na-maturata-v-sedmi-klas-168078", "text": "Седмокласниците ще работят по Вариант 1 на    националното външно оценяване. Тестът за матурата бе изтеглен от Зина Соколова от \"Азбуки\". Тази година изпитът ще започне в 9 ч., като учениците трябва да са заели местата си до 8:30.  Оценяването на работите тази година ще се извършва онлайн и затова трябва да пишат с черен химикал. Другата новост е баркодът на изпитните бланки, който ще бъде на всяка една страница. По думите на зам. - образователният министър Таня Михайлова това ще пречи разменят на страници, както се е случвало преходни години.  Форматът на изпита се запазва. Първата част ще тестова със затворени и отворени  въпроси, втората - преразказ с дидактическа задача. \"По различно е, че това е единен изпит. Няма първи модул, който е национално външно оценяване, и втори, който е за кандидатстване. \", заяви  Михайлова. Седмокласниците ще имат право да напускат залата след 60-тата. Това е времето, в което трябва да се справят с теста. \"Ако няма да пишат по преразказа, предават изпитните си работи на квестора. \", обясни Михайлова. Тя съветва учениците да мислят и да работят по всички задачи, за да покажат по - добри резултати. Седмокласниците могат да съберат максимум 100 точки от двата модула.  Резултатите от изпита трябва да бъдат готови до 27 юни. С него учениците формират бала си за  кандидатстване в гимназия. ", "date": "2019.06.17", "title": "Вариант 1 на матурата в седми клас"}
{"url": "https://www.monitor.bg:443/bg/a/view/poli-genova-gotvi-nov-album-168082", "text": "Поп звездата Поли Генова ще зарадва верните си фенове с нов албум. Изпълнителката на If Love Was A Crime прекарва все повече време в студиото, като докато не е ангажирана с поети участия или грижите за първородния си син Даниел, налива основите на следващия си диск. Певицата признава, че двумесечното бебе е изключително спокойно, което й позволява да прекарва повече време в писане на песни. Албумът пък се очаква да стане пазарен факт наесен. обяснява пред woman.bg звездата. Припомняме, че Генова даде живот на малкия Даниел в средата на месец април, като само месец по-късно се завърна на сцената – първо като водещ на церемонията по връчването на годишните музикални награди на БГ Радио, а по-късно и като част от турнето на спекаткъла в памет на Тодор Колев „Фалшив герой“. Заедно с Ненчо Балабанов, Димо от група P.I.F., Хилда Казасян и музикантите от Симфоничния оркестър на Държавна опера – Русе с диригент Димитър Косев, вече представиха шоуто в Русе и София. Предстои всички те да се поклонят и пред публиката в Бургас (8 юли) и Варна (19 юли).", "date": "2019.06.17", "title": "Поли Генова готви нов албум"}
{"url": "https://www.monitor.bg:443/bg/a/view/jariv-lerner-hora-ot-cjal-svjat-stajuvat-v-kinocentyra-168070", "text": "- В основата на мотивацията ми несъмнено стоят положителните реакции на хората след всяко едно от тези издания на Udaya Live! Тяхното щастие, вълнение... Те ме вдъхновяват да продължа да се занимавам с това. Знаете ли, много хора идват при мен след фестивала със сълзи на очи, други намират сродните си души. Нещо повече, вече имаме три Udaya бебета. Страхотно е да видиш как хора, които не биха се срещнали при други нормални обстоятелства, създават нещо толкова специално заедно – един цял нов живот. - Машината се завъртя още преди години. Първоначално работихме в студиото с учителя по йога Травис Елиът. Правихме проект, наречен The Ultimate Yogi. Година по-късно доведохме други треньори – Руди Метиа и Витас Баскаускас, за да заснемем Yoga Warrior и Deepen Your Practice. И така постепенно йога семейството ни се увеличаваше. Тогава един от посетителите на всички тези проекти ни сподели за място на Боровец и всъщност той предложи да бъде направен фестивал за йога там. Отидохме на място, влюбихме се в прекрасната природа и така органично се появи първото издание на Udaya Live!. Всъщност той се превърна във фестивал много преди ние да го наречем така. - Да, мислил съм наистина в тази посока. Преминах през курс на обучение в Лос Анджелис. В онзи момент не бях все още сигурен в какво тематично поле ще се развия професионално и това бе една от възможностите, които обмислях. Така че, да, изучавал съм как да преподавам йога, но животът ме поведе в друга посока. - Всъщност далеч не отдавам заслугите за успехите, които съм постигнал на учението. Всичко зависи от принципите на даден човек. Когато се провалям, това е заради мен. Когато следвам правилните принципи, очевидно това работи в моя полза. Думата „йога“ означава обединяване. И това всъщност е един от принципите, които се стремя да спазвам. Ако подходиш към даден проект с идеята да постигнеш това обединяване, ще постигнеш много повече, отколкото ако се захванеш с всичко сам. - Трудно е. И това е основно поради факта, че много други страни започнаха да предоставят финансови стимули за чуждестранните продуценти, които отиват да снимат на територията им. Румъния наскоро обяви, че ще предоставя 35% възвръщаемост на инвестираните в държавата средства от страна на филмовите продуценти извън територията й. Интересно е сравнението между България и Румъния – цените ни гравитират около почти еднакви стойности, обаче тук се предлага по-високо качество на услугата. Въпреки това не можем да се съревноваваме с тези 35%. Нещо повече, само в последната година загубихме над 15 проекта, които при други обстоятелства щяха да вложат финансови средства за работата тук, в България. Дори наши собствени продукции отиват към Румъния, Гърция, Македония и Сърбия. Другото важно нещо, което губим, несъмнено е приемствеността. През последните 14 години успяхме да изградим индустрия тук и да обучим много квалифицирани кадри. Сега те пътуват по света и работят на други места, където преподават знанията, които са придобили тук, на следващо поколение специалисти в чужбина. Впоследствие това следващо поколение ще бъде предпочитано от компаниите, защото за тях ще е много по-евтино да назначат някого на местно ниво, отколкото от друга държава. Така че не само квалифицираните професионалисти сега напускат България, но вече приемствеността и знанието също напускат страната. Това според мен е изключително тъжно, защото ни отне 14 години, за да изградим всичко това, и само една година, за да бъде то разрушено. - Знам, че министърът на културата приема казуса много сериозно, съгласно указанията на министъра на финансите и, разбира се, министър-председателя. Сформирана е работна група, която към момента се труди върху изменение на закона. Истинското предизвикателство е всъщност това да се разбере какво трябва да представлява текстът на този закон. Думата за този стимул на английски е incentive и произлиза от думата „привличам“. Да привличаме, да вдъхновяваме – такъв смисъл има този стимул, преведено от английски език. На български като че ли се превежда повече като „отстъпка“, което провокира множество реакции от вида на „Защо давате пари на този човек, вместо на мен? И аз заслужавам“. Очевидно е, че отново ще има такива отзиви – защо тези продуценти получават стимул, а не аз. - Да, водихме дълга битка, докато се стигне до тази тяхна подкрепа. Нещо повече, бивш шеф на Националния филмов център публикува цяла статия против идеята. Широко разпространено бе мнението „това не е за нас“. Да, не е за „нас“, ако ние сме 72-годишни пенсионирани професори, но е за всеки, който иска да влезе във филмовия бизнес. Представете си, аз съм инвеститор от чужбина и разполагам с много пари. Пред себе си имам избора – да кажем отново – между Румъния и България. Логично, ще отида към Румъния, защото там предлагат стимул. Оттам парите влизат в страната, харчат се там, облагат се с данък, циркулират в икономиката и Румъния печели в дългосрочен план. Но ако гледаме в краткосрочен план, да, лесно е да стигнеш до извода, че се работи на принципа „пари да отиват при някого“. - Рекламата „от уста на уста“ винаги е била най-важна за мен. Всяка година посещаваме големи киносъбития, сред които и филмовия фестивал в Кан. Взимаме големи екипи и се опитваме да убедим хората да дойдат и да снимат в България, но важното за нас е те да продължат да се връщат със своите проекти в страната. - Да, това беше наистина специална презентация за Силвестър Сталоун – за живота и работата му в киното. Той проведе и мастър клас в рамките на фестивала. Ние пък представихме и други наши проекти, сред които и комедията Jolt с Кейт Бекинсейл. Наред с всичко останало, късометражният филм Cheese, който беше създаден в рамките на стажантската ни програма във Film Forge, беше избран за представяне в късометражната програма на фестивала. Тази година кандидатствахме за одобрение в тази програма с общо 15 късометражни филма. Cheese беше избран измежду общо 4000 заглавия, борещи се за прожекция сега. Да, екипът отиде и представянето премина наистина интересно. Друго нещо ми направи впечатление. От една страна, имаме филмовия пазар в Кан, от друга – това са различните конкурсни програми. За късометражната такава – тя няма конкурсен характер, след като веднъж вече са посочени филмите, които ще получат представяне, ти си нагърбен със задачата сам да търсиш публика за това, което ще покажеш. Така че възможностите там са малки. Но ако успееш да привлечеш повече журналисти, ще получиш по-голям международен отзвук. Много е важно да намериш правилните хора за тези прожекции. - Още когато пристигнах в България, посетих Нов български университет и НАТФИЗ и това, което ми направи силно впечатление, беше на какво се обучаваха тези студенти. Осъзнах, че това са основно три специалности – актьорско майсторство, режисура и кинематография. В същото време филмовата индустрия се нуждае от много повече други специалисти. На една снимачна площадка има средно около 400 души, от които само един е режисьор. Другото нещо, което осъзнах, е, че когато напуснат учебните заведения, младите надежди на киното имат навика за 4-5-часов работен ден. А когато попаднат на истински сет, работата продължава и по 12 часа в денонощието. Това е голям шок за тях, а за нас остава и задачата да ги обучим почти от самата нула. Ето защо се фокусирахме върху обучаването тук, на място, на хора за разнообразните професии, които могат да възникнат по време на заснемането на един филм. Стажантската програма е интензивна, напрегната и ако си силен, ще оцелееш. - От началото на програмата при нас са се обучавали над 300 стажанти. И това, което е по-важно за мен и ме кара да се гордея, е фактът, че 64 от тях сега работят на снимачни площадки и имат кариера. Другото страхотно нещо е, че вече тук идват хора от цял свят. Имаме и човек от Южна Африка, който стажува при нас и тъкмо си намери работа като оператор. Момиче от САЩ, което стажува със сестра ми, също дойде до студиото и сега провокира и нейните приятели да дойдат. И друго, от Гърция се свързаха с нас за помощ в обучаването на следващото им поколение филмови специалисти. Те ще дойдат тук, за да се включат в програмата през есента.", "date": "2019.06.17", "title": "Ярив Лернер: Хора от цял свят стажуват в Киноцентъра "}
{"url": "https://www.monitor.bg:443/bg/a/view/brashnoto-s-20-po-skypo-ot-minalija-uni-168060", "text": "Масовото брашно тип ”500” на борсите в страната през миналата седмица се предлагаше с 20% или 16 ст. по-скъпо, отколкото в средата на юни 2018 г. Тогава то вървеше на едро средно по 0,81 лв. за пакет от килограм, а на 14 юни е отчетено ниво от 0,97 лв., сочат данни от сайта на Държавната комисия по стоковите борси и тържищата (ДКСБТ). През миналата седмица където можеше да се купи на цени от 60 до 80 ст. за кило, а най-скъпо - в София, с разлика от 0,94 до 1,30 лв./кг. Под 70 ст. килограм брашно тип „500” можеше да се достави от борсите в областите Пловдив (0,65 лв.) и Враца (0,62-0,66 лв./кг). Цени над левче бяха регистрирани в Благоевград (1,28 лв./кг) и Смолян (1,20 лв./кг). При друг хранителен продукт – захарта, спрямо средата на юни 2018 също има немалко поскъпване от почти 13 на сто или от 1,08 на 1,22 лв./кг. В последните 5 работни дни най-скъпа захар на едро по 1,60 лв. за кило се продаваше в най-бедния район на страната – Монтана, или двойно по-скъпо, отколкото в Бургас, където бе отчетена най-ниска борсова цена от 0,80 лв./кг. Максималната за района на Южното Черноморие бе 1,10 лв. В София захарта на едро вървеше от 1,20 до 1,40 лв./кг. Минимална цена под левче за килограм захар бе отчетена през миналата седмица в Сливен, където продажбите са били в рамките от 0,90 до 1,25 лв./кг, сочи още статистиката на ДКСБТ.  Там слънчогледовото масло варираше в тесни граници от 1,60 до 1,65 лв./л. Максималната цена на едро от 2,40 лв. бе регистрирана в София, но в столицата минималната бе 1,85 лв./л. На границата от 2 кинта и нагоре средни цени на олиото имаше и още и на тържищата в Добрич, Стара Загора и Кърджали - по 2,05 лв./л, Пловдив - 2,10 лв./л, и Русе - 2,00 лв./л. В средата на юни средната цена на олиото на едро е 1,95 лв./л, което е само с 3 ст. повече, отколкото по същото време на миналата година. Не така стоят нещата при пилешките бутчета, където средните цени на борсите са с 47 ст. на килограм по-високи - 2,55 лв./кг в средата на юни 2018-та срещу 3,02 лв./кг през миналата седмица. С почти толкова е поскъпването на годишна база и при малотрайните колбаси и шунката от 4,55 на 5 лв./кг. и средната й цена в последните 5 работни дни достигна 4,94 лв./кг. През миналата седмица каймата бе най-евтина на едро във Варна - от 3,80 до 4,80 лв. за кило. Максималната цена от 6,20 лв. бе отчетена в София. Долната граница в столицата бе на ниво от 5,20 лв./кг. Средни цени от над 5 кинта за кило кайма смес бе отчетена още в Плевен и Силистра - по 5,30 лв., Стара Загора - 5,40 лв., Пловдив - 5,60 лв., и Ямбол - 5,60 лв.", "date": "2019.06.17", "title": "Брашното с 20% по-скъпо от миналия юни"}
{"url": "https://www.monitor.bg:443/bg/a/view/52-godishen-mina-na-cherveno-v-plovdiv-i-ubi-mlad-peshehodec-168077", "text": "52-годишен шофьор със „Ситроен Пикасо” минал на червено на възлово кръстовище в Пловдив и премаза млад пешеходец, съобщиха от полицията в града. Загиналият е на 34 години и е пресичал на зелен за минувачите светофар. Кървавата катастрофа станала половин час преди полунощ в неделя вечерта. Около 23,30 часа на 112 бил получен сигнал, че на кръстовището на булевардите „Руски” и „Шести септември” в центъра на Пловдив лека кола е преминала на червен забранителен сигнал. В този момент обаче там е пресичал младият мъж, който не е имал никакви шансове да оцелее. Пристигналият лекарски екип от Спешна помощ само е констатирал смъртта на младия мъж. За 24 часа в ареста на полицията е бил задържан шофьорът на френската кола – мъж на 52 години. Кръстовището на „Руски” с „Шести септември” е едно от най-натоварените денонощно в Пловдив. И на двата булеварда светофарната уредба е програмирана така че да дава предимство през минута и половина – две на различните посоки за движение. Това обаче често обърква шофьорите от по-малките градове, които не са свикнали например да завиват наляво с предимство, а в това време колите за направо и надясно, да чакат на червено. Дали това е причината за катастрофата със смъртен случай, или не, ще покаже разследването, което е стартирало под ръководството на Окръжната прокуратура в Пловдив. Пробите за алкохол и наркотици на 52-годишния шофьор са били отрицателни.  ", "date": "2019.06.17", "title": "52-годишен мина на червено в Пловдив и уби млад пешеходец"}
{"url": "https://www.monitor.bg:443/bg/a/view/trufeli-izniknaha-v-dvora-na-uchilishte-168080", "text": "Черни трюфели изненадващо се появиха в двора на великотърновското училище по електроника „А.С.Попов”. На необичайната находка в края на миналата седмица се натъкнали ученици, които разказали за черните гъби на родителите си. Още същия ден въоръжени с кирки, мотики и лопати, майки и татковци се юрнали към двора на школото.  Според запознати обаче, късметът се усмихнал на първите двама, които успели да напълнят две чанти и спечелили близо 3000 лв. Според търновски гъбари причината за появата на трюфелите на необичайното място, в двора на школото, са падналите обилни дъждове. Трюфелите обикновено се раждали в близост до определени дървесни насаждения: топола, бук, дъб, габър или липа. В двора на училището има няколко дъба, под чийто корони именно били открити скъпите гъби. Школските трюфели били от най-ккъпия вид и освен това се отличавали със силен и тежък и наситен аромат, което още повече увеличавало цената им. Това е първият случай на открити трюфели в населено място. в района на търновско, като място с трюфели бяха известни горите край град Златарица и съседните села. Там преди няколко години дори идваха спецове гъбари от София с джипове и специално обучени кучета. Намерените край Златарица трюфели обаче, бяха от по-евтиния вид на кафявите трюфели, бяха доста по-малки като размери и далеч по-неароматни.", "date": "2019.06.17", "title": "Трюфели изникнаха  в двора на училище"}
{"url": "https://www.monitor.bg:443/bg/a/view/shtetite-a-ne-drebni-narushenija-da-opredeljat-cenata-na-grajdanskata-168059", "text": "Финансовото поощряването на изрядните и наказания за джигити трябва да се изчислява спрямо щетите, които са причинили на пътя, предлага новата агенция за безопасност на пътя, начело с Малина Крумова. Агенцията съвместно със застрахователите и експерти са подготвили модел, който е предложен на Комисията за финансов надзор. „За да има превантивен ефект „малусът“ в системата трябва да се чувства, но целта а в рамките на събираните пари да има преразпределени спрямо рисковите водачи“, уточни пред „Монитор“ Малина Крумова. По думите й не трябва да се допуска „малус“ на колата, защото превозните средства не причиняват катастрофи, а техните водачи. Щетите трябва да бъдат основание за промяна на класовете и процента на „малуса“ и ако се въведе критерии за поведението на водача без щети, те трябва да са силно ограничени до малко на брой и високо рискови. Това са употреба на алкохол, висока скорост и други, които трябва да се уточнят от КФН. считат от агенцията за безопасност, за да се проследи ефективността й. „Не може всички да сме на нула, защото нарушения и досега е имало. Обективно е да се въведе на база на щетите, защото този критерий е обективен и безспорен“, уточни Крумова. И няма за едно и също нарушение да бъдат наказва по няколко пъти, както предвиждаше предложената система от предишното ръководство на регулатора. Крайната цел на системата „бонус-малус“ е да коригира в дългосрочен план поведението на участниците на пътя и да възпита във водачите на автомобили чувство за отговорност. Като резултат ще се подобри пътната безопасност и респективно целта е намаляване на броя на смъртните случаи и телесните наранявания. за въвеждането на „бонус-малус“ системата за застраховката “Гражданска отговорност”. В момента работи нова международна работна група, която да създаде система, при която шофьори без нарушения на пътя ще плащат по-евтина полица, а за водачите с много провинения цената ще е много по-висока. „Бонус-малус“ е система, прилагана в много страни в Европа, която персонализира премията, платена от застраховащия/потребителя, като взима предвид поведението на пътя и историята на претенциите. Миналата година бе представен вариант, но той срещна остро обществено недоволство.", "date": "2019.06.17", "title": "Щетите, а не дребни нарушения да определят цената на „Гражданската“"}
{"url": "https://www.monitor.bg:443/bg/a/view/latinska-amerika-svetna-168075", "text": "Подаването на електроенергия в Аржентина, Парагвай и Уругвай е почти възстановено след като в неделя голям срив в електроенергийната система остави за часове без ток десетки милиони хора в трите страни, предаде Асошиейтед прес, като се позова на аржентинската агенция Телам. Снощи електроподаването бе възстановено до 90 процента в Аржентина, както и за повечето от 3-те милиона жители на на Уругвай. Президентът на Аржентина Маурисио Макри каза, че сривът в електроподаването е безпрецедентен и причината за него остава неизвестна. \"Случаят няма прецедент и ще бъде щателно разследван\", каза Макри. Властите работят трескаво за възстановяване на електроенергията. Бразилия, която е свързана с електроенергийната мрежа на Аржентина, остана почти незасегната от спирането на тока, посочва Ройтерс.", "date": "2019.06.17", "title": "Латинска Америка светна"}
{"url": "https://www.monitor.bg:443/bg/a/view/kitaj-zasilva-kontrola-nad-iznosa-na-redki-metali-168079", "text": "Правителството на Китай обмисля възможностите за засилване на контрола на износа на редки метали, заяви в понеделник представител на Държавния комитет по развитието и реформите Мен Вей, съобщиха световните агенции. Най-голямата комунистическа държава е лидер по добива на тези метали и има дял от 70% в световното им производство. От 2010 г. Пекин започна да намаля доставките за чужбина. Освен това добивът им в Китай от чужди компании е забранен. Само 6 местни фирми имат лицензи, като те са длъжни да спазват определени квоти на произведените количества. Неотдавна в рамките на търговската вой със САЩ бе въведено 25% експортно мито за Щатите. Има идея и за пълната забрана на износа на китайски редкоземни елементи за САЩ. Редките метали са група от 17 елемента и са много търсени за висотехнолигични производства. Най-много от тях 14 са лантаноидите - лантан, церий, празеодим, неодим, прометий, самарий, европий, гадолиний, тербий, диспросий, холмий, ербий, тулий, итербий и лутеций. Ограниченията важат и за скандий и итрий.", "date": "2019.06.17", "title": "Китай засилва контрола над износа на редки метали"}
{"url": "https://www.monitor.bg:443/bg/a/view/arestuvaha-i-kmeta-na-kostenec-168081", "text": "Специализираната прокуратура, със съдействието на КПКОНПИ и СДВР арестува и кмета на Костенец. Това става малко след като беше задържан градоначалника на Божурище, а след него кмета на район „Северен“ в Пловдив. „Извършва разследване на корупционни действия на кмета на Костенец“, това съобщават към момента от пресцентъра на Апелативна специализирана прокуратура. Градоначалникът Радостин Радев е едно от знаковите лица на БСП.  Той е роден на 11 октомври 1976 г. Преди да стане кмет има 12 години стаж в частния сектор, 8 години е бил общински съветник. Женен е, има две деца. Заедно с Радев е задържан и виден местен бизнесмен, съобщи Канал 3. Разследването сочи, че съмнителните обществени поръчки, проверявани от спецпрокуратурата, са минавали именно през фирмите на въпросния предприемач, сочи неофициалната информация.", "date": "2019.06.17", "title": "Арестуваха и кмета на Костенец (ОБНОВЕНА)"}
{"url": "https://www.monitor.bg:443/bg/a/view/vynshno-uchi-bylgarite-v-kipyr-na-prava-168076", "text": "Службата по трудовите и социални въпроси към Министерството по труда и социалната политика организира информационни дни за български граждани в Кипър в периода 17-22 юни, съобщиха от външно министерство. Гражданите ще имат възможност да зададат въпроси за трудови и осигурителни отношения и да получат информация за процедурите по потвърждаването на осигурителен стаж в ЕС за различни осигурителни рискове. Осигурени са консултации относно различните видове обезщетения - за старост (пенсии), безработица, майчинство, инвалидност и др. Ще бъдат разяснени практически въпроси относно процедурите за удостоверяване на осигурителен стаж и спецификите за изчислението му в Кипър. Информационните дни на 17 и 18 юни ще се проведат от 9:00 до 13:00 часа в Никозия, в сградата на посолството на България (адрес: 13, Konstantinou Paleologou, 2406, Engomi, Nicosia). Представител на Министерството на труда, социалните грижи и социалното осигуряване на Кипър също ще присъства на събитието на 18-ти юни. На 22-ри юни 2019 г. СТСВ организира информационен ден в гр. Ларнака. Той ще се проведе от 9:30 до 14:00 часа. Адресът на събитието е ул. \"Константинос Калогера\" 87, офис 3. Службата по трудовите и социални въпроси е базирана в Атина, Гърция. Тя има компетенции за консултиране и подпомагане на българските граждани в Кипър при упражняване на трудова дейност и ползването на съответните социално-осигурителни права в рамките на координацията на системите за социална сигурност на държави-членки на ЕС.", "date": "2019.06.17", "title": "Външно учи българите в Кипър на права "}
{"url": "https://www.monitor.bg:443/bg/a/view/izrael-krysti-selishte-na-tyrmp-168074", "text": "Израелското правителство одобри решение да наименува на Доналд Тръмп ново еврейско селище на контролираните от Израел Голански възвишения, предаде ДПА. По-късно премиерът Бенямин Нетаняху отиде лично да открие табелата с името на новото селище \"Тръмп хайтс\" (\"Хълмове Тръмп\"). То е наречено така в израз на признателност за решението на американския президент да признае израелския суверенитет над Голанските възвишения, които международната общност смята за сирийска територия, окупирана от Израел по време на арабско- израелската война през 1967 година. Не е ясно кога ще започне изграждането на новото селище. Нетаняху в момента оглавява служебно правителство. Парламентът бе разпуснат, след като премиерът не успя да състави управляваща коалиция въпреки изборната си победа през април. Нови избори са насрочени за 17 септември. Същевременно нараства напрежението между Иран и останалите държави. Израелският премиер Нетаняху се закани, че страната му няма да позволи на Иран да се сдобие с ядрено оръжие, след като Техеран обяви, че ще наруши лимита за обогатяване на уран към ядреното споразумение след 10 дни. \"Иран заплаши да обогатява уран над ограниченията в ядреното споразумение. Това не ни изненадва\", каза Нетаняху. По думите му в случай, че Иран наруши ядрената сделка, международната общност трябва незабавно да наложи санкции. \"Израел няма да позволи на Иран да се сдобие с ядрено оръжие\", категоричен Нетаняху. Същевременно е договорена тристранна среща на топ експерти по сигурността на Русия, САЩ и Израел. В безпрецедентната среща ще участват секретарят на руския съвет за сигурност Николай Патрушев, помощникът на президента на САЩ по националната сигурност Джон Болтън и председателят на съвета за национална сигурност на Израел Меир Бен Шабат. САЩ обявиха, че не искат да влизат във война с Иран, но ще предприемат всичко необходимо, включително дипломатически стъпки, за да гарантират безопасно корабоплаване през жизненоважните морски пътища в Близкия изток. Това каза държавният секретар на САЩ Майк Помпейо, цитиран от Ройтерс. Той не даде подробности за какви нови действия от страна на САЩ става дума. \"Ние не искаме война. Направихме всичко, каквото можем, за да предотвратим това, - каза Помпейо в интервю за телевизия \"Фокс нюз\". - Но иранците трябва да много ясно да разберат, че ние ще продължим да предприемаме действия, които да възпират Иран от подобно поведение.\" Той отново защити заключението на американската администрация, че Иран стои зад атаките срещу танкерите в Оманския залив, като посочи, че има и други доказателства за това освен видеокадрите, разпространени миналата седмица. \"Разузнавателните служби имат много данни, много доказателства. Светът скоро ще види много от тях\", отбеляза държавният секретар.  Помпейо каза още, че САЩ обсъждат възможни международни ответни стъпки, като добави, че е звънял на редица чуждестранни политици относно атаките срещу танкерите. Той посочи Китай, Япония, Южна Корея и Индонезия като страни, които са силно зависими от свободата на корабоплаването през протоците. \"Уверен съм, че когато те видят рисковете за своите икономики и за техните народи и възмутителното поведение на Ислямска република Иран, те ще се присъединят към нас\", подчерта държавният секретар.", "date": "2019.06.17", "title": "Израел кръсти селище на Тръмп"}
