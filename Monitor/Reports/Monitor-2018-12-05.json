{"url": "https://www.monitor.bg:443/bg/a/view/duhame-v-novi-dregeri-na-kat-za-2-5-mln-lv-151506", "text": "„Пътна полиция“ ще се сдобие с нови дрегери за алкохол и наркотици на приблизителна стойност от 2,5 млн. лева. Това предвиждат предложения за финансиране на проекти, свързани с безопасността на движението от фонда, в който се събират глобите на нарушителите. Предложенията са отправени след последното заседание на Държавно-обществената консултативна комисия по проблемите на безопасността на движението по пътищата към МВР. В публикуваните документи на страницата на комисията се вижда, че е необходима доставка на мундщуци за анализатори на алкохол в дъха, които са на стойност около 73 хил. лева. Трябва да се доставят и сертифицирани сравнителни материали за извършване на последваща проверка на анализатори за алкохол в дъха за 11 500 лева. По-сериозна сума ще отиде за Следват и седем валентни тест-касети за други уреди за дрога, които ще са малко над 1 млн. лева.  За следгаранционното обслужване на техниката са предвидени 333 хил. лева. Ще бъдат подновени и старите дрегери за алкохол, което ще струва близо 350 хил. лева. Друга интересна точка, поставена под номер 14 в публикуваното предложение е купуването на 20 нови стационарни камери за контрол на скоростта. Те ще са за около 2,4 млн. лева. Новите уреди се очаква да бъдат поставени на местата, където има концентрация на катастрофи и загинали. От „Пътна полиция“ обясняват, че това се прави с цел превенция, а не с цел на събиране на повече глоби. По същата причина се предлага да бъдат купени и още 4 системи за контрол на средната скорост.", "date": "2018.12.05", "title": "Духаме в нови дрегери на КАТ за 2,5 млн. лв."}
{"url": "https://www.monitor.bg:443/bg/a/view/septemvri-shokira-levski-s-10-choveka-151520", "text": "„Септември“ шокира „Левски“ с 2:2 в мач от 18-ия кръг на Първа лига. Станислав Костов откри резултата в 60-ата минута, а в 66-ата Иван Стоянов изравни. Жерсон Кабрал отново изведе „сините“ напред след точно изпълнение на дузпа в 80-ата минута, а 120 секунди по-късно домакините останаха с 10 човека след втори жълт картон на Фабиано Алвеш. В 94-ата минута обаче феноменален гол на Будинов със задна ножица донесе ремито. Футболистите на Славиша Стоянович опитаха натиск още през първата част, но положенията бяха за домакините. В 14-ата минута Байду стреля, Митрев изпусна топката и тя се но в крайна сметка успя да я улови малко преди голлинията. В 22-ата минута „Левски“ създаде първата си голова възможност чрез Кабрал, който стреля от фаул. Янко Георгиев се намеси неубедително и изпусна топката, която се отби в напречната греда. В 25-ата минута Георги Русев направи двойно подаване с Тилев, който стреля към вратата и топката профуча на сантиметри покрай лявата греда. В 43-ата минута гредата спаси септемврийци за втори път. В 54-ата минута Бенга вкара с глава в „синята“ врата, но попадението бе отменено за нарушение срещу Кали Тиам. След час игра „Левски“ поведе след Само шест минути по-късно домакините изравниха след поредица от грешки на „сините“, а в герой се превърна Иван Стоянов. В 80-атата „сините“ вкараха втори гол след точно изпълнение на дузпа от Жерсон Кабрал, която бе свирена за спорно нарушение на Байду срещу Горанов. В последните секунди обаче Мирослав Будинов попари „сините“ след красив гол със задна ножица от дъгата на пеналта.", "date": "2018.12.05", "title": "„Септември“ шокира „Левски“ с 10 човека"}
{"url": "https://www.monitor.bg:443/bg/a/view/deloto-ktb-raztrese-oligarsite-151521", "text": "Течащото вече втори ден заседание по мегаделото за фалираната от укриващия се в чужбина банкер Цветан Василев КТБ, буквално разтресе БГ олигарсите. Макар процесът да е в се още във фазата на четене на обвинителния акт, явно фактите, които се чуват в съдебната зала силно тревожат задкулисните играчи. Затова са впрегнали целия си арсенал от медийни оръжия, които да обстрелват общия им враг – депутата от ДПС и наш издател Делян Пеевски. Целта е елементарна. С един куршум олигарсите удрят два заека – хем мултиплицират клевети за изконния си враг Пеевски, хем се пробват да заглушат фактите по делото КТБ. А Пеевски е толкова мразен, защото медиите от неговата издателска група от години вадим на яве аферите на задкулисните играчи. Един от най-ярките примери за подобни журналистически разследвания пък е именно КТБ. Трезорът бе буквално опоскан от Цветан Василев и обкръжението му, а ние с факти и документи огласихме публично колко голяма е дупката в КТБ. Като депутат пък Пеевски, заедно с колегите си от ДПС Хамид Хамид и Йордан Цонев внесоха законопроект, който да спре течащия вторичен грабеж на активи, купени с пари от фалираната банка.   и това още по-силно тревожи олигарсите като Василев, Иво Прокопиев, Сашо Дончев и Огнян Донев. В опит да се заглуши гласът на фактите, те активираха Фабриката си за фалшиви новини за поредица от залпове срещу Пеевски. Статиите, пълни с фалшиви новини и пропагандни тези се появиха в цялото ветрило от медии на подсъдимите босове. С изключение на Дончев, останалите олигарси са клиенти на Темида по тежки дела като това за КТБ,  , данъчни престъпления и т.н. Затова са силно солидарни помежду си и отчаяно се опитват да очернят Пеевски в опит да омаловажат разкритията ни и законодателните му инициативи. Така в рамките само на два дни се появиха серия от фейкове, като основен таран в атаката този път е сайтът на ченгето от ДС Огнян Стефанов „Фрогнюз“. Онлайн изданието е финансово зависимо от подсъдимия за аферата КТБ Василев. Затова свирепо се опитва да заработи хонорарите си като пуска редица от лъжливи статии, с които да атакува Пеевски. Източници на „информацията“ в тях пък са лица, свързани със самият Василев като адвокатът му Константин Симеонов или НПО-то на БГ Мадоф „Ние, гражданите“. Те фабрикуват различни измислени връзки на Пеевски, за да го изкарат универсалното зло на държавата. В хора се включва и изданието на подсъдимия Прокопиев - „Дневник“, което този път атакува прокуратурата. Институцията, осмелила се да повдигне обвинение на задкулисния играч, е друг от мразените образи във Фабриката. За целта публикува галерия със снимки от „гражданска инициатива“ в Съдебната палата в столицата. Перодръжките на разградския бос обаче удобно премълчават, че основният активист в „инициативата“ е адвокат, пряко свързан с Цветан Василев и протестърските групи у нас. Това е гравитиращият също около формацията на проваления експравосъден министър Христо Иванов и обединението „Демократична България” адвокат Николай Хаджигенов. Фактите обаче никога не са били силната страна на медийната оръжейна машина на олигарсите, така че тази липса на информация е разбираема. Самата атака срещу Пеевски пък започна ден по-рано, в денят на първото заседание от трите поредни дати по мегаделото КТБ. Тогава бе   В опит да преперат имиджа си те си уредиха да се публикуват два доклада от организации, които на пръв поглед нямат нищо общо една с друга - Центъра за медиен плурализъм и медийна свобода и „Репортери без граници“. Анализите са уж срещу мафията, но в тях изобщо не се говори за мафията у нас. Причината е прозаична. С тях поръчителите им Иво Прокопиев, Сашо Дончев и Цветан Василев едновременно се пробват да се отърват от етикета „олигарси“, да се изкарат борци срещу мафията и да удрят общия си враг - депутата от ДПС и наш издател Делян Пеевски. При това развявайки като медийно знаме срещу организираната престъпност не друг, а подсъдимия Иво Прокопиев.", "date": "2018.12.05", "title": "Делото КТБ разтресе олигарсите    "}
{"url": "https://www.monitor.bg:443/bg/a/view/komisija-reshava-moje-li-uchenik-da-smeni-shkoloto-si-151503", "text": "Комисия ще определя дали един ученик ще може да смени училището, в което учи. По този начин ще се ограничат възможностите да се запишат деца над утвърдения план-прием чрез преместване. Това заяви образователният министър Красимир Вълчев по време на ресорната парламентарна комисия. Преместването на ученици от едно в друго училище регламентирано в Наредба № 10 за организация на дейностите в училищното образование. Тя дава възможност да се запишат ученици над утвърдения прием по линия на преместванията с решение на началниците на Регионалните управления на образованието. „Искаме да прецизираме нормативната уредба и да ограничим тези възможности. В момента тя е несъвършена, създали сме работна група и колегите дебатираха на първото заседание дали да се затвори възможността или да има строго регламентирани хипотези “, обясни Вълчев. Според обсъжданите премени в наредбата, които вероятно ще бъдат готови до януари, преместването на учениците вече няма да зависи от началниците на РУО-ата. „Това трябва да се решава не еднолично, а от комисия, в която поне половината души да бъдат хора, които не са в правоотношение с институциите – т.е. да има обществено начало в съставянето на комисията, както и експертно.“, каза още Вълчев. Вълчев уточни, че най-вероятно ще бъдат определени случаите, в които едно дете може да смени училището, в което учи, с друго. „Не трябва да има възможност да се записва в училище с по-високи образователни резултати от това, от което е дошло. Защото това се използва много често като възможност да се запишат над плановия прием“, заяви той. Порази тази причина, че бъде ограничена възможността да се преместват ученици от училище с по - ниски резултати към такова с по – високи, обясни Вълчев. Ако се преместват в школо с по - ниско или сходни резултати, няма проблем, то не се опитва да мине по втория начин.“, заяви Вълчев. Той обясни, че най- вероятно ще бъдат вземани в предвид резултатите от същия етап на външното оценяване. Следователно ако ученик до 7-и клас трябва да смени училището си, той ще може да избира между школа, които имат сходни резултати от миниматурите с това, в което той вече се обучава. Според образователният министър най - трудно ще бъде да се определят случаите на изключение. Той посочи, че такива вероятно ще бъдат, когато дете на дипломат се връща в България или, когато се идва от чужда образователна система и трябва да се запише в българската. Резултатите от ученически състезания също могат да бъдат отчитани.", "date": "2018.12.05", "title": "Комисия решава може ли  ученик да смени школото си"}
{"url": "https://www.monitor.bg:443/bg/a/view/nova-ideja-nomerata-na-partiite-i-preferenciite-v-buletinite-da-se-razminavat-151502", "text": "Номерата на партиите и коалициите в бюлетините да се разминават с тези на преференциите. Това е един от четирите варианта, които са обсъждали управляващите, стана ясно от думите на шефа на правна комисия Данаил Кирилов по време на заседанието на комисията, където депутатите разглеждат поправките в Изборния кодекс на първо четене. Той предвижда отпадане въобще на номерата, като целта е премахването на феномена „15-15”. Сега обаче Кирилов обясни, че това е бил базисен вариант, но има и друг. При него номерата на бюлетините остават, но този за партиите да се разминава за преференциите. Именно към този вариант щял да се придържа и уточни, че това е предложение за второ четене. Той дори даде и пример - номерата за политически партии да са от 1 - 100, а за преференциите от 101 нагоре. От ДПС са номерата на партиите и преференциите да се разминават. Самият законопроект за промени в ИК предлага намаляване на секциите с машинно гласуване.Такова да няма в специалните секции - кораби, болници и с подвижни урни, както и в секциите с под 300 избиратели. Предлага се обаче праг машинно гласуване да има поне в 1000 секции. Предложението е Информационно обслужване да изработи машините за гласуване. Другата идея е отлагане на електронния вот. Иначе по време на дебатите в комисията стана ясно, че ДПС са за машинното гласуване, но против електронното. Според Хамид Хамид пък е време хартията да бъде извадена от изборния процес. Именно чрез машинния вот според него ще се върне и доверието в изборната система.Според неговия колега Йордан Цонев то няма да струва толкова много и поиска в изработването на машините да участват БГ ит специалисти. Според тях трябва да има изключения в кои секции да няма такъв вот, но не и да се слага праг. ДПС са против преференциите във вота, защото те изкривявали вота. От движение ще подкрепят и предложението на „Воля” за камери в секциите. От БСП пък укори ГЕРБ, че угаждат на ЦИК. Социалистите искат машинно гласуване, но имат резерви към електронното. Те са против Информационно обслужване да прави машините и едновременно с това да брои електронните резултати от изборите. ЦИК на свой ред са съгласни за намаляване на секциите с машинно гласуване, но предлагат да отпадне те да определят в кои секции. Поискаха да се помисли за удължаване на срока за машинното гласуване. Друга идея на ЦИК е Информационно гласуване да се вкючи в ИК и да отпадне конкурса за броенето и обработване на ел.данни от резултатите. Причината - само Информационно обслужване се явявало на конкурса. В крайна сметка правната комисия прие на първо четене и двата закона за промени в Изборния кодекс - този на управляващите и този на „Воля”, с които искат камери в секциите, които да предават на живо онлайн. И двата закона бяха гласувани с почти пълно мнозинство с 14 гласа „за”. Междувременно от дневния ред отпаднаха предложенията за промени в правилника на НС - на БСП и на ГЕРБ. Те ще се разгедат на друго заседание.Оказа се, че ДПС също подготвят свои, които ще внесат друга седмица. Иначе предложени ето на Данаил Кирилов освен глобата от 750 лева за неоснователно отсъствие при преброяване в зала, предлага и всяка парламентарната група да има право на три процедурни въпроса по начина на водене в рамките на едно гласуване. Така дефакто целта е да спрат практиката депутатите да използват процедурата, за да се изказват по същество.", "date": "2018.12.05", "title": "Нова идея: Номерата на партиите и преференциите в бюлетините да се разминават (ОБНОВЕНА)"}
{"url": "https://www.monitor.bg:443/bg/a/view/ot-17-dekemvri-pchelarite-kandidatstvat-za-pomosht-de-minimis-151504", "text": "От 17 декември 2018 г. до 15 януари 2019 г. пчеларите могат да подават заявления за държавна помощ de minimis в областните дирекции на ДФЗ-РА. Бюджетът на помощта е 3 500 000 лева. Това реши УС на ДФЗ на днешното си редовно заседание. Подпомагат се пчелари, които притежават минимум 20 пчелни семейства и през 2018 г. са реализирали качествен пчелен мед в съответствие със Закона за пчеларството и Наредба за изискванията към пчелния мед, предназначен за консумация от човека. Финансовата подкрепа е част от годишния разход за подхранване на пчелно семейство и има за цел да компенсира направените от пчеларите разходи за зазимяването и за справяне с последствията от неблагоприятните климатични условия, довели до ниски добиви на пчелен мед. Общият размер на подпомагането за един земеделски стопанин, както и за едно и също предприятие по схемата de minimis не може да надхвърля левовата равностойност на 15 000 евро (29 337.45 лв.) за период от три данъчни години (2016 г. - 2018 г.). Помощта се предоставя на земеделски стопани, занимаващи се с първично производство на селскостопанска продукция - физически лица, еднолични търговци, юридически лица и кооперации, отглеждащи пчелни семейства, които са регистрирани земеделски стопани, по реда на Наредба № 3 от 1999 г. Размерът за подпомагане на пчелно семейство ще бъде определен след приема на заявления за кандидатстване по помощта. Срокът за изплащане на помощта ще бъде определен след вземане на решение от УС на ДФЗ през 2019 г. и утвърждаване на бюджета за държавни помощи за 2019 г. Още информация за помощта de minimis за пчелари може да откриете на сайта на ДФЗ.", "date": "2018.12.05", "title": "От 17 декември пчеларите кандидатстват за помощ de minimis"}
{"url": "https://www.monitor.bg:443/bg/a/view/lupko-pochna-na-armijata-predi-derbito-s-ludogorec-151500", "text": "Люпко Петрович официално започна работа в ЦСКА. Сърбинът, който в кариерата си 4 пъти е бил начело на вечния враг „Левски“, ще бъде консултант на „Армията“, пише официалният сайт на клуба. \"Той ще бъде консултант и ще помага на клуба ни със своя богат международен опит и връзки по цял свят. Върхът в кариерата на 71-годишния сърбин е спечелването на Купата на европейските шампиони с Цървена звезда през 1991 година. Петрович има опит като треньор в повече от 20 клуба в държави по цял свят. Той е ставал три пъти шампион на Югославия. Печелил е титлата и на Руанда, както и на България, като освен това триумфира и с Купата на страната ни. Сигурни сме, че с безценния си опит той ще бъде много полезен на нашия тим\", пишат от ЦСКА. Петрович ще помага със съвети на сънародника си Нестор Ел Маестро, като не е изключено да поеме „армейците“, ако сегашният треньор се издъни. Големият тест пред спеца е утре, когато ЦСКА приема в София лидера „Лудогорец“ и има нужда от победа, за да съкрати разликата до върха, която в момента е 6 точки. В същото време Българският футболен съюз излезе с официална позиция след обвиненията на столичния гранд. Преди няколко дни от ЦСКА се оплакаха, че са водили кореспонденция с УЕФА и европейската централа им казала, че ще ги признае, но БФС трябва да прати писмо. От родната футболна централа обаче отвърнаха, че от УЕФА никой не е искал нищо от тях. “В БФС не е постъпвало запитване от страна на УЕФА за предоставяне на факти или обстоятелства, свързани с ЦСКА, съответно твърденията за поставени крайни срокове от страна на европейската футболна асоциация са некоректни. Бихме желали да припомним, че именно благодарение на силната подкрепа и активните действия на БФС, ЦСКА получи специална лицензия за участието си в турнирите под егидата на УЕФА”, пише в позицията на футболния съюз. Съдийската комисия към футболната централа пък наказа Волен Чинков, който ръководи столичното дерби между „Славия“ и ЦСКА на 2 декември. Това означава, че оценката му е под 7.4 и Чинков ще бъде лишен от права за определен брой мачове, според доклада на съдийския наблюдател на столичното дерби Евгени Геров. На мача реферът ощети сериозно „червените“, като не им даде няколко дузпи.", "date": "2018.12.05", "title": "Люпко Петрович почна работа на „Армията“ преди дербито с „Лудогорец“"}
{"url": "https://www.monitor.bg:443/bg/a/view/pazjat-evrovota-ot-falshivi-novini-s-monitoring-i-budjet-ot-5-mln-151515", "text": "Ежемесечен мониторинг, увеличаване на бюджета за битка с дезинформацията и изграждане на система за ранно предупреждение и независима европейска мрежа на проверителите на факти. Това са само част от мерките, с които Европейската комисия ще се бори срещу опасността да се правят опити за манипулация на изборите за Европейски парламент през май догодина с умишлено тиражиране на дезинформация и фалшиви новини през социалните мрежи и онлайн пространството. Това стана ясно на пресконференция в Брюксел, на която българският еврокомисар по цифровата икономика и цифровото общество Мария Габриел представи плана за действие на ЕК за борба с дезинформацията онлайн. Тя анонсира пакета от мерки заедно със зам.-председателите на комисията Федерика Могерини и Андрус Ансип и комисарите Джулиан Кинг и Вера Йоурова. Комисар Габриел подчерта, че във Фейсбук има между 60 и 90 млн. фалшиви профили, като по избори се наблюдава засилена активизация при тях, а 3-4% от съдържанието в социалната мрежа е лъжлива информация. 80% от профилите в Туитър, засечени, че са разпространявали фалшиви новини на предния евровот през 2015 г. пък все още са активни. „Трябва да се положат всички усилия за гарантиране на ненамеса на предстоящите избори за ЕП. В плана за действие, който представяме, се предвижда създаването на система за ранно предупреждение, както и мониторинг на прилагането на Кодекса за добри практики за борба с разпространението на дезинформация онлайн. съсредоточавайки се върху точно определени индикатори от кодекса. Целта е да се осигури бързо и ефективно изпълнение на ангажиментите, като Европейската комисия ще провери направеното със съдействието на Европейската група на регулаторите за аудиовизуални медийни услуги (ERGA). Нямаме време за губене, трябва да действаме бързо. Ще продължа да полагам всички усилия, за да се гарантира, че платформите изпълняват своите ангажименти. Няма да се поколебаем да предложим нови мерки, ако не видим ясни и измерими резултати“, заяви комисар Габриел. Бюджетът за битка с дезинформацията ще бъде увеличен на 5 млн. евро. Сумата е за 2019 г. и ще подсигури работата на външнополитическата служба на ЕС по стратегически комуникации, създадена именно, за да бори фалшивите новини. В същото време от ЕК отчитат, че този бюджет далеч не е достатъчен. Причината е, че Русия, откъдето предимно идвала дезинформацията, дава €1,1 млрд. на година. Има убедителни доказателства, че Русия е основен източник на дезинформация в Европа, подчерта Андрус Ансип, като допълни, че Планът предвижда също и създаването на независима европейска мрежа на проверителите на факти. По думите на българския еврокомисар тяхната работа ще е от съществено значение за справяне с дезинформацията. Тя призова също така държавите членки да положат усилия за подобряване на медийната грамотност. В този контекст ще се проведе и Европейска седмица на медийната грамотност през 2019 г. по нейно предложение. „Способността за противодействие на дезинформацията се основава и на уменията на гражданите като критично мислене, анализ, медийни умения, което им позволява да вземат информирани решения. Нужни са много усилия в тази посока“, посочи българският еврокомисар.", "date": "2018.12.05", "title": "Пазят евровота от фалшиви новини с мониторинг и бюджет от €5 млн."}
{"url": "https://www.monitor.bg:443/bg/a/view/chengeta-pod-prikritie-spipaha-nezakonni-avtomati-za-komandosi-151517", "text": "Ченгета под прикритие спипаха боен арсенал за въоръжение на командоси. Служителите на реда успели да се внедрят в схемата за незаконен износ на автомати от завод „Арсенал“ в Казанлък и дори платили контролна доставка за оръжие. Затова част от задържаните пушкала ще останат, за да се ползват от спецчастите ни. Това обясни премиерът Бойко Борисов. \"Толкова много оръжия хванахме, колкото специалните бригади нямат, а е същото по качество, с такива заглушители - специално правени като за специалните части - \"баретите\". Една рота автомати, пистолети, гранатомети, над 40 000 патрона. Една част сме си я платили, защото е с контролирана доставка, така че тези поне платените можем да ги дадем на специалните части\", заяви пък премиерът в началото на правителственото заседание. \"Това, което виждате, онагледява защо точката организирана престъпност се счита за закрита по механизма за сътрудничество. Съществени проблеми за организираната престъпност в България няма или ако има, те не са по-съществени, отколкото в другите европейски държави. Трябва да уважаваме труда на тези хора, които дават приноса си в затварянето на тази глава от доклада на ЕС за борбата с престъпността\", каза по време на брифинг зам. главният прокурор Иван Гешев. На пресконференцията присъстваха и главният прокурор Сотир Цацаров, премиерът Бойко Борисов и вътрешният министър Младен Маринов, на които бяха показани заловените автомати. на едно място, възкликна Борисов. \"Става въпрос за 82 автомата. Такива имаме в специалните части и баретите. А заглушителите са правени само за нашите барети\", разкри премиерът. \"Става въпрос за три досъдебни производства, които са се случили благодарение на добрата работа на ГДБОП. Ще започна 3 години назад. Тогава бяха намерени над 50 автомата \"Узи\", които представихме по сходен начин. Колегите от ГДБОП продължиха да работят по случая. Миналата седмица колегите са влезли в гараж в София. Шефът на организираната група не бе намерен. Тогава колегите от ГДБОП имаха информация, че този човек има склад, беше проверен адресът, но не беше намерено оръжие\", уточни зам. главният прокурор. „Лицето беше задържано при влизане в жилищен блок, бяха намерени десетки автомати, няколко \"Калашников\", \"Скорпиони\", беше намерен 4 кг черен барут, които при евентуално възпламеняване на мястото на блока би останала само черна дупка. Част от автоматите се водят обезопасени. Характерното е, че към всеки автомат има торбичка, в която са частите, които трябва да се сменят, за да стане боен\", уточни Гешев. Общото количество оръжия, разкрити при операция на 4 декември, е 65 автомата „Калашников“, 37 „Скорпион“ и 43 пистолета, 8 кг черен барут, 2 пушки помпи, 14 спусъка за РПГ и над 80 000 патрона. между две групи – за нелегална търговия с оръжие и за изработване на фалшиви лични документи. При операцията срещу фалшивите документи са задържани 5-има, двама от които ирански граждани, като е разкрита и печатницата. Открити са паспорти от различни държави и подправени документи на арабски език. \"Всички разбираме какво може да се постигне с компилацията между контрабанда с оръжия и фалшиви документи\", коментира директорът на ГДБОП Ивайло Спиридонов. „Предстои да бъде установено точно как се изнася на части оръжието от оръжейните заводи в Казанлък. Предстои сериозна проверка на целия завод \"Арсенал\". Имало е вътрешен начин. Оръжието категорично е излязло по нелегален начин от завода. Задържани са 7 човека. Доколкото ми е известно, има бивши служители\", уточни Гешев. Междувременно в казанлъшкото село Хаджи Димово също се провеждат обиски и изземвания на незаконно оръжие като има и задържани. Оръжията са свързани със завода в Казанлък. Става дума и за специални заглушители, които се използват само от специалните части. \"Касае се за голям обем оръжие и взрив. Претърсени са 9 адреса, задържани са 7 лица\", разясни наблюдаващият прокурор Евгения Станкова. \"Тези реализации са резултат от усилията на Специализираната прокуратура и ГДБОП по противодействие на тероризма. Това, което е пред вас, реално няма как да бъде използвано за друго нещо. Това са огнестрелни оръжия, които могат да стигнат до всяка част на света, а най-близо е вътрешността на Европа\", коментира още Спиридонов. Екстрадицията на несебърския наркобос Димитър Желязков – Митьо Очите чака министерски подпис, съобщи главният прокурор Сотир Цацаров. Той обясни, че решение на съда в Истанбул за екстрадиция има, в момента то е за подпис при министъра на правосъдието на Турция. Главният прокурор допълни, че в Турция екстрадиционната процедура не е такава, каквато е у нас – има съдебна фаза и административна фаза. Административната фаза е свързана с решения на изпълнителната власт, т.е. политическо решение, което да препотвърди или да не препотвърди решението на съдебната власт, докато у нас е достатъчно само влязло в сила съдебно решение. „Всички срокове, както и процедурата се определят от турската държава. За нас са важни гаранциите, че турската държава ще изпълни изцяло международните си задължения“, каза още Цацаров. На 2 август т.г. в Турция бяха задържани 19 души, за които имаше данни, че са свързани с организирана престъпна група на несебърския бос Митьо Очите. Задържани под стража останаха петима. Митьо Очите бе открит в апартамент в хотел в Истанбул, нает на името на бизнесмена и общински съветник от БСП Бенчо Бенчев, който е обвинен в укривателство. Евгения и Николай Баневи ще бъдат върнати от Франция на 6 декември, съобщи главният прокурор Сотир Цацаров. От летището в София, на което те ще бъдат докарани с граждански полет, те ще бъдат отведени в следствения арест. „Това, което ще предприемат колегите от Специализираната прокуратура, е незабавни действия, ново актуализирано обвинение, задържане за 72 часа и незабавно искане за постоянно задържане. Полетният график е утвърден и е работа на ГД „Охрана“ към Министерство на правосъдието. За нас е важно самото пристигане и организацията, която е свързана с по-нататъшните действия по разследването“, подчерта обвинител №1. Разследването срещу Баневи е за източването на приватизирания завод „Полимери”. Те бяха задържани на 26 октомври т.г. на летището в Ница, Франция. Според адвоката им - на път за София, като с тях били и трите им деца. Френският съд уважи на две инстанции искането на България за екстрадиция на Баневи и отхвърли молбата на Евгения да я пусне от ареста, за да се грижи за децата си. След решението на втората инстанция Баневи се отказаха да обжалват и започна подготовката за връщането им.", "date": "2018.12.05", "title": "Ченгета под прикритие спипаха незаконни автомати за командоси (ОБЗОР)"}
{"url": "https://www.monitor.bg:443/bg/a/view/ofshorka-na-bankera-beglec-shte-vryshta-125-mln-na-ktb-151518", "text": "Софийският градски съд постанови свързаната с Цветан Василев люксембургска офшорка V2 Invetment Sarl да върне 125 млн. евро непогасени заеми към КТБ. Парите са били отпуснати от източения от банкера беглец трезор за покупката на БТК. Решението на СГС е с дата 3 декември. С парите ще се попълни масата на несъстоятелността на обявената в несъстоятелност банка, е постановил съдът. Искът срещу люксембургското дружество е заведен от синдиците на КТБ Кристи Маринова и Ангел Донов. Съдът е приел, че чрез поредица от заеми, отпускани на различни фирми от страна на КТБ, е финансирана покупката на БТК Заемите впоследствие се съсредоточават в предоставянето на общата сума от 130 000 000 евро, послужила за покупка на телекомуникационната компания. V2 Investment e част от цяла верига офшорни дружества, с които банкерът беглец се пробва да прикрие следите от заемите, отпуснати от КТБ, а след това и да се пробва да отмъкне телекома под носа на държавата и синдиците на трезора.", "date": "2018.12.05", "title": "Офшорка на банкера беглец ще връща €125 млн. на КТБ"}
{"url": "https://www.monitor.bg:443/bg/a/view/sprjano-parnoto-namali-chasovete-v-tri-shkola-151505", "text": "Проблем с парното и липсата на отопление в три столични школа бе причина часовете в тях да бъдат намалени. Това обясниха от Регионалното управление на образованието Засегнати са Националната търговско-банкова гимназия е средно училище, където учениците и на двете смени били с по-кратки часове. В 22 средно училище „Георги Стойков Раковски“ и 47 СОУ “Христо Г. Данов” по-кратки учебни занятия имало само за втора смяна. Миналата седмица в петък те отново бяха засегнати от авария на топлофикация. Тогава без отопление бяха останали и Националната природо-математическа гимназия „Академик Любомир Чакалов“  и Професионална гимназия по текстил и моден дизайн.", "date": "2018.12.05", "title": "Спряно парно намали часовете в три школа"}
{"url": "https://www.monitor.bg:443/bg/a/view/dogovori-za-2-5-mlrd-lv-sa-sklucheni-do-momenta-po-oprr-151516", "text": "От общо 514 км републикански пътища, които ремонтираме през тази година, 247 км се обновяват с 230 млн. лв. от Оперативна програма „Региони в растеж“ 2014-2020 г. Това съобщи министърът на регионалното развитие и благоустройството Петя Аврамова по време на втората част на Годишното информационно събитие на оперативната програма, което се проведе в НДК. Аврамова посочи, че това са предимно второкласни и третокласни пътища в различни области, които са важни не само за живота на хората по места, но и за всички български граждани. Тя даде пример с пътя от Враца до пещерата „Леденика“, който се ремонтира с европейски средства. С реализацията на проекта ще се подобри достъпът до една от най-красивите природни забележителности в България в Природен парк „Врачански Балкан“. „А това означава повече туристи, повече бизнес, повече икономически активности. Означава също по-безопасно пътуване за всички нас, за нашите близки, приятели, деца“, каза министър Аврамова. Сред знаковите пътни обекти са и ремонтите на отсечките Пловдив-Асеновград, Варна-Добрич, Чирпан-Симеоновград, Добрич-Кардам, които също се финансират от ОПРР. Министърът отчете още, че през изминалата година със средства по ОПРР са обновени десетки улици, булеварди и паркове, подобрена е енергийната ефективност на обществени и жилищни сгради. Сред най-успешните проекти на програмата са и тези за реконструкция на учебната инфраструктура в цялата страна, които допълват правителствената политика за подобряване на образованието. Министър Аврамова отчете, че към момента по оперативната програма са сключените 525 договора за предоставяне на безвъзмездна финансова помощ на обща стойност 2,5 млрд. лв. или 83% от бюджета й. Разплатените средства към бенефициенти са 43% от договорената сума или малко под 1,1 млрд. лв. 53 са приключилите проекти на стойност над 50 млн. лева. Програмата е сред отлично изпълняваните в страната, подчерта Петя Аврамова. Регионалният министър посочи, че през 2019 г. една от стратегическите задачи на ОПРР ще бъде разработването на новата оперативна програма, като процесът е обвързан с кохезионната политика на ЕС за периода 2021 - 2027 г. „Новата цел на тази политика - „Европа - по-близо до гражданите“, и въвеждането на по-гъвкав подход за многофондово финансиране ще ни дадат възможност да се фокусираме върху спецификите, нуждите и потенциала на конкретните територии. А това е предпоставка за изпълнение на инвестиции с по-висока добавена стойност, коментира тя. Министърът на регионалното развитие и благоустройството поздрави екипа на Управляващия орган на ОПРР за постигнатите резултати. „Работете все така усърдно и качествено“, пожела им тя. Първата част на Годишното информационно събитие беше финалът на кампанията „Моят град е моята крепост“, което се състоя на 4 ноември в зала 1 на НДК с водещи Димитър Рачков и Васил Василев - Зуека. Сред участниците в днешния форум бяха заместник-министрите на регионалното развитие и благоустройството и на културата - Деница Николова и Амелия Гешева, Николай Станков – съветник на министъра на регионалното развитие и благоустройството, кметове на общини и представители на други бенефициенти.", "date": "2018.12.05", "title": "Договори за 2,5 млрд. лв. са сключени до момента по ОПРР"}
{"url": "https://www.monitor.bg:443/bg/a/view/pravitelstvoto-prie-zakona-za-socialnite-uslugi-151492", "text": "Правителството одобри проекта на Закон за социалните услуги, с който се урежда предоставянето, ползването, финансирането и качеството на социалните услуги в България. С него се регламентира асистентска подкрепа за възрастни хора без ТЕЛК-ови решения. Право да ползват услугата ще имат и хора с увреждания, само обаче ако не ползват такава подкрепа по друг закон. Асистентът трябва да улеснява ежедневните дейности на човек - не само в домашна среда, но и да го придружава до болница или учреждение. Този тип помощ ще е безплатна за хората без доходи, останалите ще заплащат различна сума от таксата. Сумата ще се определя по индивидуална оценка за всеки случай, която ще се прави от общински служители. Освен това със закона за първи път се създава възможност за ползването на общодостъпни услуги от всички лица, а не само от уязвимите групи. Такъв тип услуги са консултирането, подкрепата в кризисна ситуация, консултации с логопед и психолог. За ползването на дадена услуга нуждаещият се ще трябва да отиде в дирекция „Социално подпомагане“, за да му се издаде заповед за настаняване, като ограничението за валидността й отпада. Освен това всеки сам ще избира от какво се нуждае, а не както беше до сега – дирекция „Социално подпомагане“ насочваше към услугата и ги настаняваше в конкретни места. На заседанието си МС реши още начело на Националния съвет за тристранно сътрудничество да застане новият вицепремиер по икономическата и демографската политика Марияна Николова. До момента съвета беше оглавяван от Валери Симеонов.", "date": "2018.12.05", "title": "Правителството прие закона за социалните услуги"}
{"url": "https://www.monitor.bg:443/bg/a/view/kradci-na-chasovnici-si-spretnali-laboratorija-za-piko-151494", "text": "На домашна лаборатория за производство на синтетична дрога „Пико“ се натъкнаха криминалисти от Сливен и Бургас, работещи по оперативен сигнал за множество домови кражби на територията на двете области. На домашна лаборатория за производство на синтетична дрога „Пико“ се натъкнаха криминалисти от Сливен и Бургас, работещи по оперативен сигнал за множество домови кражби на територията на двете области. При обиск в жилищата на криминално проявените Мартин Богданов /39/ и приятелката му Петя Иванова /30/ редом с крадените вещи, основно часовници, музикални уредби, лаптопи и електроуреди открили и иззели 125 г метаамфетамин и множество съдове, използвани за направата на дрогата. В едно от помещенията били открити и прекурсори, от които можело да се направят поне 1 000 дози за улична търговия . Богданов е задържан за 72 часа, предстои да бъде поискано от съда постоянното му оставяне в ареста ,а Иванова е пусната на свобода срещу „подписка“.", "date": "2018.12.05", "title": "Крадци на часовници си спретнали лаборатория за Пико"}
{"url": "https://www.monitor.bg:443/bg/a/view/izbraha-top-10-filmi-na-godinata-151499", "text": "Американският филмов институт обяви списъка си за най-добри филми и сериали на годината. Той включва продукции, определени от жури от попечители, изследователи и кинокритици като значими от културна и художествена гледна точка. Музикалната драма „Роди се звезда“, в която главните роли са поверени на Лейди Гага и Брадли Купър, е сред най-добрите ленти. Топ 10 се допълва от хорърът \"Нито звук\", екшънът \"Черната пантера\" \"Мери Попинз се завръща\", \"Фаворитката\", \"Ако Бийл стрийт можеше да говори\", \"Осми клас\", \"Черен в клана\" (BlacKkKlansman), \"First Reformed\" (Първа реформаторска) и \"Зелената книга\". В списъка с най-добрите сериали пък влизат \"Атланта\", \"Американците\", \"Обадете се на Сол\", \"Това сме ние\", \"Прекрасната г-жа Мейзъл\", \"Наследници\", \"Поза\", \"Бари\", \"Убийството на Джани Версаче: Американска криминална история\" и \"Методът Комински\". Наградите на Американския филмов институт ще бъдат връчени на гала обяд в Лос Анджелис на 4 януари.", "date": "2018.12.05", "title": "Избраха топ 10 филми на годината"}
{"url": "https://www.monitor.bg:443/bg/a/view/jertvi-na-domashno-nasilie-pratiha-za-koleda-cherni-kartichki-151493", "text": "Черни картички с пожелания за „весело изкарване на коледните празници“ ще получат 27 български политици, съдии, министри, народни представители, религиозни служители и евродепутати от 6 жени, жертви на домашното насилие. Авторките на нестандартното „поздравление“, които са на възраст от 20 до 65 години и живеят в Стара Загора  напомнят, че за последните 343 дни 30 българки и 3 деца са били убити в хода на трагични битови конфликти. Сред поучателите са президентът Румен Радев, министрите Каракачанов,Горанов, Димов, Ананиев,8 конститутционни съдии, старозагорският митрополит Киприан, апостолическият екзарх Пройков и пастор Румен Борджиев от ОЕЦ. В писмото на жертвите на домашно насилие, което придружава черната картичка има няколко съвета към всички, които все още се страхуват да потърсят правата си в съда, сред тях на първо място е „да говорят за болката от боя, обидата, ограниченията и проблемите“. Картичката и писмото са изпратени със съдействието на наскоро регистрираната  в Стара Загора фондация „Мисия Криле“, която стопанисва тукашния комплекс за социални услуги за деца и семейства“.", "date": "2018.12.05", "title": "Жертви на домашно насилие пратиха за Коледа черни картички"}
{"url": "https://www.monitor.bg:443/bg/a/view/skandal-s-podmenen-vot-za-zlatnata-topka-151491", "text": "Журналистът от Тринидад и Тобаго Ласана Либурд взриви обществото с твърдението си, че вотът му за \"Златната топка\" е бил подменен. Припомняме, че във вторник Лука Модрич грабна най-престижното индивидуално отличие по категоричен начин, а втори остана футболистът на „Ювентус“ Кристиано Роналдо. \"Гласувам за тази престижна награда от години и никога досега не е имало проблем. Не знам какво се е объркало. Правилният ред на моя вот бе: Меси, Модрич, Роналдо, Салах и Гризман\", написа в Twitter журналистът. Спoред France Football обаче топ 5 на Либурд е точно в обратен ред: Гризман, Салах, Роналдо, Модрич, Меси. Суперзвездата на „Барселона“ Лионел Меси остана едва пети, а това предизвика недоволството и на треньора на каталунците Ернесто Валерде. Спецът се изказа остро по адрес на вота и бе категоричен, че аржентинецът е заслужавал поне да бъде в тройката. „Това е абсурд! Не искам да коментирам гласуването, просто не мога да повярвам“, сподели Валверде.", "date": "2018.12.05", "title": "Скандал с подменен вот за „Златната топка“"}
{"url": "https://www.monitor.bg:443/bg/a/view/derbito-boka-rivyr-nosi-25-miliona-evro-na-madrid-151488", "text": "Финалът реванш за Копа Либертадорес, който ще се играе на \"Сантяго Бернабеу\" в неделя от 21:30 ч, ще има икономическо влияние на стойност 25 милиона евро за столицата на Испания, смятат експерти по спортен маркетинг. Професорът от бизнес училището EAR и специалист по комерсиализация, продажби и маркетинг в спортния бизнес Хайме Фортуньо изчисли, че двубоят ще донесе 25 милиона на Мадрид, като го сравни с други големи финали като този в Шампионска лига през 2017, който донесе 51 милиона евро за Кардиф. Според изчисленията 50% от парите ще отидат в местните хотели, 20% в ресторантите, а 10% за пазаруване. Остатъкът ще бъде за компаниите, замесени в организацията на мача. Всичко това обаче си има цена и тя е свързана със сигурността на мача, като ще бъдат мобилизирани над 2 хиляди полицаи, които да пазят двете агитки. В същото време хиляди привърженици на “Бока Хуниорс” изпратиха отбора за Испания, като направиха шпалир по време на целия път на автобуса с отбора. Само на летището пък имаше над 3 хиляди фенове, които изпратиха любимците си с песни и заря.", "date": "2018.12.05", "title": "Дербито “Бока Хуниорс“ - „Ривър Плейт“ носи 25 милиона евро на Мадрид"}
{"url": "https://www.monitor.bg:443/bg/a/view/mon-s-mehanizym-za-preduprejdenie-za-mrysen-vyzduh-151490", "text": "Министерството на образованието и науката ще направи механизъм, с който да предупреждава училища за дни, в които ще има завишени прахови частици. Това заяви просветният министър Красимир Вълчев по време на изслушване в образователната парламентарна комисия. Той предупреди, че този петък нивата също ще бъдат високи. \"Има система за София, която не само да регистра фините прахови частици и да прогнозира за три дни напред. Тя ще бъде използвана от МОН. Всеки път училищата ще бъдат предупреждавани, както в понеделник столична община направи, обясни Вълчев. До това решение се е стигнало след обсъждане с Министерството на здравеопазването, РЗИ, Столична община и НИМХ. \"Във всеки един такъв случай ние ще инструктираме училищата със заповед за ограничат извеждането на децата на открито, по - чест режим на влажно почистване.\", каза Вълчев. За децата с хронични заболявания пък ще бъдат въведени нормативни промени, с които да бъдат освобождавани тези дни по решение на родителите без да бъде необходима медицинска бележка.", "date": "2018.12.05", "title": "МОН с механизъм за предупреждение при мръсен въздух "}
{"url": "https://www.monitor.bg:443/bg/a/view/djo-bajdyn-se-glasi-za-prezident-na-sa-sht-151497", "text": "Бившият вицепрезидент на САЩ Джо Байдън заяви, че той е най-квалифицираният човек за президентския пост, предаде Асошиейтед прес. Седемдесет и шест годишният представител на Демократическата партия каза това по време на проява в Университета на щата Монтана в град Мисула. \"Проблемите, с които страната ни се сблъсква, са проблемите, с които съм се занимавал през целия си живот - трудностите на средната класа и външната политика\", каза Байдън, цитиран от Франс прес. Според Байдън никой не трябва да се кандидатира за президент, ако не е уверен, че притежава необходимата квалификация. Бившият вицепрезидент посочи, че в рамките на два месеца ще вземе решение дали ще участва в предизборната кампания за президентските избори през 2020 г. Байдън отбеляза, че Съединените щати не могат да си позволят още четири години президент да бъде Доналд Тръмп. Джо Байдън призова американските граждани да си спомнят кои са и да изберат истината, а не лъжите. Байдън бе вицепрезидент и през двата четиригодишни мандата на президента Барак Обама, припомня Франс прес.", "date": "2018.12.05", "title": "Джо Байдън се гласи за президент на САЩ "}
{"url": "https://www.monitor.bg:443/bg/a/view/neftohimik-ocelja-sys-zlaten-gejm-za-kupa-cev-151495", "text": "Волейболният шампион при мъжете \"Нефтохимик 2010\" продължава участието си в евротурнира за купата на CEV. Воденият от треньора Найден Найденов бургаски тим надигра много трудно като домакин в зала \"Младост\" пред около 500 зрители белгийския ПАР-КАЙ (Менем) с 3:2 (23,-22,-23, 28, 8) в реванша от 1/6-финалите. С това се стигна до \"златен гейм\" заради загубата с 2:3 в Менем. В него бургазлии спечелиха с 16:14, след като спасиха три мачбола на съперника си. С това \"Нефтохимик 2010\" се класира за 1/8-финалите. Там ще срещне победителя от норвежкия двубоя между \"Фроде\" и \"Викинг\", който се игра снощи. Първата среща на шампиона ни ще е между 18 и 20 декември, а втората - след Нова година. Най-резултатен за \"Нефтохимик\" беше руснакът Савелий Поздняков с 24 точки (2 блока, 3 аса, 59% ефективност в атака). Капитанът Георги Петров направи 21 точки (2 блока, 63% в атака). Влизането на разпределителя Георги Братоев и диагоналът Петър Христов се оказа добър ход, който реши крайният изход на мача. Братоев направи 1 блок и пусна успешно 2 топки, а Христов записа 10. За тима на Менем Женте Де Врийс заби 24 т. (1 блок, 2 аса), а Елдин Демировеч има 22 (3 блока, 2 аса). Статистиката за първите 5 показа 66:68 точки за \"Нефтохимик\" от атака, 12:9 от блокада, 7:9 аса, 30:23 от грешки на съперника. \"Развълнуван съм, постигнахме успех, в много тежък мач, призна селекционерът Найденов. - Този път показахме това, което ни липсваше в последните мачове, а именно характер. Продължаваме в следващата фаза и това е най-важното. Надявам се от тук нататък да вървим само в положителна посока“. Женският тим на \"Берое\" (СтЗ) пък продължава напред в третия евротурнир - \"Чалъндж къп\", след като взе 2 гейма на гръцкия \"Арис\" като гост в Солун. С 2:3 (22, 16,-16,-20,-13) старозагорки, водени от треньора Петър Дочев, си осигуриха място на 1/8-финалите при свой дебют в Европа. В първия двубой те надделяха с 3:0 у дома. Следващият и противник е френският \"Волеро\" (Льо Кане) с националките Гергана Димитрова и Мира Тодорова, който записа втора загуба на световното клубно първенство в Китай - с 0:3 (-21,-15,-17) от защитаващия титлата си \"Вакъфбанк\" (Тур). С \"Берое\" френският тим играе между 18 и 20 декември в Стара Загора, а после след Нова година.", "date": "2018.12.05", "title": "\"Нефтохимик\" оцеля със \"златен гейм\" за купа CEV"}
{"url": "https://www.monitor.bg:443/bg/a/view/300-000-bylgari-shte-poluchat-hranitelni-pomoshti-151496", "text": "300 000 българи ще бъдат подпомогнати с хранителни пакети, обяви социалният министът Бисер Петков. Раздаването на помощта в 16 области ще стартира утре, а в началото на следващата година и във всички останали области на страната. Нуждаещите се, ще получат 16 хранителни стоки от първа необходимост. Всеки ще съдържа олио, леща, ориз, различни видове месни и зеленчукови консерви. Пакетът е с тегло от 24 килограма, като продуктите в него са избрани по препоръка на здравното министерство, подчерата Петков. Помощта се отпуска по Оперативната програма за храни и/или основно материално подпомагане от Фонда за европейско подпомагане на най-нуждаещите се лица. Раздаването ще се прави по график, направен от БЧК. За целта ще бъдат открити пунктове на територията на цялата страна.", "date": "2018.12.05", "title": "300 000 българи ще получат хранителни помощи"}
{"url": "https://www.monitor.bg:443/bg/a/view/samo-uslovna-prisyda-za-bijachi-na-bivsh-futbolist-151480", "text": "Четирима мъже получиха само условни присъди за нанесен побой над бивш футболист. Престъплението е извършено на 12 август 2018 г. в Свищов.Д.Л., С.Л., И.Ш. и Ш.Ш. нападат 74-годишният бивш спортист Станчо Спасов, тъй као го припознали за мъж с велосипед, който малко преди това им вдигнал скандал. Четиримата се нахвърлят върху Спасов и му нанасят побой вследствие на който той е откаран и настанен в болницата със счупване на шест ребра и контузия на бял дроб и с временна опасност за живота. след като са задържани, извършителите признават за нападението и искат споразумение с прокуратурата. В резултат на това споразумение те получават по 1 година условно с изпитателен период от три години и шест месеца. Споразумението има влязла в сила присъда.", "date": "2018.12.05", "title": "Само условна присъда за биячи на бивш футболист"}
{"url": "https://www.monitor.bg:443/bg/a/view/chetvyrto-pokolenie-na-bavarskija-otlichnik-151468", "text": "BMW X5 е първият модел с повишена проходимост в историята на баварската марка. В продължение на почти две десетилетия от него са произведени над 2,2 милиона автомобила, което е доста добро за скъп и престижен всъдеход. Тази година BMW представи изцяло новото четвърто поколение на X5, което впечатлява със солиден дизайн, луксозен и технологичен интериор, в комбинация с динамично представяне на асфалтовите пътища и забележителни офроуд способности на всякакъв терен. Новият луксозен всъдеход BMW X5 е пораснал и сега достига дължина от 4922 мм, широчина 2004 мм, височина 1745 мм и междуосие 2975 мм. Четвъртото поколение на BMW X5 е базирано на новата платформа CLAR, в която активно са използвани алуминиеви сплави. От тях са направени от вратите, капакът и предните калници. Въпреки добавянето на куп нови технологии, теглото на автомобила се е запазило. Дизайнът на новото BMW X5 може да бъде описан като еволюционен, тъй като моделът запазва познатия силует с дълъг преден капак и релефни стени. В същото време предната част изглежда свежа и модерна. Новото BMW X5 се различава от предшественика му по сериозно увеличените размери на решетката. По-големи са станали и новите въздухозаборници в бронята, а LED светлините са намалени. Като опция се предлагат и лазерни светлини. Отстрани са разширени вентилационните отвори, а задните калници сега са много по-изразителни. На покрива е монтиран спойлер, а фаровете са по-големи и по-релефни. Офроуд пакетът xLine се отличава със защитните панели и пластмасовата облицовка в долната част на каросерията. В интериора на новото BMW X5 са комбинирани декорации от кожа и алуминий, а също и черни лакирани вложки. Предлага се LED осветление в шест различни цвята. Пред водача се намира 12,3-инчов дисплей с променлива конфигурация, на който се показват всички данни, а най-важните могат да се проектират и на предното стъкло. Показанията на мултимедийната система се изобразяват на централния 12,3-инчов сензорен екран, като все пак е запазен кръглият джойстик, а също и системата за разпознаване на жестове. Превключвателите на аудиосистемата и управлението на климатика са станали значително по-малко. Позицията зад волана е висока, а предните седалки са оборудвани с електрическо задвижване и отопление. Седалките са меки и удобни, поддържат добре гърба на водача и имат съвсем леко изразени странични опори, а като опция се предлагат с вентилация и масаж. Във версията BMW X5 M Sport са монтирани седалки с по-изразителни странични опори. Между шофьора и пътника се издига високият тунел на трансмисията. Гнездата за чаши и бутилки в него имат функции за отопление и охлаждане на напитките, а в кутията в подлакътника разполага с безжично зареждане за смартфони. Седалките от втория ред се регулират хоризонтално, за да позволят повече място за краката на задните пътници. Във версията с 5 места обемът на багажника е 645 литра, а при сгънати задни седалки е 1860 литра. Капакът на багажника по традиция се състои от две секции и е оборудван с електрическо задвижване. Истински фурор на пътя предизвиква новото BMW X5 M50d, което се задвижва от 3,0-литров редови 6-цилиндров дизелов двигател с каскадно свръхпълнене с два турбокомпресора за високо налягане и два турбокомпресора за ниско налягане. Максималната мощност е цели 400 к.с., а максималният въртящ момент от 760 Нм е на разположение в диапазона от 2000 до 3000 об/мин. Динамиката е феноменална – спринтът от място до 100 км/ч отнема едва 5,2 секунди. Двигателят е съчетан с модернизираната 8-степенна автоматична скоростна кутия Steptronic, която работи гладко и демонстрира много бързи реакции при ускорение от всякакви скорости. Новото BMW X5 предлага максималното сцепление, пъргавина и стабилност на пътя, благодарение на интелигентната система за задвижване на четирите колела xDrive. В най-новото си поколение системата още по-прецизно и бързо осигурява разпределение на мощността между предните и задните колела. За повишаване на ефективността при равномерно движение и суха настилка, мощността може да бъде подавана само към задните колела. Новото BMW X5 има възможност за заключване на задния диференциал и набор от режими на шофиране за различни видове пътна настилка. Всъдеходът е станал много по-уверен на офроуд и може да преодолява водни препятствия с дълбочина до 50 см. Окачването е значително подобрено и това веднага се забелязва по неравни пътища с лошо покритие и изронен асфалт. Воланът е точен, информативен и дава отлична обратна връзка. Завиващите задни колела помагат на големия всъдеход да бъде много по-маневрен, а адаптивните амортисьори и активните стабилизатори против преобръщане значително са намалили нежеланото наклоняване на каросерията. Возията е еластична, но с опционалното въздушно окачване става много по-мека. Благодарение на него можете да променяте пътния просвет от 174 мм при спортно шофиране до 284 мм при тежък офроуд. Подобрената шумоизолация на салона запазва тишината в купето и при високи скорости.", "date": "2018.12.05", "title": "Четвърто поколение на баварския отличник"}
{"url": "https://www.monitor.bg:443/bg/a/view/otkriha-trupa-na-izmryznal-gryk-kloshar-151483", "text": "Труп на измръзнал мъж е бил открит на стълбище на ул. „Патриарх Евтимий” в Горна Оряховица. Мъжът, който имал гръцко гражданство, водел ситнически начин на живот в железничарския град. При огледа по тялото му не са открити следи от упражнено физическо насилие. Въпреки това ще бъде направена аутопсия, която да изясни точно причините за смъртта на мъжа. Случаят се изяснява от окръжната прокуратура във Велико Търново.", "date": "2018.12.05", "title": "Откриха трупа на измръзнал грък клошар"}
{"url": "https://www.monitor.bg:443/bg/a/view/mogerini-rusija-i-sa-sht-da-zapazjat-dogovora-za-raketite-sys-sreden-i-malyk-obseg-151498", "text": "Шефката на европейската дипломация Федерика Могерини призова днес Русия и САЩ да запазят договора за ракетите със среден и малък обсег, подписан през студената война и нарушен от Москва с разработването на нова ракетна система, предаде Франс прес. \"Договорът, подписан от Вашингтон и Москва, гарантира мира и сигурността на европейска територия от 30 години\", заяви Могерини при пристигането си в централата на НАТО за среща на външните министри от пакта - ден след като алиансът постави ултиматум на Русия. Договорът, подписан във Вашингтон през 1987 г., сложи край на кризата с евроракетите, предизвикана от решението на Москва да разположи през 1977 г. ракети със среден обсег Ес Ес-20, способни да нанесат удар по европейските страни. В отговор Вашингтон разположи през 1983 г. ракети \"Пършинг-2\" в Западна Германия. НАТО даде на Москва двумесечен срок, за да изпълни \"по проверим начин\" ангажиментите си по договора. Това означава, че Русия трябва \"да унищожи\" своята нова ракетна система, обясни за АФП европейски служител от НАТО. През 1987 г. Москва и Вашингтон премахнаха своите ракети, напомня АФП.", "date": "2018.12.05", "title": "Могерини: Русия и САЩ да запазят договора за ракетите  със среден и малък обсег "}
{"url": "https://www.monitor.bg:443/bg/a/view/hlapeta-porugaha-musulmansko-grobishte-151481", "text": "Две момчета, на 13 и 14 години, поругаха мюсюлманското гробище в град Златарица. Преди няколко дни е се промъкнали в гробищния парк и потрошили няколко мраморни паметника. След задържането им са направили пълни самопризнания. От полицията съобщиха, че материалите по случая ще бъдат изпратени на местната Комисия за борба с противообществените прояви на непълнолетни и малолетни за налагане на възпитателни мерки на провинилите се.", "date": "2018.12.05", "title": "Хлапета поругаха мюсюлманско гробище"}
{"url": "https://www.monitor.bg:443/bg/a/view/emilija-iznese-harem-v-arena-armeec-snimki-151487", "text": "С пищно шоу под наслова „Харем“ попфолк фурията Емилия даде старт на концерта на телевизия „Планета“ в зала „Арена Армеец“ снощи. Танци и костюми ала боливудска приказка се превърнаха в реванш за дългото закъснение на звездите по повод 17 години от създаването на медията. След „Харем“-а и съпровождащата го хореография до Емилия застана Емрах Стораро. Двамата отправиха поздрав към присъстващите с дуетното си парче „По такива си падам“. Изпрати ги рапърът Иван Динев-Устата, който се представи като „най-дебелия и най-големия водещ“. кошутки и жребчета на попфолка. Но динозаврите също не са изчезнали“, пошегува се той. Следваща под светлините на прожекторите излезе примата на българския фолк Глория, последвана от Райна, Борис Дали, Есил Дюран, Мария и други. Истинско вълнение сред публиката, започваща от малки деца и стигаща до пенсионери, предизвика появата на втория изявил се член от фамилията Стораро – Фики. Той изпълни хитовете си „Аз измръзнах“ и „Пате“, а малко по-късно се върна на сцената, за да партнира на Десислава. Чаровната блондинка се разписа като първата за вечерта, която бе викана дълго за бис от меломаните. даде заявка тя. Братовчедът на Фики и Емрах - Денис Теофиков, също стъпи под прожекторите, за да изпълни дуета си с Цветелина Янева - „Грешка беше“. Певицата подсказа на феновете, че това е първата голяма изява на Денис, и подкани да го аплодират силно. Самият Тони Стораро, който не е част от семейството на „Планета“, беше голямата изненада на вечерта. Фолкидолът запя рамо до рамо с Галена общия им проект „Шефката“, а партньорката му по микрофон намекна, че той е на антибиотици, но това не попречи да даде всичко от себе си. Красивата брюнетка потанцува с няколко големи плюшени мечока, като подари един от тях на фен. сподели тя. Сред останалите от общо 26 звезди, които поляха празника на телевизията, бяха Анелия, Преслава, Емануела, Галин, Джена, Теди Александрова и Илиян.", "date": "2018.12.05", "title": "Емилия изнесе „Харем“ в „Арена Армеец“ (СНИМКИ)"}
{"url": "https://www.monitor.bg:443/bg/a/view/amerikancite-se-sboguvat-s-djordj-bush-starshi-151484", "text": "Американците се сбогуваха с 41-вия си президент. Джордж Буш - Старши ще бъде изпратен с държавно погребение. Ковчегът с тленните останки е изложен за поклонение в Ротондата на сградата на американския конгрес Капитолия. Там почит на покойния президент отдадоха първата двойка на страната, неговото семейство, синовете му Джордж Буш - Младши и Джеб Буш и хиляди граждани. Джордж Буш - Старши почина на 30 ноември в дома си в Хюстън, Тексас на 94 години.", "date": "2018.12.05", "title": "Американците се сбогуват с Джордж Буш - Старши"}
{"url": "https://www.monitor.bg:443/bg/a/view/pravitelstvoto-predloji-mihail-belchev-za-orden-stara-planina-151485", "text": "Правителството предложи президентът Румен Радев да издаде указ за награждаване на акад. Михаил Белчев с орден \"Стара планина\" - първа степен за изключително големите му заслуги в областта на културата и изкуството. Белчев, който е „винове“ за над 50 от най-любимите естрадни евъргрийни, е носител на Първата национална литературна награда \"Георги Джагаров\" (2004 г.), на \"Златна книга\" от Европейския форум на експертите в сътрудничество с Академия на международно признати лидери в науката и културата (2008 г.), както и на Почетна награда на Министерство на културата - \"Златен век\" за заслуги към Българската култура (2011 г.). През 2004-та Михаил Белчев е удостоен и със званието \"Почетен гражданин на София\".", "date": "2018.12.05", "title": "Правителството предложи Михаил Белчев за орден \"Стара планина\""}
{"url": "https://www.monitor.bg:443/bg/a/view/remontyt-na-chinijata-shte-struva-7-5-mln-evro-151486", "text": "7,5 млн евро без ДДС ще струва ремонтът на БКП-монументът на връх Бузлуджа, сумата включва и направата на специален асансьор по пилона, за да могат посетителите да се наслаждават на гледката от 70-метрова височина, обявиха експертите на Европа Ностра и Европейската инвестиционна банка, които неотдавна посетиха на място рушащата се вече 2 десетилетия стоманобетонна конструкция. 7,5 млн евро без ДДС ще струва ремонтът на БКП-монументът на връх Бузлуджа, сумата включва и направата на специален асансьор по пилона, за да могат посетителите да се наслаждават на гледката от 70-метрова височина, обявиха експертите на Европа Ностра и Европейската инвестиционна банка, които неотдавна посетиха на място рушащата се вече 2 десетилетия стоманобетонна конструкция. Сумата е съобщена в изготвените от представителите на оперната звезда Пласидо Доминго, който е почетен президент на Европа ностра финансови и технически доклади с препоръки за съхраняването на паметника, създаден по проект на арх. Георги Стоилов през 1981 година.Парите могат да бъдат предоставени от Европейския фонд за регионално развитие или от Кохезионния фонд, ако бъде изготвен проект , с който да се ангажира държавата в лицето на правителството. Според авторите на докладите /водещи специалисти от международен мащаб/  „паметникът Бузлуджа е уникално инженерно постижение\" и \"шедьовър на архитектурата и изкуството от явно европейско значение заради своята история, изключителни характеристики и многобройни възможности за ново предназначение\". Те предлагат той първо да бъде обезопасен , което ще струва около 500 000 евро, тази сума може да бъде предоставена от републиканския бюджет като целева субсидия. Преди това обаче комплексът трябва да получи статут на „ паметник на културното наследство от национално значение по българското законодателство.“ Към този момент сградата е държавна собственост и в момента се управлява от областната администрация в Стара Загора.“ Министерският съвет трябва да прехвърли собствеността на паметника на държавната институция, която ще носи отговорност за изпълнението на проекта и за стопанисването му. Най-вероятно е, това да бъде министерство на културата, а друга възможност е това да бъдат старозагорската областна  администрация или общината в Казанлък!“, уточняват още авторите на докладите. Според тях предоставянето на концесия или прехвърлянето на частна фирма не е препоръчително макар на по-късен етап това можело да стане. „Изисква се при изготвянето на проекта да се има прагматичен подход и модернизиране спрямо актуалните стандарти и очаквания, но и запазване на духа на оригинала. Основните комунистически символи (например звездите, текстът на основната фасада, медальонът на тавана в централната зала и мозайките) трябва да бъдат запазени заради тяхната архитектурна стойност и художествено майсторство, но не трябва да се възстановяват.“, са казва още в заключените на експертите. Те подчертават, че при интерес от страна на българските власти „, EIB JASPERS (независим екип, специализиран в подготовката на качествени проекти за финансиране от ЕС) би дал безвъзмездна техническа помощ за подготвянето на документите за кандидатстване.“", "date": "2018.12.05", "title": "Ремонтът на Чинията ще струва 7,5 млн евро"}
{"url": "https://www.monitor.bg:443/bg/a/view/silvio-naistina-platil-na-rubi-milioni-za-da-lyje-syda-151482", "text": "Слуховете, че Силвио Берлускони е платил на мароканката Карима Ел Махруг милиони, за да лъже служителите на Темида, бяха потвърдени неочаквано от съвсем надежден свидетел – бившият адвокат на знойната хубавица, която навремето стана известна с прякора си Руби. Правистът се казва Еджидио Верцини и е бил защитник на Карима през 2011 г., когато в Милано започва шумният процес срещу експремиера на Италия за секс с девойката докато тя е малолетна и за злоупотреба със служебното му положение на премиер при измъкването й от ареста, където е вкарана за кражба. Та адвокатът заяви пред италианската информационна агенция АНСА, че лъжите на Карима пред съда, които оневиняват Берлускони и в края на краищата той е оправдан, са му стрували точно 5 милиона евро. Освен, че в изявлението си Еджидио Верцини очерта пътя на парите към Руби, той изтъкна, че може да пътвърди всяко едно от твърденията си с документи и свидетелски показания. Та петте милиона според него тръгнали от офшорна сметка в Antigua Commercial Ваnk на караибския остров Антигуа най-напред към Мексико. Когато обаче парите стигат там, става нещо интересно – те са разделени, като 3 милиона са преведени по сметка на Руби в Дубай, а два милиона остават по сметката на приятеля й Лука Рисо в банка на мексиканския курорт „Плая дел Кармен“. И тук идва най-любопитния момент в цялата история – според адвокат Верцини Берлускони бил платил парите на съдържателя на дискотека в Генуа Лука Рисо, за да стане официално гадже на Руби, да й направи дете и да я държи постоянно под контрол. Тоест да определя поведението й в съда, докато трае процеса, както и да обуздава нейните често необмислени изяви пред медии, ченгета, приятели, колежки - ескорт и т.н. Верцини обясни още, че на него също му били обещани един милион евро, но не се стигнало до тяхното изплащане, тъй като той не се бил съгласил с порочните корупционни практики на защитата на Берлускони и се отказал да бъде адвокат на Руби. Веднага след излъчването на информацията по АНСА адвокат Николо Гедини, който е сенатор и е №1 сред защитниците на подсъдимия в момента за подкуп на свидетели експремиер, обяви, че клиентът му дава на съд Еджидио Верцини за клевета.", "date": "2018.12.05", "title": "Силвио наистина платил на Руби милиони, за да лъже съда"}
{"url": "https://www.monitor.bg:443/bg/a/view/podmenjat-otoplitelnite-instalacii-na-5000-domakinstva-v-sofija-151470", "text": "Отоплителните инсталации на 5000 домакинства в София, греещи се с твърдо гориво, ще бъдат подменени. Проектът вече е одобрен от Европейската комисия и е част от мерките на общината за по-чист въздух, съобщи кметът на столицата след заседанието на Министерския съвет в сряда. Тя заяви, че е отворена и ОП \"Околна среда\", по която ще се обновят инсталациите и на над 15 хил. домакинства. „Насочваме усилията към такива, които имат затруднения да го направят сами. Включваме подмяна на отоплението с такова на газ, с централно топлоподаване, електричество, а където не са възможни тези варианти - печки с пелети. За съжаление в програмите не са включени подмени с филтри, ще обмислим възможност това да се финансира по друг начин\", обясни Фандъкова. По данни на местното кметство в момента 55 000 домакинства се отопляват с твърдо гориво, а до 3 години поне 30% от тях трябва да преминат на по-екологичен вариант. Относно критиките, че Столичната община не прави достатъчно за повишаването на качеството на въздуха, кметицата отвърна, че е готова да коментира всяка мярка, която не е включена в програмата на общината за подобряването на въздуха. „Ние сме проучили целия европейски опит, но се изисква време\", уточни Фандъкова. Една от мерките на „Московска“ 33 вече беше и изпробвана. Във вторник столичани и гости на града имаха възможност да пътуват със „зелен билет“ на стойност 1 лв. в цялата градска мрежа. Над 74 хиляди души са се възползвали от услугата на общината. \"Искам да благодаря на всички граждани, които откликнаха на призива. Разбира се, далеч съм от мисълта, че благодарение на въвеждането на „зеления билет“ въздухът днес е по-чист, знаем, че атмосферните условия доведоха до това. Но това са стъпки и усилия, защото трябва да е ясно, че абсолютно всички трябва да се включат в мерките“, каза още Фандъкова.", "date": "2018.12.05", "title": "Подменят отоплителните инсталации на 5000 домакинства в София"}
{"url": "https://www.monitor.bg:443/bg/a/view/bet-hart-mina-kato-uragan-prez-ndk-151474", "text": "Тайно си мислих, че като отида на концерта на Бет Харт във вторник вечер в зала 1 на НДК, след толкова месеци четене на безкрайни суперлативи по неин адрес, тя ще се окаже надценено чудо (твърде хубаво звучеше идването й у нас, за да няма нещо гнило), продукт на американския шоубизнес. Това щеше да е идеално оправдание за невежеството на българина по неин адрес (е, намериха се 4000 ценители, които да изкупят всички билети). Но не, тя не е продукт. Напротив, като че ли съществува въпреки машината на шоубизнеса зад Океана. И житейският й път го доказва с всичките си спадове и върхове, свирене по улиците, наркотици и т.н. Още щом си отвори устата имаш чувството, че те е хванала за шията, вдигнала те е във въздуха и те е шибнала в стената, а краката ти са отлепени на 10 см над пода. И така два часа, докато самата Бет танцува, свири на пиано, коленичи, слиза в публиката, целува и прегръща феновете, и дори разписа една китара. Американката се появи в ултрасекси къса рокля със завидно деколте, но и за миг не се съобрази с тоалета си и се раздаде докрай, прескачайки бунтарски през блус, рок, джаз и всякакви техни смесици, докато гърба й пазеха трима музиканти - Джон Никълс (китара), с когото работи от 20 години, Боб Маринели (бас) и Бил Рансъм (барабани). Видимо щастлива от топлия прием и „най-страхотната вечеря“, която е яла, тя сновеше по сцената и раздаваше ласки на колегите си, а щом й стана тясно слезе в публиката. Започна да дирижира емоциите на феновете още с първите парчета Better man и Close to my fire (което в оригинал е с Джо Бонамаса), а гласът й като лавина заля всички. Четири песни след старта седна зад пианото, а пръстите и чевръсто заподскачаха в блус ритъм за Love is a lie, която я провокира за първото от множество откровения за вече загърбените й пороци с наркотици и алкохол. Не може да й се отрече безспорния талант и зад клавишите. „Тя е Тина Търнър. Тя е Джанис Джоплин. Тя е голямата работа!“ Така я беше описал самият Джо Бонамаса, но тя не е нито една от двете гранд дами. И ми се струва, че ако машината на шоубизнеса все още работеше по музикантски стандарти Бет щеше да блести може би и над тях, защото има всичко - талант, скандал, грехове и невероятна харизма. За няколко парчета Харт помоли превъзбудената публика да седне (повечето артисти дават мило за драго да вдигнат феновете си на крака), за да премине в по-лирично настроение с Jazz man и At the bottom. Съвсем разтопи сърцата на феновете, които вече я бяха почувствали като близка приятелка след толкова откровения, като изпя песен, посветена на майка й - Mama this one's for you и за „моя герой, човекът, за когото се ожених и който изтърпя всичките ми проблеми с наркотиците и глупостите, които съм вършила“ - My California. Нямаше как след последния акорд българите да не върнат тази гласовита буря на бис, а тя се отблагодари с Money back, Chocolate Jesus и Fire on the floor, заглавната песен на едноименния албум от 2016-та.", "date": "2018.12.05", "title": "Бет Харт мина като ураган през НДК"}
{"url": "https://www.monitor.bg:443/bg/a/view/es-zapochva-pregovori-za-zasilvane-na-tyrgovijata-v-evro-151489", "text": "Европейската комисия представи днес предложения с незадължителен характер, целящи да се засили ролята на еврото в международната търговия и като резервна валута, за да се намали господстващата позиция на долара, предадоха Франс прес и Ройтерс. Решението е взето след изтеглянето на САЩ от иранското ядрено споразумение, което принуди много европейски компании да спрат да търгуват с Иран поради опасения от американски санкции. Комисията призова компаниите и държавите да засилят употребата на еврото при енергийните договори и обяви, че ще проучи възможни мерки за насърчаване използването на европейската валута на финансовите пазари и при стоките за широко потребление. \"Време е еврото да засили ролята си в света\", изтъкна пред журналисти заместник-председателят на ЕК и европейски комисар за еврото и социалния диалог и за финансовата стабилност, финансовите услуги и капиталовите пазари Валдис Домбровскис, цитиран от АФП. Той подчерта, че еврото трябва да отразява политическата, икономическа и финансова тежест на еврозоната. Комисията планира да започне консултации с играчите на пазара, по-специално по въпросите на вноса на петрол, газ и други суровини, включително метали и селскостопански продукти. Същото се отнася и за самолетостроенето, тъй като самолетите се продават в долари, въпреки че са произведени от Airbus.", "date": "2018.12.05", "title": "ЕС започва преговори за засилване на търговията в евро"}
{"url": "https://www.monitor.bg:443/bg/a/view/njama-vinovni-za-urana-vyv-vodata-na-haskovo-151472", "text": "Виновни за превишените норми на съдържание на уран в питейната вода на Хасково няма, а здравето и живота на хората не са били застрашени, реши Районната прокуратура. Магистратите се сезираха сами през април 2017-а  след публикации в медиите. С разследването бяха ангажирани трима прокурори. За 20 месеца беше  обработена огромна информация, разпитани бяха десетки свидетели.   „Експертите от БАН, изготвили комплексната експертиза по делото, са категорични, че изследваните води съответстват на изискванията, предвидени с Наредба № 9. Със стойности под 0,1 мСв са и повечето проби, взети и преди изготвената експертиза. При водата е важно количеството нуклиди, които попадат с нея в човека. Много радионуклиди могат да се натрупват в организма и да остават там в течение на много месеци и даже години, оказвайки през цялото това време негативно влияние върху организма. За определяне на това въздействие е въведено понятието приравнена ефективна доза, с което оперира Световната здравна организация (СЗО)“, смятат от прокуратурата.  Във всички свои разчети и препоръки Световната здравна организация широко използвала стойността 0,1 мСв/година (0,1 милисиверта за година). Ако водата удовлетворява нормите за радиологична безопасност, то при нейното ежедневно потребление в количество 2 литра на ден, дозата на облъчване, която при това ще получи човек за една година, няма да превиши 0,1 мСв. Тази ежегодна доза, според експертите, можело да се счита за безопасна през цялата продължителност на живота на човека, както е установено и в хода на настоящото производство. От изисканата и получена в хода на разследването справка от Онкологичен диспансер - Хасково е установено, че ръстът на заболеваемост в изследвания период е отрицателен. „Изводът е, че не са настъпили немаловажни вреди за околната среда, живота и човешкото здраве“, гласи становището на разследващите. То беше обявено официално в сряда от пресцентъра на Апелативната прокуратура в Пловдив. Междувременно забраната за пиене и готвене с вода от чешмите в Хасково остава в сила втора година. Заради нея общината похарчи над 100 хил. лева за осигуряване на бутилирана минерална вода в детските градини, училищата, старческия дом и други здравни и социални обекти. Отделно с допълнителни разходи се натовари и местното ВиК, за да осигурява вода без превишен уран във водоноски. \"След самосезиране по публикация в медиите за наличието на уран в питейната вода в гр. Хасково, на 19.04.2017 г. Районна прокуратура – Хасково образува разследване, затова, че в периода от 28.10.2016 г. – 04.04.2017 г., в гр. Хасково, длъжностно лице, в кръга на служебните си задължения е укрило информация за състоянието на околната среда и нейните компоненти, а именно за наличието на високо съдържание на уран и обща алфа активност в подземни води от сондажи на Помпена станция „Хасково – 1“ и от това са последвали немаловажни вреди за околната среда, живота и човешкото здраве - престъпление по чл.353а от Наказателния кодекс. В хода на досъдебното производство е изискана значителна по обем документация от Националния Геоложки фонд, Басейнова дирекция „Източнобеломорски район“, Национален център по радиобиология и радиационна защита, фирма „Екоинженеринг РМ“ ЕООД, „Водоканалпроект“ АД, Пловдив, „В и К“ Хасково, Минно-геоложки университет „Св.Иван Рилски“, НИМХ и др., разпитани са множество свидетели. На 09.05.2017 г. е извършен оглед на ПС „Хасково-1“ и на сондажните тръбни кладенци ТК1 до ТК9. На 05.07.2017г., в присъствието на експерти от БАН, са извършени огледи в „ПС – Хасково 1“ на сондажния кладенец и на машинното помещение и са иззети проби от питейната вода. Назначена и изготвена е комплексна експертиза по геология, хидрология и ядрени изследвания от експерти от Българска академия на науките (БАН). Изискани и анализирани са от вещите лица всички проби за уран през периода 1997 г. – 2017 г. от всички кладенци и събирателната шахта- общо 90 проби. Разследването е доказало, че водата в гр.Хасково е безопасна за здравето на човека и не е налице неизпълнение на задължения и укриване на информация от конкретно длъжностно лице. При проведеното досъдебно производство е установено, че като резултат от дългогодишната експлоатация на подземни води се наблюдава спадане на водното ниво на големи площи, осушаване на водоносния хоризонт, което води до засилване ролята на окислителните процеси и засилване на мобилността на урана в горните му части. Наред с това, важен фактор за ускоряване процесите на миграцията на урана е и увеличаване на скоростта на движение на подземните води в обсега на депресионната фуния, създадена от дългия период на черпене на вода от водовземните съоръжения. Установено е по категоричен начин, че повишените стойности на уран в питейната вода на гр.Хасково се дължат не на находище „Чешмата“, отстоящо на 6 км западно от кв. Болярово, в което се е извършвал геотехнологичен добив на уран, а е с източник скали, наситени с уран в района на самите кладенци. Съгласно последната редакция и допълнение от 2014 г. на Наредба № 9 от 16.03.2001 г. за качеството на водата, предназначена за питейно-битови цели, съдържанието на естествен уран се възприема не като радиологичен показател, а като тежък метал със своите съответни негативни въздействия върху здравето на човека. Общата алфа-активност и общата бета-активност се приемат като контролни, а не като ограничителни показатели. При техни стойности над посочените в Наредбата се налага извършване на допълнителни анализи с определяне на индикативна доза, и само и ако тя е над определени стойности се счита, че водата е неподходяща за употреба. Ако индикативната доза е над 0,1 мСв(0,1 милисиверта за година) се счита, че водата не отговаря на изискванията за питейна вода. Такава оценка е направена на основата на получените резултати от радиологичния анализ на взетите контролни водни проби на 05.07.2017г. при изготвяне на експертизата като получената индикативна доза е била по-ниска от допустимата. Експертите от БАН, изготвили комплексната експертиза по делото са категорични, че изследваните води съответстват на изискванията, предвидени с Наредба № 9. Със стойности под 0,1 мСв са и повечето проби, взети и преди изготвената експертиза. При водата е важно количеството нуклиди, които попадат с нея в човека. Много радионуклиди могат да се натрупват в организма и да остават там в течение на много месеци и даже години, оказвайки през цялото това време негативно влияние върху организма. За определяне на това въздействие е въведено понятието приравнена ефективна доза, с което оперира Световната Здравна Организация (СЗО). Във всички свои разчети и препоръки Световната здравна организация широко използва стойността 0,1 мСв/година (0,1 милисиверта за година). Тоест, ако водата удовлетворява нормите за радиологична безопасност, то при нейното ежедневно потребление в количество 2 литра на ден, дозата на облъчване, която при това ще получи човек за една година, няма да превиши 0,1 мСв и тази ежегодна доза може да се счита за безопасна през цялата продължителност на живота на човека, както е установено и в хода на настоящото производство. От изисканата и получена в хода на разследването справка от Онкологичен диспансер - Хасково е установено, че ръстът на заболеваемост в изследвания период е отрицателен. Изводът е, че не са настъпили немаловажни вреди за околната среда, живота и човешкото здраве.\"  ", "date": "2018.12.05", "title": "Няма виновни за урана във водата на Хасково"}
{"url": "https://www.monitor.bg:443/bg/a/view/policai-ot-4-strani-zakopchaha-90-mafioti-151478", "text": "Рано тази сутрин при съвместна операция на антимафиотите в Белгия, Германия, Италия, Холандия и Колумбия бяха арестувани 90 босове и ятаци на калабрийската организирана престъпност ла ндрангета. Срещу всички тях е отправено обвинението участие в престъпно сдружени от мафиотски тип, трафик на наркотици от Южна Америка към Европа и тяхното разпространение на Стария контенент. По време на предварителното разследване, ръководено от главния прокурор на град Реджо Калабрия – Джовани Бомбардиери, било установено, че покупката, транспортът и пласирането из Европа на десетки тонове най-вече кокаин, били организирани и контролирани от трите най-мощни клана на „ла ндрангета“ – Пеле-Вотари, Натиле и Урсини. Ето защо едни от първите мафиоти, които бяха закопчани днес призори, бяха сгащените в жилищата им в различни селища на Карлабрия техни босове. Според магистратите основен помощник на ндрангетистите в пласирането на дрогата из Европа била турската мафия, която била сложила ръка на десетки ТИР-ове с трудни за откриване двойни дъна.", "date": "2018.12.05", "title": "Полицаи от 4 страни закопчаха 90 мафиоти "}
{"url": "https://www.monitor.bg:443/bg/a/view/karina-karaivanova-stava-predstavitel-na-bylgarija-v-syveta-na-direktorite-na-ebvr-151473", "text": "Министерският съвет определи Карина Караиванова за представител на България в Съвета на директорите на Европейската банка за възстановяване и развитие (ЕБВР). Решението влиза в сила от 1 март 2019 г., съобщава правителствената пресслужба. Към момента представител е Калин Митрев. ЕБВР е един от най-големите инвеститори в България, с която страната ни поддържа дългогодишни отношения на ползотворно сътрудничество. От началото на дейността си у нас, от 1993 г. до 31 октомври 2018 г., ЕБВР е давала пари за инвестиции в размер на 3,847 млрд. евро за финансиране на 249 проекта в различни сектори на икономиката на страната. Инвестициите в частния сектор представляват 56 на сто от актуалния портфейл на банката в България, уточниха от МС. ЕБВР е създадена през 1991 г. с цел да допринесе за икономическия прогрес и да подпомогне прехода към пазарно ориентирани икономики на страните от Централна и Източна Европа, приели да съблюдават принципите на плуралистичната демокрация. Акционери в нея са 67 държави и 2 междудържавни институции - Европейският съюз и Европейската инвестиционна банка. Акционерният капитал на ЕБВР е 30 млрд. евро. Република България участва в капитала на ЕБВР с 237,11 млн. евро, се посочва още в съобщението.", "date": "2018.12.05", "title": "Карина Караиванова става представител на България в Съвета на директорите на ЕБВР"}
{"url": "https://www.monitor.bg:443/bg/a/view/pensioner-se-omota-v-jici-i-si-pusna-toka-151475", "text": "69-годишен мъж от град Плиска си устрои жестока инквизиция само три дни след рождения си ден. Мъжът се омотал в електрически жици и пуснал ток през тялото си. Така при третия си опит за самоубийство през тази година успял да отнеме живота си. Цветан С. е крупен собственик на земеделски земи и до есента на 2017 година бил регистриран като земеделски производител. Само няколко месеца, след като прекратил регистрацията си и спрял да се занимава със земеделие името на мъжа попадна в хрониките с произшествия с два опита за самоубийство в един ден. През януари т. г. мъжът изпаднал в депресия и опитал една сутрин да си пререже вените. Видял, че с нож няма да може да постигне целта си и посегнал към газовия пистолет. Стрелял в себе си, но колкото да се нарани. Явно се стреснал от раните и веднага потърсил помощ от съседа си. Комшията се обадил на 112 и веднага оказали помощ на неуспелия самоубиец. Тогава бил настанен и в болнично заведение за оказване на психиатрична помощ. Вероятно във вторник или в сряда сутринта Цветан отново се върнал към идеята за самоубийство. Този път си приготвил екзекуция с ток. Един оголен кабел намотал около главата си, а от оголената жица имало друго разклонение, което било свързано пак с оголена жица с крака му. Този път нямал шанс да оцелее. ", "date": "2018.12.05", "title": "Пенсионер се омота в жици и си пусна тока"}
{"url": "https://www.monitor.bg:443/bg/a/view/20-hil-lv-globa-za-operatora-na-depoto-v-ruse-zaradi-pojara-151479", "text": "20 хиляди лева глоба бе наложена на фирма „Берус“, която е оператор на Регионалното депо за неопасни, инертни и опасни отпадъци в Русе, заради възникналия на 3 ноември пожар. Санкцията е в максимален размер, съобщават от Регионалната инспекция по околната и среда и водите /РИОСВ/. Инцидентът възникна първоначално на 50 кв. метра едновременно от четири страни и се разрасна до 15 дка. Отпъдъците в клетка 2 - пластмасови, хартиени, текстилни, полиетиленови, ПДЧ и др., са депонирани във височина и това е образувало стръмен скат, който е бил трудно достъпен за поддържане, уплътняване и запръстяване. По време на извънредната проверка на РИОСВ инцидентът в депото не е бил напълно овладян. Скатът е продължавал да тлее, на места с активни огнища, от които се е отделяла неприятна миризма. Неправилната експлоатация и допуснатият пожар са нарушения на Закона за управление на отпадъците, за което фирмата е санкционирана. Глобата е наложена след извънредна проверка на депото на 5 ноември, уточняват от екоинспекцията.", "date": "2018.12.05", "title": "20 хил. лв. глоба за оператора на депото в Русе заради пожара"}
{"url": "https://www.monitor.bg:443/bg/a/view/germancite-kupuvat-sredno-po-500-grama-sladki-lakomstva-po-koleda-151476", "text": "Германските потребители купуват средно около половин килограм сладки на човек през коледния период, като най-любими са шоколадовите фигурки на Свети Николай, съобщава ДПА. Германците са похарчили 621 млн. евроза шоколади, марципанови топчета и други сладки изкушения през последния зимен сезон, според изследване на компанията за пазарни проучвания Nielsen. Това е увеличение с около 4% спрямо същия период на предходната година. \"Германците обичат коледните лакомства. Сезонът в магазините за храни започва все по-рано\", посочва Габриеле Превк, експерт на Nielsen по сладкишите. Коледните бонбони и десертчета се появяват по рафтовете още през септември. Шоколадовите фигурки са най-популярното лакомство, като магазините зареждат около 10 000 тона шоколадови Свети Николай. Германия празнува деня на Свети Николай на 6 декември, когато децата оставят ботуш пред вратата си вечерта и според това дали са били послушни, сутринта намират в него лакомство. По-късно през декември се посреща и Дядо Коледа.", "date": "2018.12.05", "title": "Германците купуват средно по 500 грама сладки лакомства по Коледа"}
{"url": "https://www.monitor.bg:443/bg/a/view/gripyt-idva-s-novi-7-sluchaja-151477", "text": "Открити са нови 6 случая на грип А от вида H3N2 и един случай на H1N1, известен като свински грип. Това обяви Националният център по заразни и паразитни болести. Директорът му проф. Тодор Кантарджиев допълни, че същите два щама се откриват най-често и в другите държави в Европа, в които вече има грип. Шестте случая са в Стара Загора, хората са с остри вирусни прояви, коментира за \"Монитор\" проф. Тодор Кантарджиев. Всички те са с тежки инфекции на горните дихателни пътища, уточни той. Единичният случай на свински грип е в Свищов. Проф. Тодор Кантарджиев уточни, че срез заболелите няма деца и непълнолетни.Той припомни, че грипът удря с висока температура и болки в мускулите внезапно. По думите му боледуват по-често възрастните хора, които са с много хронични заболявания и малките деца, които имат все още незрла имунна система. ", "date": "2018.12.05", "title": "Грипът идва с нови 7 случая (ОБНОВЕНО)"}
{"url": "https://www.monitor.bg:443/bg/a/view/djado-zagina-v-opojarenija-si-dom-151462", "text": "Дядо на 70 години от врачанското село Осен загина в опожарения си дом, съобщиха от пресцентъра на областната дирекция на МВР. Съседи на пенсионера забелязали, че къщата му гори към 10 часа във вторник и се обадили на горещия телефон 122. След като огнеборците, които пристигнали от Враца, потушили пламъците, те направили оглед на изпепеления дом и намерили в една от стаите овъгления труп на стопанина. Според специалистите, най- вероятно огънят е тръгнал от не загасена цигара. По случая е образувано досъдебно производство.", "date": "2018.12.05", "title": "Дядо загина в опожарения си дом"}
{"url": "https://www.monitor.bg:443/bg/a/view/bezplatna-ledena-pyrzalka-shte-radva-varnenci-151461", "text": "Безплатна ледена пързалка заработи за пета поредна година за гражданите и гостите на Варна. Съоръжението е монтирано на площада до сградата на Община Варна, близо до паметника на загиналите в Сръбско-българската война. Тя ще радва до 13 януари всички любители на емоциите върху лед. Работното време на съоръжението е всеки ден от 10 до 19 часа, с почивка от 14 до 15 часа за обработка на покритието. В празничните дни ледената пързалка също ще бъде отворена, но с променнно работно време. На 24 и 31 декември от 10 до 17 часа с почивка от 13 до 14 часа, на 25 и 26 декември от 11 до 17 часа с почивка от 14 до 15 часа, на 1 януари - от 11 до 18 часа с почивка от 14 до 15 часа. Няма ограничения за броя на сесиите за пързаляне, които са по 30 минути. Кънките ще се получават срещу депозит от 5 лв., който се възстановява след връщането им, уточниха от общинската дирекция „Спорт“. На пързалката ще бъдат поставени информационни табели с регламент за ползване. Предвидени са патрули, които да съблюдават спазването на обществения ред. Специализиран персонал ще осигури обслужването на съоръжението. На разположение ще бъде и медицинско лице, уточниха още от общината.", "date": "2018.12.05", "title": "Безплатна ледена пързалка ще радва варненци"}
{"url": "https://www.monitor.bg:443/bg/a/view/shofior-napadna-policaj-s-kroshe-v-liceto-151467", "text": "32-годишен шофьор беше арестуван в Шумен при полицейско преследване и след като нападнал полицай с кроше в лицето. При инцидента е пострадал полицейският служител, който е с открита рана на лицето. Бърза проверка на шофьора показала, че е нарушител - рецидивист и вече бил участвал и в друго преследване с полицаи. Хюсеин Х. бил забелязан от полицейски патрул на ул. \"Самара\" в Шумен да кара рисково сиво \"Пежо 306\".  Няколко дни по-рано същите полицаи били проверявали колата и установили, че няма книжка. Патрулът се опитал да го спре със стоп палка Хюсеин ги подминал и продължил все едно не ги е видял. Полицейският автомобил тръгнал веднага след пежото с включени \"буркани\" и сирена. Хюсеин не спрял, а вместо това дал газ и започнал да прави опити с промъкване през малки улички да обикаля из кв. \"Боян Българанов\". После на кръстовище до бившата военна болница дал газ, увеличил скоростта и леко блъснал друга кола. Отново на ул. \"Самара\" го пресрещнала друга патрулка и шофьорът вече трябвало да спре.  При слизането си от колата шофьорът отказал да си даде документите и ударил един юмрук в лицето на полицая, който го проверявал. Оказало се, че и в момента Хюсеин Х. е лишен от правото да шофира. На 1 декември също бил санкциониран за каране без книжкса.  Свидетелството му било временно отнето, след като преди време  пак не спрял  на стоп палка.  В началото на декември  регистрационните му номера  на автомобила му били свалени,  и регистрацията била прекратена за срок от 6 месеца до плащане на дължими глоби, но Хюсеин си намерил номера от друга кола и карал с тях. Справка на \"Монитор\" показа, че табелите са от друг негов автомобил - \"Мазда 6\", който за последно е бил официално в движение през 2013 година и от декември 2013 също няма плащана ГО.  Според пресцентъра на полицията в Шумен мъжът е с множество установени нарушения на пътя - за шофиране без книжка, без „Гражданска отговорност“, след употреба на алкохол, след причиняване на птп, след неизпълнение на полицейско разпореждане. Има наложени и влезли в сила наказателни постановления на стойност 6490 лева, които не са платени.   Снимка: Ивелин Георгиев", "date": "2018.12.05", "title": "Шофьор нападна полицай с кроше в лицето"}
{"url": "https://www.monitor.bg:443/bg/a/view/dopylniha-spisyka-s-pytishtata-za-remont-151471", "text": "Правителството прие промяна в списъка с пътни обекти, по които се изпълняват ремонтно-възстановителни работи с вече отпуснати допълнителни разходи в размер до 150 млн. лв. по бюджета на Министерството на регионалното развитие и благоустройството за 2018 г. Изменението се налага поради промяна в предварително определените прогнозни стойности при изготвянето на технологичните проекти и замяна на по-късно стартирали обекти с такива, които ще бъдат завършени до края на тази година. Сред обектите, които се включват в списъка, са участъци от първокласните пътища Русе - Велико Търново и Севлиево - Велико Търново - Антоново, както и участъци от третокласната пътна мрежа, като например Микрево - Раздол - Клепало - граница с Република Македония. Предложените нови обекти са пътни участъци с интензивен трафик, по които до момента са извършвани само локални ремонти на настилката. По този начин ще бъдат хомогенизирани пътните отсечки като ще има по-големи участъци с еднакво технико- експлоатационно състояние и така ще се осигури по-безопасно движение на превозните средства.", "date": "2018.12.05", "title": "Допълниха списъка с пътищата за ремонт"}
{"url": "https://www.monitor.bg:443/bg/a/view/s-27-po-malko-jertvi-na-terorizym-prez-2017-g-151460", "text": "Броят на загиналите при терористични нападения в света през 2017 г. - 18 814 души, е спаднал с 27% спрямо предходната година, сочи докладът \"Глобален индекс на тероризма\", публикуван от Института за икономика и мир. Жертвите на тероризма намаляват за трета година поред след върховата стойност от 2014 г., уточнява мозъчният център, базиран в Сидни, който проучва данни, събрани от Университета на Мериленд в САЩ. Убитите от терористи в Западна Европа са доста по-малко отпреди - 81 за 2017 при 168 през 2016 г. Предварителните цифри за 2018 г. показват, че тази тенденция ще се задържи - под 10 смъртни случая са регистрирани в Западна Европа от януари до октомври, се казва в доклада. В пет страни - Афганистан, Ирак, Нигерия, Сомалия и Сирия, са регистрирани по над хиляда убити през 2017 г. а в други 19 държави - по над сто, се посочва в документа. През 2017 г. най-силно е пострадал от тероризма Афганистан с 434 нападения срещу полицаи и военни и още 256 - срещу цивилни. През 2016 г. най-силно засегнатата страна бе Ирак. ИД си е останала през 2017 г. групировката, убила най-много хора, при все че броят на предполагаемите й жертви е спаднал с 52% спрямо предходната година. Най-кръвопролитният атентат е бил извършен през 2017 г. от сомалийските свързани с Ал Каида милиции шебаб - атака с кола бомба срещу хотел стана причина за смъртта на 587 души. Следва Египет с нападението на ИД срещу джамия на Синайския полуостров, когато имаше 311 убити и 122 ранени. Анализаторите обръщат внимание, че в Северна Америка и Западна Европа се засилва \"крайнодесният политически тероризъм\", станал причина за смъртта на 17 души през 2017 г. при нулев показател четири години преди това.", "date": "2018.12.05", "title": "С 27% по-малко жертви на тероризъм през 2017 г."}
{"url": "https://www.monitor.bg:443/bg/a/view/tirove-i-avtobusi-shte-mogat-predvaritelno-da-plashtat-tol-taksa-za-zajaven-marshrut-151463", "text": "При предварително плащане на тол такса ще се издава маршрутна карта, която позволява на тежкотоварното превозно средство да премине еднократно разстояние в обхвата на платената пътна мрежа от начална до крайна точка, с допълнителни, предварително посочени междинни точки, които не могат да бъдат повече от четири. Това предвижда приетата от правителството Наредба за условията, реда и правилата за изграждане и функциониране на смесена система за таксуване на различните категории пътни превозни средства на база време и на база изминато разстояние. От 1 януари 2019 г. хартиените винетни стикери ще бъдат заменени с електронни, като цените няма да бъдат променяни. За леките автомобили се въвежда и уикенд винетка, която ще важи от 12.00 часа в петък до 23.59 часа в неделя на същата седмица. До 16 август винетка ще трябва да имат и водачите на тежкотоварни автомобили, а след тази дата те ще плащат тол такса. Маршрутна карта могат да използват водачите на автомобили с тегло над 3,5 т, които не разполагат с бордово устройство или такова за спътниково позициониране, с което да се проследи изминатото разстояние, и не са сключили договори с доставчик на услуга за електронно събиране на такси за изминато разстояние или с доставчик на декларирани данни. Маршрутна карта може да бъде купена не по-рано от 7 календарни дни преди датата на пътуването, като е валидна за срок от 24 часа от декларираната начална дата и час на пътуването. Тя ще може да се купи по електронен път, чрез картово разплащане на терминали за самотаксуване или в пунктовете за продажба. Размерът на тол таксата ще се определя въз основа на заявените начални, междинни и крайни точки на пътуване. Така ще се позволява и преминаването по платените републикански пътища при временна невъзможност да се ползва вече монтирано бордово устройство. Системата ще изчислява автоматично дължимата такса за изминат участък, която ще се плаща предварително, според данните за превозното средство, маршрута и планираната дата на пътуване. Тол таксата за автомобили с тегло над 3,5 т ще се начислява в зависимост от действително изминатото разстояние, което ще се определя с точност до 100 метра. В случай, че е установено, че дадено пътно превозно средство се е намирало последователно в две отделни точки на платената пътна мрежа, се приема, че е изминало разстоянието между тях, преминавайки по най-краткия маршрут. Нивата на тол таксите ще се променят според екологичните категории на моторните превозни средства. Предвижда се възможност при промяна на регистрационния номер на лек автомобил тя да бъде заявена в централното или в областните управления на Агенция „Пътна инфраструктура“, или по електронен път до 3 работни дни. В срок до 2 работни дни от получаване на заявлението новият регистрационен номер се отразява в електронната система за издадените електронни винетки след справка в Националния регистър на пътните превозни средства. Отговорността при неправилно декларирани данни относно регистрационния номер на пътното превозно средство, категорията му или периода на валидност на винетната такса, е съответно на собственика или ползвателя, като в случай на неправилно декларирани данни, се счита че за пътното превозно средство не е заплатена дължимата винетна такса. В наредбата са определени правомощията на Агенция „Пътна инфраструктура“ като лице, събиращо пътните такси, изискванията за регистрация към доставчиците на Европейска услуга за електронно събиране на такса за изминато разстояние, както и тези за регистрация към националните доставчици на услуги за електронно събиране на тол такси и доставчиците на декларирани данни.", "date": "2018.12.05", "title": "Тирове и автобуси с тол такса за заявен маршрут"}
{"url": "https://www.monitor.bg:443/bg/a/view/kalin-syrmenov-i-gero-stavat-don-kihot-i-sancho-pansa-v-satirata-151469", "text": "Дългоочакваната постановка по мотиви от безсмъртния роман на Сервантес „Дон Кихот де Ла Манча“ ще бъде последната премиера на Сатиричния театър „Алеко Константинов“ за тази година. Драматургичната версия „За какво ви е Дон Кихот?“ е на Юрий Дачев, а режисурата – на Бина Харалампиева. Постановъчният екип включва също Елица Георгиева, която е автор на декорите, Свила Величкова – костюми и грим, композитор е Асен Аврамов, а хореограф – Ана Митева. Премиерните представления са на 19 и 20 декември. В образа на Дон Кихот се превъплъщава Калин Сърменов, а след 7-годишно прекъсване Герасим Георгиев-Геро се завръща на сцената на Сатирата като верния му оръженосец Санчо Панса. Мартина Вачкова ще е темпераментната съпруга на Санчо – Тереза, а Александра Сърчаджиева и Рада Кайрякова ще се редуват в ролята на коварната красавица Марсела. В мащабната постановка участват още актьорите Боян Арсов, Красимир Куцупаров, Константин Икономов, Екатерина Георгиева, Мартин Каров, Мирослава Върбанова, Кирил Бояджиев, Пламен Великов, Явор Борисов, както и 12 студенти от Театралния колеж „Любен Гройс“. Дон Кихот е на върха на славата си на „най-велик, най-доблестен, непобедим и прочут рицар на печалния образ“, което Следван от изтощения Санчо, героят от Ла Манча попада във владенията на Марсела. Запознанството с изкусителната херцогиня е началото на най-опасното от приключенията, в които Дон Кихот се е заплитал… „За какво ви е Дон Кихот?“ е поклон пред хората с въображение и чиста душа. В трактовката на драматурга Юрий Дачев и режисьора Бина Харалампиева рицарят съзнателно пречупва света във фантазиите си. Воден от стремеж към красивото, той предпочита да се потопи в мечтите си, без да тъне в самозаблуда. Наивен, добър и чувствителен, уморен от натрупаното познание, „лудостта“ за него е съзнателен избор. „Това, което виждам аз, не е това, което виждаш ти“, казва Дон Кихот. То започва през 1995 г. с постановката „Праведните не закусват в петък”. Следват общите спектакли „Пансион за кучета”, „Вчерашни целувки”, „Салон за плач”, „Почтени убийства”, „Поручик Бенц”, „Казаларската царица”, „Дама Пика”, „Шерлок Холмс и един призрак за компания”, „Бел Ами“, „Зимата на нашето недоволство“. „За какво ви е Дон Кихот?” е четвъртата постановка на известната режисьорка в Сатиричния театър след „Вчерашни целувки” от Юрий Дачев (2000), „Евроспорт” от Дьорд Шпиро (2004) и „Златният телец“ (2013). „Има идеи и образи, които изглеждат величави в епохата, когато са се родили, но постепенно губят своята жизненост, остаряват и умират; наслоенията на следващите цивилизации ги затрупват и те изчезват, както руините на древните градове се изгубват в недрата на земята. Има други образи, животът на които е свързан с живота на цялото човечество; те не са мъртви развалини, а вечно живи дървета, здрави и разклоняващи се с времето. Прометей, Дон Жуан, Фауст, Хамлет са образи, станали част от човешкия дух, с него те живеят и ще умрат само с него. Дон Кихот принадлежи към тези спътници на човечеството. Невъзможно е да се изчерпи неговото съдържание, защото то още не е завършено, а се развива успоредно с нас, оставайки неуловимо като собствените ни сенки. В гениалния образ на Дон Кихот се таи в зародиш единственото възможно на земята безсмъртие – безсмъртието на Великата идея“, обяснява същността на героя руският литературен критик Дмитрий Мережковски (1865-1941). „Безумието на Дон Кихот разцъфтява едва тогава, когато достигат пълно съвършенство неговата доброта и разум. Той не е млад авантюрист, хвърлил се със затворени очи в непознатото, а мъж – разумен и разсъдлив, изпаднал в безумие единствено поради зрелостта на духа си“, категоричен е испанският философ Мигел де Унамуно (1864-1936) в изследването си „Животът на Дон Кихот и Санчо Панса“.", "date": "2018.12.05", "title": "Калин Сърменов и Геро стават Дон Кихот и Санчо Панса в Сатирата"}
{"url": "https://www.monitor.bg:443/bg/a/view/bylgarija-se-vyzdyrja-ot-prisyedinjavane-kym-globalnija-pakt-za-migracijata-151465", "text": "България ще се въздържи от присъединяване към Глобалния пакт за безопасна, регулирана и редовна миграция. Това реши на заседанието си днес Министерския съвет. Страната ни няма да участва със свои официални представители в Междуправителствената конференция за приемане на Пакта, която ще се състои в Маракеш, Мароко, на 10 и 11 декември. Правителството също така е взело решение при последващо гласуване на резолюция в Общото събрание на ООН за утвърждаване на вече приетия пакт Постоянният представител на България в ООН да гласува с \"въздържал се\". Темата за по-ефективното управление на миграционните процеси е от основно значение за България, се изтъква в прессъобщението. На този етап българското правителство смята, че решението за неприсъединяване към Глобалния пакт за безопасна, регулирана и редовна миграция защитава в най-пълна степен интересите на страната и нейните граждани.", "date": "2018.12.05", "title": "България се въздържа от присъединяване към Глобалния пакт за миграцията "}
{"url": "https://www.monitor.bg:443/bg/a/view/myj-se-razpori-na-ogradata-si-i-zagina-151458", "text": "Мъж от врачанското село Оходен загина нелепо при опит да прескочи оградата на дома си. Трупът на 59-годишния Младен Младенов е бил открит от негов съселянин към 12.10 часа във вторник, съобщиха от областната дирекция на МВР във Враца.  На увисналото полуголо тяло се натъкнал служителят, който кметът на селото Тодор Тодоров изпратил да търси Младен, който бил нает по програмата за заетост, но не се явил на работа. Според местния управник до трагедията се стигнало след като починалият се запил с авери в местната кръчма предишната вечер. След почерпката той тръгнал към къщата си, но заради кучия студ ключалката на портата била замръзнала и той не можал да я отвори. Тогава взел фаталното решение да прескочи металната ограда. Опитът му се оказал неуспешен. Той се закачил на огромен шип, който буквално го разпори от кръста надолу и мъжът увиснал на мрежата, разказва кметът. Вероятната причина за смъртта му е огромната кръвозагуба. Това обаче ще се изясни след като се направи аутопсия. Извиканите на мястото криминалисти са извършили оглед на трупа му, но видими следи от насилие те не открили.  Младен е живеел сам, след смъртта на родителите си. Погребението ще организира сестра му, който живее във Варна.", "date": "2018.12.05", "title": "Мъж се разпори на оградата си и загина"}
{"url": "https://www.monitor.bg:443/bg/a/view/bivsh-ministyr-stana-profesor-emirates-151448", "text": "Почетната титла „професор – емиратес“/професор завинаги/ от ръководството на Аграрния факултет при Тракийския университет в Стара Загора получи бившият служебен министър на земеделието и храните Иван Станков. Отличието се дава в изключителни случаи за големи заслуги към науката, припомни деканът доц. д-р Димитър Панайотов. Навършилият наскоро 70 години проф. д-р Станков е бил два мандата ректор на старозагорската Алма Матер, министър е в кабинета на  служебния премиер Марин Райков през 2013 година, избиран е за народен представител, създател е на  нова порода овце южнобългарски коридел, която освен за вълна се ползвала и за мляко. Почетният знак бе връчен при промоцията на абсолвентите от випуск 2018 на факултета след като хорът при старозагорската държавна опера изпълни  студентският химн „Гаадеамус игитур“. 176 са завършващите петте специалности като средният успех е много добър „5,06“. 60 са отличниците, а  5 са записали в дипломите си за висше образование пълна шестица. Отличник на випуска при бакалаврите е агрономът Иво Торфандов, а при магистрите чуха имената си зооинженерите  Веселина Иванова,Владимир Василев и Михаил Михайлов и еколожката Таня Сталева. Отличието професор хонорис кауза бе присъдено на проф. Илия Димитров-Ласкар. Немалка част от дипломиралите се специалисти вече са започнали работа в частни компании.", "date": "2018.12.05", "title": "Бивш министър стана професор-емиратес"}
{"url": "https://www.monitor.bg:443/bg/a/view/rumynija-ni-otmykva-djerard-bytlyr-151464", "text": "Джерард Бътлър е в преговори за една от главните роли във военната драма David Berman’s War, чиято клапа се очаква да щракне скоро в Румъния. През последните години актьорът се прочу с любовта си към България, като у нас той е работил по заглавия като „Код: Олимп“, „Код: Лондон“, „Код: Ел Ей“ (Angel Has Fallen) и Hunter Killer. Отскоците до българска територия се превърнаха в ежегодно явление за шотландеца, а от Витоша той си взе дори и домашен любимец – кученцето Шушка. Въпреки това новата му продукция се оглежда за снимки в северната ни съседка. Причината – това лято Румъния прие механизъм за финансови стимули за чуждестранните филмови продуценти. Така, за заснемането на David Berman’s War на екипа ще бъдат върнати до 45% от приетите разходи за лентата. 35 на сто от средствата ще бъдат обърнати в услуги – персонал и услуги към продукцията. Останалите 10% се връщат, ако филмът открито промотира Румъния като туристическа дестинация. У нас за въвеждането на подобни финансови представителите на киноиндустрията се борят от вече над 7 години. отчете по време на лондонската конференция Focus директорката на Националния филмов център Жана Караиванова във вторник. В рамките на събитието, в което родни продуценти промотираха страната ни като кино дестинация, България предизвика голям интерес .Сред най-често задаваните въпроси на българските представители на индустрията пък бил именно кога ще бъде въведен подобен механизъм и у нас. „На щандовете на различните държави бяха изтъкнати размерите на процентите на тези финансови стимули. Франция – 30%, Румъния – до 45%, Гърция – 30%, Полша – 30% от 2019 г. Ние уверяваме, че работим усилено с нашите институции, за да въведем възможно най-скоро този стимул за чуждите продуценти да инвестират в България“, издадоха от „Ню Бояна“ пред „Монитор“. В рамките на българската презентация пред публиката застанаха Пол Картър и Александра Цветкова („Ню Бояна“), Александър Кенанов (B2Y Productions), Константина Манолова (Solent Film) и Габриел Георгиев (Mainstreet Entertainment). „Студиата на „Ню Бояна“ в България е единственото място, на което можете да откриете всичко необходимо за превръщането на идеята ви за сценария до завършен филм“, обясни Картър по време на събитието. От сцената Габриел Георгиев обяви и създаването на платформата за локации bulgariafilmlocations.com. Междувременно стартира и сайтът bulgariafilmcommission.com, който служи като гайд за чуждестранните продуценти за снимане в България. В платформата взимат участие 20 родни продуценти, сред които B2Y Productions, Chouchkov Brothers, Dream Team Films и др.", "date": "2018.12.05", "title": "Румъния ни отмъква Джерард Бътлър"}
{"url": "https://www.monitor.bg:443/bg/a/view/kryshtavat-moskovsko-letishte-na-pushkin-151453", "text": "Основното московско летище „Шереметиево“ вече ще носи и името на руския поет и писател Александър Сергеевич Пушкин. Авторът на „Дама Пика“ бе посочен от болшинството участници във всенародно допитване в Русия, предаде Франс прес. То бе проведено с цел да се изберат нови имена на 47 аеропорта в страната. Според резултатите от гласуването, друго московско летище -  „Домодедово“, ще бъде кръстено на руския учен Михаил Ломоносов. Аеропортът във Владивосток пък вече ще носи името на изследователя на Далечния Изток Владимир Арсениев, а този във Воронеж – на Петър Първи. Летището в Южносахалинск на остров Сахалин ще бъде наречено в чест на писателя Антон Чехов, който е публикувал пътепис за съществувалата там каторжна колония. Аеропортът на Мурманск /Северозападна Русия/ ще бъде кръстен на последния руски император Николай Втори, който е екзекутиран със семейството си от болшевиките през 1918 г.           Освен летищата нови наименования ще получат още жп гарите, морските и речните пристанища, допълва агенцията. На тях също ще бъдат присвоени имена на изявени държавни, военни и обществени руски деятели. Споменатите транспортни възли обаче няма да бъдат изцяло прекръстени, а към настоящите им имена ще бъдат добавени новите. „Шереметиево“, например, вече ще се нарича Международно летище Шереметиево „Пушкин“.  Промяната ще бъде официално регистрирана на по-късен етап.", "date": "2018.12.05", "title": "Кръщават московско летище на Пушкин "}
{"url": "https://www.monitor.bg:443/bg/a/view/brekzityt-vleze-v-uk-parlamenta-151466", "text": "Депутатите на Острова започнаха петдневните дебати преди решаващото гласуване на сделката на британския премиер Тереза Мей на 11 декември, съобщиха световните медии. Председателката на долната камара на парламента Андреа Ледсъм заяви, че Великобритания ще трябва да напусне ЕС без споразумение през март, ако депутатите гласуват срещу постигнатото след дълги и тежки преговори от Мей споразумение с Брюксел. Един от най-авторитетните депутати от Консервативната партия на Мей Марк Харпър каза, че ще гласува срещу постигнатото от нея споразумение за Брекзит и предрече, че парламентът ще го отхвърли с мнозинство от най-малко 80 гласа. \"Предложенията на правителството са неприемливи, защото те застрашават целостта на нашата страна, държат ни неопределено време в капана на митническия съюз и ни поставят в слаба преговорна позиция за нашите бъдещи отношения\", каза той. Харпър призова Мей да предоговори споразумението за напускане на Евросъюза.  Междувременно стана ясно, че Мей е претърпяла три парламентарни поражения само за един ден. Първо правителството загуби в опита си правното мнение за Брекзит на главния прокурор да бъде разгледано отделно в Комисията по привилегиите в парламента. Министрите освен това бяха принудени да признаят, че трябва да публикуват пълното правно мнение. И третото поражение бе за промените в парламентарния процес, ако Камарата на общините отхвърли сделката на Мей. Тя вече изгуби подкрепата на ирландски депутати, заяви депутатът от Северноирландската Демократична юнионистка партия Пол Гърван. Ирландците смятат, че настоящите планове граничат с \"анексиране на Северна Ирландия\". „Никога не съм казвала, че сделката е перфектна, тя никога няма да бъде. Не трябва да позволяваме търсенето на перфектен Брекзит да попречи на един добър Брекзит\", заяви премиерът на Великобритания.", "date": "2018.12.05", "title": "Брекзитът влезе в UK парламента"}
{"url": "https://www.monitor.bg:443/bg/a/view/karina-angelieva-investicii-v-mladi-ucheni-trjabva-da-bydat-poveche-151452", "text": "Докторантските училища и инвестициите в млади учени трябва да бъдат повече. Така ще бъдат подготвени не само квалифицирани кадри за бизнеса, но и следващото поколение учени. Това заяви зам.-министърът на образованието и науката Карина Ангелиева по време на пресконференция на проекта по Оперативна програма „Наука и образование за интелигентен растеж“ - „Постигане на оптимална среда за обучение, научни изследвания, иновации и устойчиво развитие на човешкия капитал в сферата на химическите науки: Адаптиране на образованието днес за утрешния ден”. „Проектите, които финансирахме по ОП „Наука и образование за интелигентен растеж“, поставят основата на модерното докторанстко обучение в ключови области“, заяви Ангелиева. Тя подчерта, че с допълнителни инвестиции от европейско финансиране очакват да се постигнат икономически растеж, нови работни места, но и качествено образование. „Не важно само да подготвяме изключително квалифицирани кадри за бизнеса, но и да подготвим следващото поколение обучители и учени в областта на химическите науки и фармацията, които са едни най-силно развиващите се области.“, каза още зам.-министърът. В тази насока догодина стартират две нови програми, които ще бъдат финансирани с бюджета за 2019-а. Едната е „Петър Берон“, насочена към млади учени с постижения и искат да изградят лидерски школи и свои лаборатории в нови научни и технологични области. Втората е „Вихрен“, насочена към доказани учени, които ще шанса чрез финансиране от фонд научни изследвания да привлекат млади учени в своя екип и с тяхна помощ да изградят нови платформи. Зам.-министърът обясни, че по програмата „Млади учени и постдокторанти“, вече текат вътрешни конкурси за подбор. От програмата са се възползвали БАН и още 15 висши учебни заведения в България, които в рейтиновата система са показали доказан научен капацитет. Благодарение на нея ще бъде осигурено допълнително финансиране на младите хора в университети, решили да правят научна кариера. Това ще направи възможно назначаване на нови хора в областта на науката. Ангелиева заяви, че се работи с партньори от Франция и Норвегия, както и с институционално сътрудничество с Министерски съвет, планират няколко нови програми за млади учени, за жени в науката, за насърчаване и повишаване на различни умения, които са необходими на умения, или пък ще бъдат осигурени негови посещения в лаборатории в чужбина и в страната. С тези програми ще се насърчава и работата с бизнеса – приложните научни изследвания. Ангелиева подчерта, че България трябва да си възвърне престижа в Европа и света. „Позагубили сме този престиж и интереса на младите хора да участват в съвместни мрежи и проекти на европейско ниво.“, заяви зам.-министърът. Тя обясни, че по програма за наука и иновации, която е най-големият финансов инструмент в света,финансиращ млади учени, всички грантове на българи са спечелени за други държави. Зам.-ректорът на СУ „Св. Климент Охридски“ доц. Георги Вълчев обясни, че най-старият университет в България е спечелил и защитил три проекта по ОП „Наука и образование за интелигентен растеж“. Първият проект е бил за целия университет и в него са участвали всички факултети, вторият е реализиран във Факултета по славянски филологии, а третият е този, който се представя днес. Той е на Факултета по химия и фармация на СУ и е за развитието на човешкия капитал в сферата на химическите науки и за мобилността на младите учени. Вълчев обясни, че общото финансиране на университет не позволява да се провеждат подобни модерни политики, затова програмите допълват и разширят тези възможности. „С общодокторантския проетк ние се опитваме да интегрираме знанието, тъй като в годините на прехода, факултетите се затвориха се опитваха да оцеляват единично. Това на практика вкара докторантите единствено в мрежите на факултетите.“, заяви зам.-ректорът. Той обясни, че общоуниверситетският проект структурира цялостното обучение на докторантите в СУ на три нива – в самите факултети и катедри, в интердисциплинарни курсове и за вписването в големи научни мрежи. Вълчев подчерта, че днес пред младите хора има много възможности за кариерно развитие и научната кариера не е толкова привлекателна за тях. „Ако днес говорим за предстояща криза за преподаватели в основното и в средното образование, това може да се очаква в близките 7-8-10 години и в сферата на висшето образование“. Затова според него програмите, насочени към докторанти, са изключително важни. Те дават възможност на младите учени да изпълнят желанията си в сферата на академичната си кариера, но и позволяват да се осигури бъдещото възпроизводство по всички важни научни направления в страната. Проектът на Факултета по химия и фармация на СУ се финансира със 796 396 лева от ОП „Наука и образование за интелигентен растеж“ за 18 месеца. Основната цел на проекта е свързана с повишаване на квалификацията на студентите, докторантите и младите учени, както и на преподавателите, обясни доц. Ивайла Панчева. По проекта са осъществявани три основни дейности - за популяризиране на науката химия, за организиране на обучителни школи за квалификация и за мобилност на младите учени за вписването им в европейското научно пространство. Факултетът е преизпълнил част от своите предварителни цели, зададени в проекта. В него е трябвало да се включват общо 115 участници, като вече техният брой е 120. Били са заложени 60 участия в международни форуми, докато вече те са над 95. Панчева подчерта, че това по никакъв начин не е нарушило финансовата рамка. Най-важното нещо за участници в различни мобилности е била възможността за използват оборудване, което липсва в България. По проекта са осъществени и 20 семинара с лекции на водещи учени, като са били заложени само 15. На тях са проведени обучения за разпространение на научните резултати, тяхното финансиране и представяне.", "date": "2018.12.05", "title": "Зам.-министър Карина Ангелиева: Инвестициите в млади учени трябва да бъдат повече"}
{"url": "https://www.monitor.bg:443/bg/a/view/ns-reshi-firmite-do-99-slujiteli-naemat-edin-invalid-151454", "text": "Работодателите c 50 до 99 cлyжители тpябва да наемат поне един човек с увреждане, а тези с над 100 работници - 2% от средносписъчния състав. Това предвижда приетият единодушно на второ четене Закон за хората с увреждания. При неизпълнение на квотата фирмите ще внасят 30% от минималната заплата в специално създаден фонд. Освободени от наемането на инвалиди ще бъдат компаниите, чието производство не позволява дейността да бъде извършвана от човек с увреждане. Фирмата няма да подлежи на санкция и ако бюрата по труда не могат да насочат към тях никого. Освен това е предвидено изпълнението на квотния принцип да може да бъде осъществено чрез алтернативни мерки - закупуване от страна на предприятието на специализирани стоки и услуги, произведени от хората с увреждания. Именно тези текстове предизвикаха и дебат сред депутатите. Според Валери Симеонов бизнесът трябва да бъде стимулиран да наема хора с увреждания чрез намаляване на данъците например, вместо да бъде санкциониран. На свой ред пък депутатът Петър Кънев заяви, че „това, което приемаме е неработещо. Изпаднали сме в пълен ступор и сме готови да приемем всичко“. Социалистът попита още къде отиват парите от фонда. Колегата му от БСП Георги Гьоков обаче защити квотите. От думите на Симеонов се разграничи и депутатът от ОП Павел Шопов, който подчерта, че това е мнение само на НФСБ. Хасан Адемов пък подчерта, че текстът умело балансира между работодателите и хората с увреждания. В крайна сметка квотите останаха в закона. Досегашните интеграционни добавки пък ще бъдат заменени от финансова подкрепа, която ще е обвързана с линията на бедност. „За нея в бюджета на социалното министерство са предвидени 426 млн. лв. За сравнение тази година разходите за интеграционни добавки са 132 млн. лв.“, каза Бисер Петков. Майките на деца с увреждания пък казаха, че ако утре бъде приет и законът за личната помощ без да бъде променен, те ще махнат палатковия лагер пред НС и ще го преместят пред здравното министерство с искане за премахване на ТЕЛК. Агенцията за хората с увреждания ще се преобразува в държавна агенция от 1 януари 2021 г. и ще премине от социалното министерство към Министерския съвет. Държавната агенция ще организира дейността по извършване на индивидуална оценка на потребностите за хората с увреждания и координира осъществяването на политиката за правата на хората с увреждания. За осъществяване на функциите по насърчаване, защита и наблюдение на прилагането на Конвенцията за правата на хората с увреждания се създава Съвет за наблюдение. Той ще се състои от 9 членове - двама представители, определени от омбудсмана, двама представители, определени от председателя на Комисията за защита от дискриминация /КЗД/, четирима представители на организациите на и за хората с увреждания, определени от тях, и един представител на академичната общност, определен от БАН. Дейността на съвета ще се администрира чрез администрацията на омбудсмана и на КЗД на ротационен принцип за срок от две години. Съветът ще трябва да представя в парламента всяка година доклад за дейността си. За провеждане на политиката за правата на хората с увреждания пък областните управители ще създадат областни съвети. Към Министерския съвет ще функционира и Национален съвет за хората с увреждания, чийто председател ще е някой от вицепремиерите. До 31 март 2019 г. Министерският съвет трябва да приеме правилник за прилагането на новия закон.", "date": "2018.12.05", "title": "НС реши: Фирмите до 99 служители наемат един инвалид (ОБНОВЕНА)"}
{"url": "https://www.monitor.bg:443/bg/a/view/proverjavat-tyrgovcite-na-riba-predi-nikulden-151450", "text": " Българската агенция по безопасност на храните (БАБХ) продължава с проверките заради Никулден. Във връзка с предстоящия празник инспектори влизат в обекти за производство и продажба на риба и рибни продукти в цялата страна. Проверките започнаха на 3 декември и ще продължат до 7 декември. По време на засиления контрол се проверяват водоеми за развъждане на жива риба, обекти за отглеждане на аквакултури, за производство и търговия с риба и рибни продукти, складове за търговия на едро и дребно, пазари и борси, и заведения за обществено хранене. При проверките инспекторите следят за наличие на системи за управление безопасността на храните, сградов фонд и оборудване, съответствие с изискванията за етикетиране, срокове на годност и температура на съхранение. БАБХ призовава хората да купуват риба от регистрирани обекти, за да не се излагат на риск. Съветите към потребителите при закупуване на прясна риба са върху повърхността на прясната риба има много тънък слой слуз, ако слузта е обилна, а слоят плътен, това означава, че рибата е престояла по-дълго време. Люспите на рибата трябва да са блестящи, плътно залепени за тялото. Не трябва да има разкъсвания. Хрилете трябва да са с розово-червен цвят. Очите трябва да са бистри. При натискане с пръст, вдлъбнатината трябва да изчезне бързо.", "date": "2018.12.05", "title": "Проверяват търговците на риба преди Никулден"}
{"url": "https://www.monitor.bg:443/bg/a/view/kevin-hart-vodi-oskar-ite-dogodina-151451", "text": "Комедийният актьор Кевин Харт ще застане на сцената в „Добли тиатър“ в ролята на водещ за предстоящото раздаване на наградите „Оскар“. Церемонията ще се проведе на 24 февруари, когато звездата от „Агент и 1/2“ ще обявява категориите докато хвърля закачливи коментари по адрес на актуалните за последната година теми в Холивуд, сред които несъмнено отново ще попаднат и движенията #MeToo и Time's Up. Позицията си на водещ Харт наследява от предшественика си в ролята Джими Кимел. Тв водещият бе начело на церемонията две поредни години, като дори шеговито се подложи на терапия заради объркването в раздаването на статуетката за най-добър филм през 2017 г. написа Харт в социалните мрежи. Междувременно изданието The Hollywood Reporter определи водещия на церемонията на Американската филмова академия като „най-малко желаната професия“ в Холивуд.", "date": "2018.12.05", "title": "Кевин Харт води „Оскар“-ите догодина"}
{"url": "https://www.monitor.bg:443/bg/a/view/v-arsenal-chakat-oficialna-informacija-za-otkritite-pushkala-151456", "text": "Очаквам да получа някаква официална информация за намереното и иззето при акцията на ГД БОП в София и селата наоколо автоматично оръжие , готови сме да окажем всякакво съдействие на службите, заяви инж. Николай Ибушев, съсобственик на оръжейницата „Арсенал“ в Казанлък. Лично той чул да се говори за десетки автомати „Калашников“ и „Скорпион“, каквито в казанлъшките заводи не се произвеждат.", "date": "2018.12.05", "title": "В „Арсенал“ чакат официална информация за откритите пушкала"}
{"url": "https://www.monitor.bg:443/bg/a/view/tehnicheska-ekspertiza-shte-ustanovi-prichinata-za-padnalija-asansior-151457", "text": "Техническа експертиза трябва да установи дали претоварване или неизправност е причината за инцидента с асансьора във варненската болница „Света Анна“. Във вторник към 14 часа в стария блок на болничното заведение пропадна 40-годишно подемно средство, в което пътували 8, вместо посочените като максимален капацитет 5 пътници. „Най-вероятно асансьорът е бил претоварен“, бе една от водещите версии след инцидента, при който пострадаха 6 от пътуващите. „Предполага се, че пропадането на претоварения асансьор е било 7-8 метра“, съобщи след инцидента изпълнителният директор на болницата, д-р Красимир Петров, като се позова на казаното от пострадалите. Той уточни, че четирима от пострадалите 6 са с леки наранявания. 45-годишна жена е с пукнат прешлен, но не е пожелала да бъде хоспитализирана. При инцидента тежко пострада друга 52-годишна жена, която е настанена за лечение в болницата. Тя е в стабилно състояние, но с двустранно изкълчени коленни стави. Пациентката обаче е настанена в реанимацията, поради факта, че е получила травматично увреждане при височинен инцидент. Вчера тя бе преместена в ортопедията, където лечението й ще продължи. Двама от пътниците, пътували в злополучното съоръжение, са пациенти на неврологията. Те са се разминали без травми. Останалите шестима са придружители на лекуващи се в болницата, обясни още д-р Петров. Специалисти опонираха на версията за претоварване, като обясненията им бяха, че „И малките деца знаят, че претоварен асансьор не тръгва. Той има кантар на пода, който не му позволява това. Ако е бил неизправен, е друг въпрос. Вместо да се питаме защо в асансьор за 5 души са влезли 8, май е по-добре да си зададем въпроса защо въобще асансьорът е потеглил с този товар. Нормално е да има вграден кантар, както и автоблокаж при претоварване. Но явно ги няма. Затова по-вероятно е да се е счупилно нещо и по-вероятно е това да е короната на червяка. Обаче, защо не е сработил скоростния ограничител и не е задействал клиновете, това е въпросът, който трябва да се зададе и на който да се търси отговор. Друг интересен въпрос е защо, след като веднъж платформата е спряла, е потеглила рязко нагоре“, коментират още експертите. Служители на болницата не отричат, че влизайки в асансьорите, хората не спазват ограниченията за максималния брой лица, но също не мислят, че това е основната причина за инцидента. На този етап от държавното обвинение се въздържат да огласят каква е водещата версия за инцидента, тъй като все още не е изготвена съдебно-техническата експертиза. „До настоящия момент са извършени два огледа на местопроизшествието, разпитани са част от пострадалите, иззета е и техническата документация за техническото обслужване и поддръжка на асансьора“, каза районния прокурор на Варна, Красимир Конов. Установено е, че асансьорът е близо 40-годишен. Пуснат е в експлоатация през 1979 година. Сертифициран е през май 2018 г., като документът важи за една година. Сервизното обслужване е редовно, като последното е било преди месец и е с малки забележки и препоръки. Всеобщо е мнението на варненци, че „Асансьорите в болниците са морално и физически остарели, ужасно бавни и ненадеждни. По тази причина в тях се тъпчат и повече хора. Не е нормално да чакаш 15 минути за асансьор в болница. Някои се качват по стъпалата, но има възрастни и болни хора, които нямат сили и възможност за това. Трябва обновяване, трябва поддръжка“, категорични са още варненци.  ", "date": "2018.12.05", "title": "Техническа експертиза ще установи причината за падналия асансьор"}
{"url": "https://www.monitor.bg:443/bg/a/view/gumi-za-bydeshtite-avtonomni-i-systezatelni-avtomobili-ot-hankook-151455", "text": "Всяка година, се представят редица концепции, които показват, какво може да е бъдещето на автомобилната гума, осигуряваща сцепление с пътя. Тези две концепции от Hankook, бяха представени на автомобилното изложение в Есен (Essen Motor Show), като се фокусират върху комфорта при автономните превозни средства и сцеплението при състезателните автомобили. Hexonic е разработен за автономните автомобили, с цел да осигури комфорт на пътниците, които не се нуждаят от обратна връзка или усещане за пътя. Грайферът на Hexonic протектор е съставен от шестоъгълни модули, които изглежда са способни да се разделят, създавайки канали за отвеждане на водата. Средата на всеки шестоъгълник, има формата на буквата Y, която може да изпъкне, за да добави допълнително сцепление.   Другата концепция, наречена Aeroflow е гума насочена към моторните спортове, осигуряваща максимално притискане. Aeroflow е по-широка с дебел гладък протектор, който може да се разделя в средата, правейки гумата още по-широка, позволявайки й да улавя насрещния въздух в подобната на турбина джанта, за която Hankook казва, че може да бъде „използвана за генериране на допълнителна притискателна сила, ако е необходимо”. Не е ясно, как точно това работи, но компанията е предоставила снимки на вътрешността на джантата. Цялата идея да се добави натиск е, за да се добави сцепление, което при наличие на достатъчно място за поставянето на хубави, широки стандартни гуми, е възможно да бъде по-голямо.    ", "date": "2018.12.05", "title": "Гуми за бъдещите автономни и състезателни автомобили от Hankook"}
{"url": "https://www.monitor.bg:443/bg/a/view/bezdomni-kucheta-nahapaha-uchitelka-v-blagoevgrad-151442", "text": "Учителката от благоевградска гимназия Вера Кацарска стана поредния обект на нападение от глутница бездомни кучета. Инцидентът е станал преди дни в парка „Бачиново“, който е на 3 км от Областния град. Учителката често се разхождала в парка, виждала кучетата да се излежават на тревата, но не очаквала, че едно от тях ще я нападне в гръб и захапе:  „ Разхождах се, когато изведнъж усетих силна болка в крака. Губи ми се част от ситуацията, само си спомням, че излязоха хора от заведението наблизо и казаха да вляза в загражденията при пързалките, разказа учителката пред бТВ.  За съжаление, на пързалките имаше деца, които започнаха да крещят, да плачат, да се стресират. Затворих вратите, а децата се качиха на пързалката, излязоха родителите и набрах 112”. Линейка бързо транспортира пострадалата в Спешно отделение, където раната й е обработена. Изважда си медицинско и подава жалба в полицията. Каква е била изненадата на учителката, когато след няколко дни видяла същата глутница бездомни кучета на същото място в парк „Баиново“. Тя е решила да съди Община Благоевград. Извадила си е всички необходими документи и завежда дело.  Кирил Манов от общината в  Благоевград вдига рамене:  „Нещо в нашето законодателство не е както трябва и трябва да се търсят начини да се промени. Аз не казвам вариант „убиване на куче”, но след като законът те задължава, като го хванеш веднъж, да го вкараш в приюта, да го кастрираш, чипираш и след това да го върнеш на мястото, значи нещата не са наред”. Проблемът с бездомните кучета в Благоевград е сериозен от години. Общинският приют е винаги препълнен, а помиярите са навсякъде в Областния град на Югозапада. На площада пред общината, в парковете, обикалят навсякъде, а със застудяването ще зачестят нападенията над хора, опасяват се благоевградчани.", "date": "2018.12.05", "title": "Бездомни кучета нахапаха учителка в Благоевград"}
{"url": "https://www.monitor.bg:443/bg/a/view/borisov-zalovihme-tolkova-oryjija-kolkoto-specialnite-ni-chasti-njamat-151443", "text": "Заловихме толкова оръжия, колкото специалните ни части нямат. С тези думи премиерът Бойко Борисов обясни закъснението си за заседанието на Министерския съвет. Преди него Борисов беше в ГДБОП, където стана ясно, че при акция в София и село Габарево до Павел баня са заловени огромни количества оръжия. “Намерихме заглушители, като тези, които са правени за баретите. Една рота автомати, пистолети, гранатомети, бяха броили до 40 000 патрона, понеже до толкова могат, и сега - наново“, каза министър-председателят и допълни, че по случая вече има арестуван.  ", "date": "2018.12.05", "title": "  Борисов: Заловихме толкова оръжия, колкото специалните ни части нямат"}
{"url": "https://www.monitor.bg:443/bg/a/view/bsp-skochi-na-api-zaradi-proverkata-na-pytishtata-151449", "text": "БСП скочи на АПИ заради формалния им отказ за проверка на пътищата в страната. Това стана ясно от коментар на лидера на социалистите Корнелия Нинова в НС.  Тя припомни, че червените са внесли две искания до АПИ за проверки на пътната мрежа, а отговорът от агенцията дошъл едва след 30 дни. Според Нинова обаче той бил опит за \"хвърляне на прах в очите\", а в самото писмо от АПИ имало неверни твърдения. Тя определи като абсурдно твърдението, че не може да се направи проверка на вече построен път, както и че лабораторията, която трябва да направи изследванията, трябва да се посочи от самия строител. По думите на Нинова за БСП е неприемливо и искането от страна на АПИ червените да дадат експерти, с които обсъдят и решат проблемите.  Според соцлидерката това означавало некомптентност или опит да ги вкарат в сговор с АПИ и строителите и случаят да бъде заметен.  Именно затова от БСП продължават да настояват независима европейска лабиратория да направи изследване на пътната настилка и то такава лаборатория, която не е оперирала в България.  На свой ред соцдепутатът Елена Йончева, която първоначално бе един от инициаторите за проверката, обясни, че БСП ще посочат конретните отчески от магистралите \"Тракия\", \"Хемус\", \"Марица\", \"Струма\", както и от път 1 и второкласен път 18. Всички те са построени или ремонтирани през последните пет години.  По думите й няма законова забрана да не се прави техническа експертиза на път след акт 16, защото не се изключва недобросъвестни протоколи за качеството и положените материали. Тя даде за пример пътя край Своге, където загинаха 20 души. Там протоколът 16 е бил перфектен, включително и от тези 300 метра, където бе станала катастрофата. Йончева попита дали строителите са спазили изискването да вземат ядки от пътя на всеки 2000 кв.метра. Тези, които все пак са взети, са с перфектни резултати. В тази връзка тя попита защо регионалният министър е обяснил склед катастрофата, че има недопустими материали в износващия слой на пътя.  Йончева заяви още, че БСП няма да участват или правят експертна група. Спред нея именно европейска лаборатория трябва да вземе и да провери качеството на настилките, дебелината на пастовете и др.  Нинова на свой ред поясни, че те са в контакт с няколко лаботратории, но искат тази проверка да бъде от страна на институциите. ", "date": "2018.12.05", "title": "БСП скочи на АПИ заради проверката на пътищата"}
{"url": "https://www.monitor.bg:443/bg/a/view/glavnijat-prokuror-sotir-cacarov-vryshtaneto-na-sem-banevi-shte-byde-osyshtestveno-na-6-dekemvri-151441", "text": "Връщането на сем. Баневи ще бъде осъществено на 6 декември. Това каза пред журналисти главният прокурор Сотир Цацаров. Това, което ще предприемат колегите от Специализираната прокуратура, е незабавни действия - ново актуализирано обвинение, задържане за 72 часа и незабавно искане за постоянно задържане, заяви Цацаров. „Полетният график е утвърден и е работа на ГД „Охрана“ към Министерство на правосъдието. За нас е важно самото пристигане и организацията, която е свързана с по-нататъшните действия по разследването“, добави Цацаров. Той поясни и че разследването срещу подалия оставка зам.кмет по транспорта Евгени Крусев е за длъжностно престъпление, свързано с нарушение на Закона за обществените поръчки. Цацаров обясни, че на този етап има само връчена призовка на Крусев, а обвинение не е предявено все още. Обществената поръчка, която се разследва от прокуратурата е свързана с ремонта на трамваен релсов път и конкретно за шумо- и виброизолиращи подложки.", "date": "2018.12.05", "title": "Връщат Баневи утре"}
{"url": "https://www.monitor.bg:443/bg/a/view/korab-s-oryjie-za-armijata-na-kosovo-pytuval-kym-albanija-151440", "text": "Кораб с контейнер, пълен с най-ново оръжие за нуждите на армията на Косово, е на път през Атлантическия океан към пристанището Дуръс в Албания, откъдето опасният товар ще бъде откаран до базите на косовските сили за сигурност, пише белградският в. \"Вечерне новости\". Тази информация била получена от сръбските служби за сигурност, а конспиративната сделка е част от мрачния сценарий на Прищина да поеме контрол над северната част на областта, пише белградският вестник. Освен това сръбски оперативни служители са стигнали до информации, че косовската тайна служба в Южна Митровица е раздала автоматични пушки на някои от своите бивши сътрудници, както и на други лица от държавни институции, които са обучени да ги ползват. Тази пъклена игра, която зад завесите води Америка, съвпада с плановете на властите в Прищина, които възнамеряват на 14 декември, нарушавайки всички споразумения, да основат \"армия на Косово\", пише \"Вечерне новости\". Вестник \"Данас\" съобщава, че президентът на Сърбия Александър Вучич е разговарял по телефона с австрийския канцлер Себастиан Курц за актуалната политическа ситуация. Вучич благодарил на Курц, чиято страна председателства Европейския съюз, за личното ангажиране в решаването на проблемите на Балканите и намаляването на напрежението, както и за подкрепата за европейската интеграция на Сърбия. Протестно шествие против насилието в Сърбия ще се проведе в Белград в събота, 8 декември, заяви за вестник \"Блиц\" един от основателите на опозиционния Съюз за Сърбия и лидер на Левица на Сърбия Борко Стефанович. Става дума за граждански протест, който няма да има никакви партийни характеристики, заяви Стефанович. Повод за протеста е нападението срещу Стефанович, който преди две седмици заедно с други двама активисти на Левица на Сърбия, бе брутално пребит преди мероприятие на Съюза за Сърбия в Крушевац, пише вестник \"Блиц\".", "date": "2018.12.05", "title": "Кораб с оръжие за армията на Косово пътувал към Албания"}
{"url": "https://www.monitor.bg:443/bg/a/view/djado-udushi-lubovnicata-si-romka-i-sam-se-predade-151446", "text": "74-годишен пазарджиклия е завързал любовницата си-ромка за парапета на терасата, а по-късно сам се предал в местната полиция и си признал, че е убил неволно младата жена. Димитър Караколев отишъл в Районното управление в града вечерта във вторник, за да иска съдействие да изгонят от дома му 35-годишна ромка, с която живеел на семейни начала от няколко дни. Пенсионерът разказал на униформените, че са се скарали, защото тя не искала да си тръгне и за да я сплаши я вързал за ръцете, краката и шията за парапета на стълбището в къщата. Когато полицията отишла в дома му, заварила младата жена задушена и мъртва. Дядото е направил самопризнания, но е заявил, че не е имал намерение да я убива. Димитър Караколев е арестуван и със случая се занимава местната Окръжна прокуратура Според неофициална информация дядото е водил клошарски начин на живот и е приютявал в дома си всякакви хора. 35-годишната ромка пък била с психични проблеми.", "date": "2018.12.05", "title": "Дядо завърза любовницата си ромка за парапет, тя се удушила"}
{"url": "https://www.monitor.bg:443/bg/a/view/vsjako-shesto-shkolo-trovi-decata-sys-zabraneni-hrani-151424", "text": "Над 400 нарушения в лавките за закуски и напитки са установени при проверки от инспекторите на агенцията по храните, или при 2400 училища в страната средно във всяко шесто школо е открит проблем в предлаганите храни и напитки на българските деца. Близалки, чипсове, енергийни напитки, „крокита“, захаросани ядки, вафли и други храни, които не отговарят на изискванията към безопасността и качеството на храните, се продават в училищните лавки, установи проверка на „Монитор“. От началото на годината до края на месец ноември са извършени 5332 проверки, при които са установени несъответствия, свързани с предлагането на неподходящи и несъответстващи на законодателството храни. Вследствие на тях са издадени 386 предписания и 15 акта за установяване на административни нарушения, обясниха от Българска агенция по безопасност на храните (БАБХ). Храните и напитките, които се предлагат на учениците, трябва да отговарят на изискванията на Наредба №9 от 16.09.2011 г. за специфичните изисквания към безопасността и качеството на храните, предлагани в детските заведения, в училищните столове и обектите за търговия на дребно на територията на училищата и на детските заведения, както и към храни, предлагани при организирани мероприятия за деца и ученици. Според нея в списъка на забранените за малчугани и тийнейджъри влизат любимите им пържени картофени и зърнени изделия, сред които влизат картофен чипс, тортила чипс, пържен снакс и др, както и близалки, суха паста, вафли, бонбони карамелажни, бонбони дражета, бонбони дъвчащи, локум и др., които спадат към сладкарските продукти с високо съдържание на мазнина и захар, захарни и шоколадови изделия. В училищата не могат да се продават още пържени тестени изделия - понички, пирожки, тулумбички, мекици, пържени ядки, продукти тип „Зрънчо”, хрупанки, сухи супи и бульони. Не бива да се продават и храни, които не са произведени по зададените стандарти - БДС за млечните, утвърден „Стара планина“ за месните, утвърден стандарт „България“ за хляба и браншовите стандарти за лютеницата и олиото. В лавките на територията на школата нямат място и кафето и съдържащите кофеин напитки, както и енергийните напитки.", "date": "2018.12.05", "title": "Всяко шесто школо трови децата със забранени храни"}
{"url": "https://www.monitor.bg:443/bg/a/view/94-deca-na-zaginali-policai-s-podaryci-ot-tehnopolis-i-praktiker-151445", "text": "Деца на загинали и пострадали при изпълнение на служебните си задължения полицаи получиха по традиция подаръчни ваучери от „Технополис“ и „Практикер“. Това стана на ежегодната съвместна благотворителна инициатива на МВР и „Видеолукс Холдинг“, собственик на двете вериги магазини. Ваучерите са на стойност 750 лв. По време на официална церемония във вторник 37 деца получиха своите подаръци от министъра на вътрешните работи Младен Маринов и председателя на съвета на директорите на „Видеолукс Холдинг“ - Тодор Белчев. Другите 57 подаръка ще бъдат изпратени в следващите няколко дни до всички останали деца на загинали полицаи в страната. „С тази инициатива ние засвидетелстваме уважение към вас и към вашите родители, към това, което те са направили за обществото. Успяхме да направим съпричастни много наши приятели и партньори и това е само с една единствена цел – да разберете колко е важно това, което вашите родители са направили, рискувайки себе си, рискувайки семейството си за едно по-нормално, по-добро и по-работещо общество.“, каза г-н Белчев на церемонията. Инициативата е продължение на дългогодишно партньорство между МВР и „Технополис“ за подкрепа на пострадалите семейства на служители от системата на МВР. През 2014 г., след придобиването й от „Видеолукс Холдинг“, веригата хипермаркети „Практикер“ се присъедини към благотворителната кампания.", "date": "2018.12.05", "title": "94 деца на загинали полицаи с  подаръци от „Технополис“ и „Практикер“"}
{"url": "https://www.monitor.bg:443/bg/a/view/fandykova-krusev-raboteshe-syvestno-151447", "text": "По думите й като възложител на обществената поръчка за ремонта на ул.”Граф Игнатиев” Крусев носи отговорност и трябва да се изяснят всички факти, довели до смяната на метериалите по трамвайното трасе. “Прокуратурата ще свърши своята работа и ще установи дали има нередности”, каза Фандъкова. Тя изтъкна, че Крусев има голяма роля в ремонтирането на столичните булеварди “Монтевидео”, “Тодор Каблешков” и други ключови обекти. \"Г-н Крусев е млад човек и работи изключително отговорно. Той отговаряше за огромни проекти, но ако бил подведен и е допуснал грешка, това ще се установи от компетентните органи\", заяви столичният кмет. Тя коментира също, че Крусев е изиграл и важна роля в модернизирането на градския транспорт. На въпрос как би отговорила на запитванията на опозицията каква ще е нейната отговорност като кмет, Фандъкова посочи, че лишаването от един от най-важните заместници, който отговаря за мащабните проекти е доста сериозна политическа отговорност.  Утре официално ще стане ясно кой ще заема поста на зам.-кмет по транспорта. Фандъкова заяви още, че за нея е важно максимално бързо да се пусне трамваят по ул. \"Граф Игнатиев\". \"Очаквам до края на седмицата да бъдат внесени документите и да бъде сформирана комисията от ДНСК, за да бъде прието трамвайното трасе\", обясни Фандъкова, а на въпрос дали й харесва как върви реконструкцията на централната улица, тя отвърна, че изводи може да се правят като приключат изцяло ремонтните дейности.", "date": "2018.12.05", "title": "Фандъкова: Крусев работеше съвестно (ОБНОВЕНА)"}
{"url": "https://www.monitor.bg:443/bg/a/view/zaloviha-nezakonni-avtomati-za-komandosi-151444", "text": "Нелегални автомати и боеприпаси, подобни на тези, които са на въоръжение в спецчастите ни бяха заловени при мащабна акция на ГДБОП и специализираната прокуратура. Те са били изнасяни от завод \"Арсенал\" в Казанлък. \"Това, което виждате, онагледява защо точката организирана престъпност се счита за закрита по механизма за сътрудничество. Съществени проблеми за организираната престъпност в България няма, или ако има, те не са по-съществени, отколкото в другите европейски държави. Трябва да уважаваме труда на тези хора, които дават приноса си в затварянето на тази глава от доклада на ЕС за борбата с престъпността\", каза по време на брифинг зам.-главният прокурор Иван Гешев. На пресконференцията присъства и главният прокурор Сотир Цацаров, както и премиерът Бойко Борисов, на които бяха показани заловените автомати. \"За първи път виждам толкова оръжия и то за командоси, на едно място\", възкликна Борисов. \"Става въпрос за 82 автомата. Такива имаме в специалните части и баретите. А заглушителите са правени само за нашите барети\", разкри премиерът. \"Става въпрос за три досъдебни производства, които са се случили благодарение на добрата работа на ГДБОП. Ще започна 3 години назад. Тогава бяха намерени над 50 автомати \"Узи\", които представихме по сходен начин. Колегите от ГДБОП продължиха да работят по случая. Миналата седмица колегите са влезли в гараж в София. Шефът на организираната група не бе намерен. Тогава колегите от ГДБОП имаха информация, че този човек има склад, беше проверен адресът, но не беше намерено оръжие\", уточни зам.-главният прокурор. Лицето беше задържано при влизане в жилищен блок, бяха намерени десетки автомати, няколко \"Калашников\", \"Скорпиони\", беше намерен 4 кг черен барут, които при евентуално възпламеняване на мястото на блока би останала само черна дупка. Част от автоматите се водят обезопасени. Характерното е, че към всеки автомат има торбичка, в която са частите, които трябва да се сменят, за да стане боен.\", уточни Гешев.", "date": "2018.12.05", "title": "Заловиха незаконни автомати за командоси"}
{"url": "https://www.monitor.bg:443/bg/a/view/dido-ot-d2-posreshtna-rojdenija-si-den-vyv-fermata-151432", "text": "Фаталната 13-та седмица от „Фермата: Съединение“ се оказа най-емоционалната за вокалиста на D2 Дидо. Освен че след оспорвана битка с помака Нури той най-накрая успя да стане шеф на стопанството, музикантът отбеляза и 35-ия си рожден ден в предаването. Вместо с целувка от любимата си съпруга Юлия Кулиш, този път рано сутринта рокаджията беше изненадан от други две приятни дами – кравите Среда и Лиска, които го посрещнаха в обора с по една голяма торна „торта“. Дидо получи поздравления за рождения си ден от всички съфермери, като емигрантката Роси му пожела съвсем скоро да стане и татко. След като прекара цял ден в изпълнения на задълженията си като шеф на фермата – разпредели седмичните задачи и избра нови ратаи, привечер Дидо получи неочаквана изненада. Всички участници се бяха събрали във фермерската къща, като този път рожденикът беше посрещнат с истинска шоколадова торта и под музикалния фон на песента „Честит рожден ден за теб“. Дойде време и за подаръците. Близките му приятели Жоро и Роман го изненадаха с общо видео послание, което типично в техен стил беше изпълнено с огромна доза чувство за хумор. Със сигурност обаче по-емоционално беше краткото клипче, което Дидо получи от съпругата си. В него тя му пожела да е здрав и много щастлив с нея. ", "date": "2018.12.05", "title": " Дидо от D2 посрещна рождения си ден във „Фермата“"}
{"url": "https://www.monitor.bg:443/bg/a/view/trus-ot-7-5-po-rihter-kraj-iztochnite-bregove-nova-kaledonija-151431", "text": "Ново земетресение със сила 6,7 по Рихтер е регистрирано край Нова Каледония в 17,43 часа местно време, показа справка в страницата на Европейския средиземноморски сеизмологичен център. Епицентърът е бил на 343 км източно от столицата Нумеа. По-рано бе регистриран трус с магнитуд 7,5 стана в Тихия океан край източните брегове на френския архипелаг. По данни на Геофизичния институт на САЩ епицентърът на труса бил на 160 км източно от град Тадин, на дълбочина 10 км. Тихоокеанският център за предупреждения за цунами съобщи, че са възможни вълни цунами от един до три метра по някои брегове на Нова Каледония и Вануату, и до един метър на остров Фиджи.", "date": "2018.12.05", "title": "Земетресение от 6,7 е регистрирано край Нова Каледония(Обновена)"}
{"url": "https://www.monitor.bg:443/bg/a/view/osvobodiha-moskovski-kato-deputat-151436", "text": "Народното събрание гласува оставката на бившия транспортен министър Ивайло Московски като депутат от ГЕРБ. Освобождаването на Московски бе гласувано със 146 гласа \"за\", нито един против и само трима \"въздържали се\". Шефката на НС Цвета Караянчева прочете от трибуната, че Московски е подал оставката си в деловодството на парламента като депутат от 15 избирателен район - Плевен. Мотиви обаче не бяха посочени. Московски се върна в НС след като подаде оставка като министър на транспорта заради тежката катастрофа край Своге, при която загинаха 20 души. На негово място в парламента в редиците на ГЕРБ трябва да се върне Ралица Добрева, която бе в НС докато Московски бе министър от кабинета 'Борисов\" 3. Московски ще смени депутатската банка с пост в Черноморската банка за търговия и развитие (ЧБТР). Самата кандидатура на Московски бе представена от министър Владислав Горанов в началото на октомври.", "date": "2018.12.05", "title": "Освободиха Московски като депутат"}
{"url": "https://www.monitor.bg:443/bg/a/view/myj-zagina-a-dete-e-v-tejko-systojanie-sled-katastrofa-v-sofija-151433", "text": "41-годишен мъж загина, а дете на 14 години е в тежко състояние в \"Пирогов\" след катастрофа на \"Цариградско шосе\" в София. Инцидентът е станал в нощта срещу сряда. Автомобилът е бил в подлеза, водещ към булевард \"Алея Яворов\", предаде БНР. Водачът вероятно е изгубил контрол над колата и се е ударил в бетонната стена.", "date": "2018.12.05", "title": "Мъж загина, а дете е в тежко състояние след катастрофа в София"}
{"url": "https://www.monitor.bg:443/bg/a/view/sa-sht-obeshtaha-na-rusija-narastvashta-bolka-151437", "text": "САЩ дадоха на Русия 60-дневен ултиматум да спази задълженията си по договора от 1987 г. за ракетите със среден обсег, съобщиха световните медии. Благодарение на този договор в Европа няма ядрени ракети. Според Вашингтон Москва е в нарушение и само тя може да го спаси. Съюзниците от НАТО начело с Германия, опасявайки се от нова оръжейна надпревара в Европа, притиснаха държавния секретар на САЩ Майк Помпео на среща в Брюксел да даде последен шанс на дипломацията, преди Вашингтон да се изтегли от договора. \"Русия има последен шанс да покаже до удостоверим начин, че спазва договора, но също така трябва да започнем да се подготвяме за факта, че този договор може да се разпадне\", каза генералният секретар на НАТО Йенс Столтенберг. Русия е обвинена в \"материално нарушение\" на договора. Москва отрича да е разработвала наземно базирани крилати ракети със среден обсег, способни да носят ядрени бойни глави, които могат да поразяват европейски градове с минимално време за ответна реакция. Излизане на САЩ от договора за ракетите със среден обсег би създало нови грижи на съюзниците от НАТО, които вече са под натиск заради исканията на Тръмп за повече военни разходи. Според дипломати те не са наясно накъде води американската стратегия по този въпрос. Столтенберг каза, че сега ще тръгне интензивна дипломатическа офанзива в опит да бъде убедена Русия да се откаже от \"многобройните батальони от ракети SSC-8\" (Ес Ес Си 8), по думите на Помпейо. Помпео каза, че правителството на САЩ е поставило въпроса за ракетите пред Москва най-малко 30 пъти от 2013 г. насам, но тя само отричала или предприемала контрамерки. Той посочи също, че САЩ разполагали с доказателства, че пробните изстрелвания идвали от един-единствен полигон в Русия - останалата от съветско време база \"Капустин Яр\" край Волгоград, югоизточно от Москва. Междувременно САЩ поискаха от руските власти да освободят украинските моряци, задържани в Черно море край Керченския проток. „Искаме руснаците да разберат посланието, че трябва да освободят екипажа, иначе ще има последствия и болката постепенно ще нараства”, заяви представител на Държавния департамент. Русия се опитва да подкопае демократичните институции в Украйна с помощта на операции в киберпространството и в тази връзка Вашингтон ще окаже подкрепа на Киев за укрепване на неговата киберсигурност, заяви още високопоставен представител на Държавния департамент на САЩ в Брюксел. „Наблюдаваме значителна активност на Русия в киберпространството“, каза дипломатът. На този фон стана ясно, че Словакия е експулсирала руски дипломат, заяви премиерът на страната Петер Пелегрини. Той е обвинен в разузнавателна дейност против Словакия и НАТО.    ", "date": "2018.12.05", "title": "САЩ с 60-дневен ултиматум към Русия"}
{"url": "https://www.monitor.bg:443/bg/a/view/grinch-dyrji-vyrha-na-bg-boksofisa-za-vtora-poredna-sedmica-151434", "text": "Анимацията „Гринч“ е най-гледаното заглавие в родните киносалони за втора поредна седмица. Триизмерната рисувана лента за зеленото същество, опитващо се да открадне Коледа, е гледан от над 60 хиляди малки и големи зрители. В архива си от печалби филмът е събрал 591 411 лв. Второто място в класацията е за „Бохемска рапсодия“. Биографичната продукция събра рекордния за музикален-биографичен филм боксофис от 1 000 000 лв. Над 100 000 родни зрители до този момент са преживели вълнуващата история на неповторимите Фреди Меркюри и Queen. Бронзът пък отива за българското премиерно заглавие на Мария Веселинова – „Smart Коледа“. Филмът за малкото момче Марти (Константин Гергинов), попаднало в работилничката на Дядо Коледа (Кръстю Лафазанов) спечели близо 83 хиляди лева от продажбата на билети в кинозалите, като привлече пред големия екран 9989 зрители. Топ 5 се допълва още от „Крийд 2“ и „Фантастични животни: Престъпленията на Гринделвалд“.", "date": "2018.12.05", "title": "„Гринч“ държи върха на БГ боксофиса за втора поредна седмица"}
{"url": "https://www.monitor.bg:443/bg/a/view/lovci-ot-selo-gajtaninovo-povaliha-216-kilogramov-gligan-151438", "text": "Ловна дружинка от близкото до границата с Гърция хаджидимовско село Гайтаниново повалиха глиган с рекордните за района 216 кг. Герой на ловния излет се оказа Димитър Богданов, който с един патрон отстрелял Царя на Алиботуш. Ловците отпразнуваха подобаващо успеха си, а снимки веднага се появиха в социалните мрежи. Ловците уточниха, че успехите им вървят прогресивно. Преди няколко седмици Иван Духов повали 176 кг диво прасе, а на следващият излет  Мариян Шеринов удари 185 кг глиган.", "date": "2018.12.05", "title": "Ловци от село Гайтаниново повалиха 216-килограмов глиган"}
{"url": "https://www.monitor.bg:443/bg/a/view/elen-gerdjikov-ostavkata-na-evgeni-krusev-e-dostojna-i-myjka-postypka-151435", "text": "Повдигнатото обвинение и подадената оставка на зам.-кмета на София Евгени Крусев не са заради ремонта на „Граф Игнатиев“, става въпрос за процедура по Закона за обществените поръчки при избор на изпълнител за ремонта. Това каза председателят на Столичния общински съвет Елен Герджиков пред БНТ. Според Герджиков оставката на Евгени Крусев е достойна и мъжка постъпка, която не означавало признаване на вина. „Вчера започнаха спекулации, че едва ли не се дава оценка на цялостния ремонт на „Графа“, затова трябва да се каже, че не става въпрос за това. Става дума за съмнение за нарушаване на процедурата по Закона за обществените поръчки по една проверка, която е направена от прокуратурата и от вътрешния одит на кмета по външен сигнал. И прокуратурата преценява, че има такъв момент на нарушаване на процедурата и повдига съответното обвинение“, обясни Герджиков. той допълни, че ремонтът на „Графа“ продължава и то с бързи темпове и ще бъде приключен в срок. „Надяваме се, че при започната процедура от прокуратурата да се разясни има ли и каква е процедурата по промяна. Въпросът е каква е ролята на проектанта и ролята на експертната комисия, която е изискала тези промени. В проекта е записано, че може да се променя процедурата, но въпросът е дали това, което е направено, е правилно. Става дума за вложени материали, но нека уточним,че те не са евтини или некачествени\", заяви Герджиков.", "date": "2018.12.05", "title": "Елен Герджиков: Оставката на Евгени Крусев е достойна и мъжка постъпка"}
{"url": "https://www.monitor.bg:443/bg/a/view/prashtat-ni-novata-lichna-karta-po-kurier-151417", "text": "При подновяване на лична карта, международен паспорт или шофьорска книжка ще може документът да ни бъде пращан по куриер. Тази възможност дават промени в Административния процесуален кодекс (АПК), пуснати за обществено обсъждане, с които обаче се правят редакции в още 141 кодекса и закона. Целта на измененията в АПК е намаляване на административната тежест за гражданите и за бизнеса при различни разрешителни или лицензионни режими. Това ще важи, ако датата на издаване на новия документ е след изтичането на валидността на стария. При това положение получаването на подновената лична карта може да стане чрез лицензиран пощенски оператор, с който МВР има договор. С други промени пък се при дадена административна услуга, освен това не е изрично предвидено в специален закон. Документ ще се иска само за установяване на самоличност Наред с това няма да е нужно да предоставяме и квитанция за такса, ако сме платили за административната услуга онлайн. Администрациите ще обменят данни по служебен път, като времето за получаване на даден акт ще е до три дни. Ако обаче дадено удостоверение може да се издаде само на базата на посочените от нас данни в заявлението, то това трябва да става незабавно. Подаването на заявление по факса остава, но ако изрично е оповестено на сайта на административния орган. Промените предвиждат още От 5 дни на 24 часа пък е намалено и времето, в което трябва да се съобщи за раждането от страна на болниците, като това може да става и по електронен път. Дава се възможност, когато раждането е в болница, актът за раждане да бъде получаван чрез самото лечебно заведение. Така чиновниците ще дават документа на директора на болницата, а той на свой ред - на родителите. Има облекчения и за съставяне на актове за смърт и се регламентира, че срокът тече и през почивни дни и официални празници. Когато се кандидатства за БГ гражданство по натурализация, съответният чужденец може едновременно да подаде заявление за удостоверение за български произход. Това ще става пред правосъдното министерство, като в тази връзка то ще има служебна комуникация между ведомството и Агенцията за българите в чужбина. Последните пък служебно ще пратят готовия документ. Самата агенция от българските органи, когато в заявлението е декларирано, че има актове, издадени от наши институции. Към правителството пък съществува Административен регистър, в който всяка една институция - държавна, общинска или друга, публикува всички услуги и конкурси. За целта има конкретен чиновник, имащ право да вписва или заличава информация в него. Сега обаче се въвежда и административно-наказателна отговорност за нарушения, извършени от длъжностните лица при вписването или актуализацията и достоверността на данните. Те ще се бъдат санкционирани с глоба от 200 до 1000 лева. Същото ще важи, ако административният ръководител не изпраща всяка година до началото на март доклад за състоянието на подопечната му служба Направени са и изменения, които премахват изрични изисквания за подаване на заявления и документи към тях на хартия. Целта е да няма спънка при съществуващо или бъдещо електронизиране на процесите. Цената на таксата за бърза услуга може да бъде най-много два пъти по-висока от обикновената.", "date": "2018.12.05", "title": "Пращат ни новата лична карта по куриер"}
{"url": "https://www.monitor.bg:443/bg/a/view/top-genetikyt-prof-ivo-kremenski-nito-obshtestvoto-nito-zdraveopazvaneto-sa-gotovi-za-dizajnerski-bebeta-151405", "text": "Когато редактираш полови клетки, рискът е за редица поколения на индивида, казва в интервю пред \"Монитор\" специалистът. - Механизмът за редактиране на гени (CRISPR) е използван от бактериите за борба с вирусите от преди 4 милиона години. Редактирането на гени се използва от години в земеделието и животновъдството. В последните няколко години CRISPR (редактиране - премахване или добавяне на точно определен участък от геном на точно определено място) се използва успешно за лечение на тежки генетични болести като мускулна дистрофия, очни заболяване и някои ракови заболявания. Всички тези приложения са върху клетки от определени, засегнати органи, а не върху сперматозоиди, яйцеклетки и ембриони. Когато редактираш не полови клетки, евентуалният риск е само за конкретния болен, а когато редактираш полови клетки, рискът е за редица поколения на индивида. Все още не е ясно промените в даден ген до какви реакции може да доведат в редица други гени. Всички са съгласни, че на настоящия етап е допустимо редактиране на гени, но само когато няма друга възможност за лечение и оказване на помощ на страдащи. Редактиране на гени при човешки ембриони се експериментира в редица институти. Миналия месец беше публикувано руско проучване, при което се редактира същият ген, който използват и китайците. При него са редактирани 16 човешки ембриони, при 8 от които то е било успешно. Включените в експеримента ембриони не са били годни за ин витро, получено е съгласие от донорите и след експеримента са унищожени. Случаят с китайския експеримент е съвсем друг. Тук при доказана възможност за решаване на проблема при носителство на СПИН при бащата с други методи, са имплантирани редактирани ембриони, без да се знае какви ще бъдат последствията за поколението на родените деца. Това е в нарушение на само на етичните, но и на законовите норми в много страни, включително и в Китай. - Всички учени споделят случилото се не само като неетично, но като скандално, незаконно и ако недоказаните експерименти с хора продължат, това ще застраши здравословното състояние и живота на много хора. Всички учени, и не само те, призовават за приемане на строги правила и контрол на международно и държавно ниво не само над генното редактиране, но и над провеждането на генетични изследвания с доказан положителен ефект. От точно определени генетични изследвания се нуждаят: всички бременни, всички новородени, всички двойки с репродуктивни проблеми, болшинството от болните с ракови заболявания при лечението с новите скъпи лекарства „молекули“) и редица други болести. Тези изследвания обаче трябва да се провеждат в рамките на национални програми под безкомпромисен контрол на държавно ниво. - Не само обществото, но и здравеопазването не е подготвено. Например при стартирането на инициативата „Всички ние“ за геномно изследване на 1 милион американци, повече от 1 година в САЩ се проведе и продължава да се провежда информационна медийна кампания, за да може хората да се информират за безспорните ползи и евентуалните рискове от генетичните изследвания, които са бъдещето в подобряване на здравеопазването – т.нар. прецизна медицина. - В момента се провежда разследване от независими експерти и ще се разбере какво по-точно е направил китаецът. Във всеки случай той е нарушил всички етични норми и съществуващи законови разпоредби. - Може, но не се налага и носи непредвидими рискове. При баща- носител има доказани други безопасни, евтини и успешно прилагани методи, например: „промиване на сперматозоидите“. ХИВ не е в сперматозоидите. Освен това редактирането на определен ген CCR5 предпазва само от определени щамове на вируса. Тук можем да споменем, че за разлика от китайците, природата е модифицирала същия ген и същата мутация при 8% от българите. Това не е повод да не спазваме всички други защитни мерки. - По въпроса се работи в много институти и тепърва ще се разбере какви са ползите и рисковете от редактиране на ембриони. Със сигурност редактиране на ДНК в други органи вече се прилага успешно при редица тежки, нелечими с други подходи болести. Масовото прилагане на редактирането е бъдещето за борба с редица болести и вече се прилага, но при строги показания и контрол. - Не „регулации“, а безкомпромисни регулации на национално и международно ниво. Тук е мястото да се отбележи, че българското здравеопазване неотложно се нуждае от национален, консултативен, регулаторен орган към Министерството на здравеопазването, национални, превантивни и диагностични програми при генетичните болести (7000) и предразположение (всички останали болести) и не на последно място - актуализирани стандарти по медицинска генетика. - Китаецът не е „открил метод“, а е приложил неетичен и незаконен експеримент върху хора. Мисля, че по-полезно за вашите читатели е да бъдат информирани, че „Лаборатория по геномна диагностика“, към МУ София предлага едновременно изследване на 5000 гени за диагноза на над 3500 генетични болести („редки болести“), включително над 250 гени при ракови заболявания с цел оценка риск и индивидуализирано лечение, безплатно за деца и бременни, но при строги показания и контрол и предварителна безплатна за всички генетична консултация. Професор Иво Кременски е сред водещите специалисти по генетика у нас Консултант към лабораторията по геномна диагностика към МУ \"София\"  Дългогодишен национален консултант и ръководител на Националната генетична лаборатория Специализирал е „Биохимична диагностика“ в “Erasmus University” в Ротердам Член е на международни научни организации Той е един от инициаторите на „Българския геномен проект“", "date": "2018.12.05", "title": "Топ генетикът проф. Иво Кременски: Нито обществото, нито здравеопазването са готови за „дизайнерски бебета“"}
{"url": "https://www.monitor.bg:443/bg/a/view/vjatyr-shte-razsee-opasno-mrysnija-vyzduh-dnes-151430", "text": "Синоптици очакват атмосферата да се раздвижи днес и да разбута мъглите, а с тях и мръсния въздух, който ни тормози дни наред. И тази сутрин въздухът над по-големите градове е замърсен с фини прахови частици в пъти над среднодневните норми. Това важи най-вече за района на София, където станцията в Хиподрума измери рано тази сутрин стойности 3 пъти над допустимите. Температурите сутринта са между минус 4 до 1. През деня времето ще е меко с температури между 3 грауса на север до 8-9 на юг. В Северозапада студът може да създаде условия за поледици. В областите на тази част на страната е в сила предупреждение за опасно време. Валежите ще спрат още тази вечер. Четвъртък, петък и събота ще е сухо с разкъсана облачност. Нова порция дъжд и сняг - чак от неделя нататък. Температурите постепенно ще се повишават с тенденция уикенда да достигнат стойности около 8-10 градуса.", "date": "2018.12.05", "title": "Вятър ще разсее опасно мръсния въздух днес"}
{"url": "https://www.monitor.bg:443/bg/a/view/slaj-prebori-depresijata-v-sofija-151366", "text": "За месец време на български терен екшън звездата Силвестър Сталоун успя да пребори тежка депресия. Не става въпрос за криза на личността, а за старта на последното приключение на култовия му герой Рамбо. Именно в отчаяние ще видим бившата зелена барета в първите сцени от филма „Рамбо 5: Последна кръв“, клапата за който щракна у нас. Това стана ясно, след като в интернет пространството изтекоха подробности от сценария, който актьорът довърши, докато кара български багер. Сюжетът се завърта около героя на Слай и опита му да води нормален живот в ранчо в Аризона, но състоянието му е лошо и се налага гледачката на име Мария да се грижи за него. Жаждата му за кръв се завръща, след като дъщерите на Мария са отвлечени по време на парти от мексикански картел. Първите му опити да се свърже с престъпниците не са успешни и той е пребит почти до смърт. Актрисата Паз Вега, която ще видим в ролята на младата репортерка Кармен Делгадо, го открива и лекува в продължение на три седмици. Двамата се сближават и решават заедно да проследят картела. Малко преди това се появиха спекулации, че Рамбо ще умре в лентата, но информацията не е потвърдена. По всяка вероятност обаче това ще е последната продукция за приключенията на героя. Самият Сталоун обяви вчера, че снимките официално са приключили. както наричат филма засега. Наистина беше невероятно приключение. Запознах се с този герой през 1980 година. И никой не искаше да го изиграе. Всъщност аз бях 11-ия актьор, на когото предложиха ролята. Хората гледаха на този проект като на прокълнат. За мен беше невероятна възможност“, заяви във видео в Инстаграм 72-годишната звезда. Ден преди това актьорът обяви, че пенсионира и легендарния Роки Балбоа. намигна той. Засега е планирано „Рамбо 5: Последна кръв“ да излезе на голям екран през 2019 г. Междувременно се очаква скоро Силвестър Сталоун да се завърне в България, за да се включи и в снимките на предстоящия четвърти филм под щампата на „Непобедимите“.", "date": "2018.12.05", "title": "Слай пребори депресията в София"}
{"url": "https://www.monitor.bg:443/bg/a/view/arest-za-bivshijat-direktor-na-kontrarazuznavaneto-na-makedonija-151439", "text": "Бившият директор на Управлението за сигурност и контраразузнаване Владимир Атанасовски бе арестуван късно в понеделник, съобщи в. \"Нова Македония\". От македонското МВР потвърдиха, че Атанасовски е арестуван по искане на държавната прокуратура и се намира на разпит в Наказателния съд. Атанасовски бе посочен от част от обвинените за събитията на 27 април в парламента на Македония, че чрез Александър Василевски-Нинджа е организирал нахлуването в сградата, а преди това, според свидетелите, е дал нареждане да бъдат подпалени къщите на Радмила Шекеринска и Петре Шилегов. Той ще остане в ареста за 30 дни, пишат македонските медии. Владимир Атанасовски наследи директорското място в Управлението за сигурност и контраразузнаване от Сашо Миялков през 2016 г., припомня \"Нова Македония\". Преди няколко дни бе арестуван и Миялков по делото за масово подслушване, той също ще остане за 30 дни в ареста. Както пише македонското издание emagazin.mk, подобно нещо – двама бивши директори на Управлението за сигурност и контраразузнаване да бъдат в ареста - има само Македония. Американският заместник помощник държавен секретар за Европа и Евразия Матю Палмър заяви в Сараево, че Македония би могла да се присъедини към НАТО в средата на 2020 година, ако изпълни Преспанския договор и с това реши датиращия от десетилетия спор с Гърция, съобщава в. \"Вечер\". Според Палмър Македония би могла да стане тридесетата членка на НАТО най-рано след 18 месеца. Това е напълно реална цел, каза той. Същевременно Палмър изрази загриженост за руското, както се изрази, \"силно влияние\" в региона на Западните Балкани, включвайки и действията за подкопаване усилията на правителството и институциите на Македония за интеграция в ЕС и НАТО. Не Русия трябва да решава какво Македония може или не може да направи по отношение на начина на нейната интеграция в европейските и евроатлантическите институции. Усилията да се подкопае изразената воля на гражданите на Македония са дестабилизиращи и вредят на мира и стабилността в региона, заяви Палмър. \"Вечер\" съобщава, че председателят на най-голямата гръцка опозиционна партия Кириакос Мицотакис още веднъж е заявил, че Нова демокрация няма да гласува за ратификацията на договора от Преспа и е призовал същото да направят и другите партии и депутати.", "date": "2018.12.05", "title": "Арест за бившия директор на контраразузнаването на Македония"}
{"url": "https://www.monitor.bg:443/bg/a/view/nad-3000-bg-romi-robuvat-v-italija-za-e1-na-chas-151409", "text": "Преди няколко месеца малолетно българско цигане вади нож на директора на католическата хуманитарна организация „Каритас“ в намиращото се северно от Неапол градче Мондрагоне - дон Освалдо. Нахвърля се върху свещеника с викове на италиански „Гладен съм!“ и му иска храна и пари. На помощ на католическия поп се притичват работещите с него доброволци, цигането си плюе на петите, но случаят привлича вниманието както на медиите, така и на обществеността. Защото се оказва, че дон Освалдо е най-големият приятел на Осигурявал им всеки ден поне стотина безплатни обяда, учел малките мургавелковци на италиански, водел ромките на доктор да си лекуват гениталните болежки, прихванати от работата им с хербициди из оранжериите наоколо. Ех, не отказвал и ласки от циганките, но така твърди клеветническата клюка, разпространявана от местни недоброжелатели на свещеника – благодетел на пришълците от България. Все пак изваденият му от цигането нож не стреснал дон Освалдо и той продължил мисията си, просто защото сънародниците ни имали нужда от него. Според сътрудници на „Каритас“ и Общата италианска конфедерация на труда (ОИКТ), които тези дни установиха, че в момента в Италия в робски условия живеят и се трудят предимно в селското стопанство към 100 хил. чужденци, българските граждани сред тях са относително малко. Разбира се, толкова са в сравнение с румънските, албанските или тези от още 44 страни от Африка и Азия – установи бързо допитване на „Монитор“. Става дума за малко над 3 хиляди нашенски роми най вече от Сливенско, но има такива и от Белоградчишко, Пазарджишко и Кюстендилско. Най-голямата „българска колония“ е в Мондрагоне, където вече четири години идват да търсят препитание 2000 роми от Сливен. Всички те пребивават и работят нелегално, мнозинството пристигат за 4 – 5 месеца, доста остават по 8 – 9 месеца, а има стотина души, които вече са се установили за постоянно. Това са изключително семейства с деца, които местните работодатели в чиито апартаменти обикновено спят по петнайсетина души. Тръгват към околните плантации със зеленчуци и други земеделски култури в пет часа сутринта и обикновено работят до тъмно, тоест по 12 – 13 часа на ден. Платата на мъжете е между 2 и 4 евро на час в зависимост от натоварването, жените получават от 1 до 1,50 евро на час, малолетните юноши и девойки по евро, а дечурлигата – 50 цента. Според местния активист на ОИКТ Тамаро дела Корте едно или чистата законна плата на работещ с договор италиански чирак. Синдикалистът посочва също така, че нашенците пребивават и работят съвсем нелегално, но никога никой не ги проверява, просто защото вероятно има негласно споразумение между местните земеделски собственици и властите. Но според Дела Корте циганите били доволни от заплащането си, защото у нас за същия труд те никога нямало да получат робските си италиански доходи. Втората „по население“ българска колония е край намиращия в областта Пуля селскостопански център Фоджа. Там живеят и работят пак нелегално предимно в доматените ниви около 400 български роми, по-голямата част от които са пак от Сливенско. Те обитават малък комплекс от картонени и шперплатови бараки, който е известен в района като „българското гето“. Именно на пребиваващ в тази махала нашенец бе управляваният от чернокож ратай микробус, в който при катастрофа на миналия 6 август намериха смъртта си 12 мигранти от Африка. Българските и италианските посредници на останалите около 600 наши цигани са ги „разхвърляли“ най вече в областите Калабрия и Пуля. В първата те превиват гръб най вече в плантациите с цитрусови плодове, а във втората - в тези с маслинови дървета.", "date": "2018.12.05", "title": "Над 3000 БГ роми робуват в Италия за E1 на час"}
{"url": "https://www.monitor.bg:443/bg/a/view/nov-tenis-klub-pod-tepetata-151363", "text": "В Пловдив се роди нов тенис клуб. Става дума за Пловдив-1981, който е наследник на стария Железничар. Целта на новия екип, част от който е и тенис специалистът Георги Чочев, е изграждането на супер модерен тенис комплекс, който ще разполага с 8 клей корта, съблекални, фитнес зала, модерна детска площадка и басейн. Идеята е да се развиват млади таланти, но и да се налагат вече утвърдени имена в аристократичния спорт. Част от клуба е Катерина Димитрова, която само преди дни спечели сребърен медал на двойки на силния турнир за юноши и девойки „Еди Хер“ в САЩ. Другите интересни имена са Атанас Рогачев, Светлин Керемедчиев и Мария Рогачева, за които тепърва ще се чува. През февруари клубът, който провежда своите занимания в залата на своя спонсор - „Атаро Клима“, ще приеме Зимната купа за момичета до 14 г. В надпреварата ще се включат 8 отбора, а съперниците на България ще са ясни през януари. Съоръжението е едно от най-модерните на Стария континент. На разположение е още зала за видео анализ, конферентна зала, както и място за отдих за родители и деца, а най-големият му плюс е системата PlaySight, която позволява пълен анализ и статистика на всеки тенисист в реално време. „Целият корт е оборудван с камери, нещо като „Биг Брадър“. Доста състезатели идват да ползват от нея“, коментира Чочев, който ще е директор на турнира. Той вече се е договорил с Цветана Пиронкова да открие надпреварата в града под тепетата. В Пловдив вече натрупаха опит в организирането на турнири за подрастващи, а през изминалия уикенд новия тенис клуб бе домакин на уникална надпревара. По тертип на „Лейвър Къп“, която Григор Димитров тази година спечели, БФТ и Пловдив-1981 направиха турнир за 8 деца до 8-годишна възраст, които бяха разделени в две групи по 4. Треньор на „червения“ отбор бе капитанът ни за Купа „Дейвис“ Тодор Енев, а на „синия“ - капитанът ни за „Фед Къп“ Дора Рангелова. „Червените“ спечелиха с 13:7, но всеки малчуган си тръгна с купа, на която пише „Победител“. „Това е моята философия. На тази възраст, щом се занимаваш с тенис, значи си победител. Не бива да има първи, втори, трети... Регламентът го измислихме с Пресиян Коев от федерацията. Вече мислим за подобна надпревара още през януари, както и за още проекти за развитието на тениса“, сподели още Чочев.", "date": "2018.12.05", "title": "Нов тенис клуб под Тепетата"}
{"url": "https://www.monitor.bg:443/bg/a/view/napompajte-gumite-s-do-0-2-bara-poveche-151427", "text": "Преди да поставите зимните гуми, не забравяйте да проверите дълбочината на протектора и състоянието на ламелите. Можете да се научите да ги сменяте и сами, но тази дейност изисква концентрация. С прибързаната и не достатъчно добре свършена работа рискувате да увредите колата или гумите си. Когато дойде време да сложите зимните си гуми, се уверете, че те все още са годни за използване. Един лесен и популярен трик се състои в това да използвате монета от два лева, за да проверите дълбочината на протектора. Тя е особено важна за шофиране в киша, хлъзгави пътища, а определящи са и ламелите, които в подобна ситуация имат по-голямо значение. Минималната дълбочина на протектора по закон в България също е 4 мм. Сребърната част на монетата е широка 4 мм. Ако сребърният външен ръб остава видим над блока на протектора, трябва да замените гумите. Сцеплението на зимните гуми се дължи на протектора, шарката и използваните за тях материали, затова потребителите е нужно да следят за състоянието на ламелите и жлебовете. Сцеплението е възможно благодарение на острите ръбове на ламелите и на меката каучукова смес, от която са направени. Ако ламелите са изпилени, заоблени по ръбовете и твърди вместо гъвкави, това означава, че гумата е загубила сцеплението си. Масово новите автомобили имат предно задвижване, по-тежки са в предната си част, а мощността на двигателя е по-висока от преди. Агресивният стил на шофиране ускорява износването още повече. Първите появи на нощен скреж са знак, че е време да поставите зимните си гуми. По това време, сенчестите участъци може да са замръзнали рано сутрин. Нужно е да внимавате, когато извършвате смяната. Някои гуми имат определена посока на въртене. Гумата има шарка със стрелки, чиято посока на движение, трябва да е напред. Ако гумите бъдат поставени не както трябва, нямата да осигуряват предвиденото сцепление, нужно за по-взискателното зимно време. Настройвайте правилно налягането в гумите си, преди да ги смените. Понякога хората шофират до бензиностанцията, за да проверят налягането си, едва когато вече са поставили зимните си гуми. Ако две от гумите ви, имат много ниско налягане, например, те могат да бъдат повредени, докато карате към бензиностанцията. Ако джантите ви имат конусовидни гайки, гайките трябва да бъдат насочени навътре. Трябва да преместите също така всички нужни центриращи пръстени върху зимните гуми. Ако не го направите, това ще доведе до вибрации. Преди пътуване се уверете, че разполагате с гаечен ключ, динамометричен ключ и добър крик. Крикът в колата не е предназначен за многократна употреба. Проверете упътването на колата за правилните точки за повдигане и препоръчителните нива на налягане. Зимните гуми трябва да бъдат напомпани с до 0,2 бара над нивото на летните гуми. При смяна на гумите имате нужда от стабилна повърхност, която да бъде твърда и равна. Ако автомобилът ви има алуминиеви джанти, натегнете отново гайките след като шофирате 100-200 км. На всеки 6000 до 8000 км е нужно да разменяте местата на гумите, между водещите и свободно движещите се колела. Затова е нужно да отбелязвате разположението на гумите при поставяне за съхранение.", "date": "2018.12.05", "title": "Напомпайте гумите с до 0,2 бара повече"}
{"url": "https://www.monitor.bg:443/bg/a/view/lekari-iskat-kandidat-shofiori-da-se-testvat-za-synna-apneja-151429", "text": "Лекари се обединиха в искането всички шофьори у нас да бъдат изследвани за сънна апнея преди придобиване на свидетелство за управление на моторно превозно средство. Причината е, че при 20 на сто от хората съществува риск от краткотрайно заспиване зад волана. Статистиката сочи, че за последните осем години над 5000 души у нас са загинали заради това състояние.  „За съжаление тези събуждания през нощта обикновено рефлектират върху физиологията на човека, тоест той не се наспива нормално, сънят му се фрагментира и вследствие на това настъпва основният дневен симптом на сънната апнея, а това е прекомерната сънливост през деня\", коментира доц. Милена Миланова, член на управителния съвет на Българското дружество по сомнология. Тя уточни, че при хората със сънна апнея има голям риск да заспят при обстоятелства, които са монотонни, каквото е шофирането на по-дълги разстояния, особено по магистрали. \"Те имат повече уморяемост, по-затруднена концентрация, памет, понякога имат съвсем кратки периоди на заспивания, като ни изглежда сякаш не са достатъчно в тонус тези пациенти. Разбира се, ако има тенденция да заспиват на волана, те имат и много, много повишен риск от пътно-транспортни произшествия”, каза още доц. Миланова.", "date": "2018.12.05", "title": "Лекари искат кандидат-шофьори да се тестват за сънна апнея "}
{"url": "https://www.monitor.bg:443/bg/a/view/donbo-barbalov-shte-zamestva-evgeni-krusev-151419", "text": "Зам-кметът по финансите и здравеопазването Дончо Барбалов ще замества временно подалия оставка Евгени Крусев, научи „Монитор“. Заместникът на Йорданка Фандъкова с ресор „транспорт“ подаде оставка вчера, след като предната вечер е бил призован от прокуратурата като обвиняем за ремонта на ул. „Граф Игнатиев“.", "date": "2018.12.05", "title": "Дончо Барбалов ще замества Евгени Крусев "}
