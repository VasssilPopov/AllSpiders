{"url": "http://www.monitor.bg/a/view/44375-%D0%9C%D0%92%D0%A0-%D0%BF%D0%B0%D0%B7%D0%B8-10-000-%D0%B6%D0%B5%D1%80%D1%82%D0%B2%D0%B8-%D0%BD%D0%B0-%D0%BD%D0%B0%D1%81%D0%B8%D0%BB%D0%BD%D0%B8%D1%86%D0%B8/", "text": "7% от мъжете смятат за нормално да бият жените си\n                     \n\nМВР отговаря за спазването на близо 10 хил. ограничителни заповеди, издадени срещу насилници, които тормозят близките си, основно жени. Само за последната 2017 година районните съдилища в страната са постановили близо 3000 такива, показва проверка на „Монитор“, което прави по над 8 жени на ден. Общият им брой през годините обаче е четири пъти повече, като част от тях изтичат периодично – около 2 хил., и се налага подновяването им, тъй като са издадени за определен срок или се обжалват. Така полицаите от районните управления трябва да отговарят постоянно за спазването на около 10 хил. ограничения. Основната част от тях са срещу мъже, които тормозят жените си. Това най-често се изразява в побой и в заплашване на физическото им здраве и оцеляване.\n\n \n\n\n                    ", "date": "2018.02.07", "title": "МВР пази 10 000 жертви на насилници"}
{"url": "http://www.monitor.bg/a/view/42423-%D0%9A%D0%B0%D0%B1%D0%B8%D0%BD%D0%B5%D1%82%D1%8A%D1%82-%D0%BE%D1%82%D1%87%D0%B5%D1%82%D0%B5-%D0%98%D0%B7%D0%BF%D1%8A%D0%BB%D0%BD%D0%B8%D1%85%D0%BC%D0%B5-48-%D0%BC%D0%B5%D1%80%D0%BA%D0%B8-%D1%81%D0%BB%D0%B5%D0%B4-%D0%B4%D0%BE%D0%BA%D0%BB%D0%B0%D0%B4%D0%B0-%D0%BD%D0%B0-%D0%95%D0%9A/", "text": "\n                    Държавата е изпълнила 48 законодателни, организационни и аналитични мерки в отговор на мониторинговия доклад на Европейската комисия от януари миналата година. Това стана ясно от приетия отчет от Министерския съвет на плана за действие за 2017 г. за изпълнение на препоръките от доклада в рамките на Механизма за сътрудничество и оценка.\n\nОт „Дондуков“ 1 отбелязват, че сред основните предприети от институциите действия в областта на съдебната реформа са проведеният прозрачен избор за членове на ВСС и председател на ВАС, както и приетата наредбите за провеждане на конкурси на магистрати и за избор на административни ръководители в органите на съдебната власт и показателите, методиката и реда за атестиране на съдия, председател и зам.-председател на съд. В отчета се посочва и отправеното искане към службата на ЕК за подкрепа на структурните реформи за укрепване на капацитета на Инспектората към ВСС, като и поправките на НПК и НК. Правителството отбелязва и създадения механизъм за редовно отчитане на актуализираната стратегия за продължаване на реформата в съдебната система. Анализът за независимостта на прокуратурата и пътната карта за преодоляване на осъдителните решения на ЕСПЧ, която е в процес на изпълнение, също са част от мерките изпълнени след доклада на ЕК.\n\nВ борбата с корупцията и организираната престъпност Народното събрание е приело Закон за противодействие на корупцията и отнемане на незаконно придобитото имущество, като и промените в Закона за администрацията. Създадена е и пътна карта за взаимодействие между всички отговорни институции за отстраняване на слабостите при разследването на случаи на корупция по високите етажи на властта. България вече има и единен каталог каталог на корупционните престъпления, по който се води статистика във ВКС.\n                    ", "date": "2018.02.07", "title": "Кабинетът отчете: Изпълнихме 48 мерки след доклада на ЕК"}
{"url": "http://www.monitor.bg/a/view/53165-%D0%9F%D0%B5%D0%B5%D0%B2%D1%81%D0%BA%D0%B8-%D1%81%D1%80%D0%B5%D1%89%D1%83-%D1%84%D0%B0%D0%BB%D1%88%D0%B8%D0%B2%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8-%D0%94%D0%9F%D0%A1-%D0%B8%D1%81%D0%BA%D0%B0-%D0%BE%D1%81%D0%B2%D0%B5%D1%82%D0%BB%D1%8F%D0%B2%D0%B0%D0%BD%D0%B5-%D0%BD%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D0%BC%D0%B5%D0%B4%D0%B8%D0%B8-%D0%9E%D0%91%D0%97%D0%9E%D0%A0/", "text": "Хамид Хамид: Целта е прозрачност, кой колко и от къде получава\n                    Осветляване на собствениците на всички медии и финансирането, което получават извън рекламата. Това е основаната цел на промените в Закона за задължителното депозиране на печатни и други произведения, стана ясно от коментар на Хамид Хамид и Велислава Кръстева, които заедно с колегите им Делян Пеевски и Йордан Цонев са вносители на текстовете. Промените бяха внесени вчера, но днес депутатите от ДПС ги представиха пред медиите.По думите на Хамид законът има огромно значение за прозрачността и осветляването на медийното пространство, а поправките са продължение на тези от 2010 година, когато се задължи обявяването на собствениците на печатните издания. Сега от ДПС предлагат това да важи и за всички доставчици на медийни услуги, в това число и онлайн изданията.Целта е и да се проследят всички приходи, които не са на пазарен принцип и са извън рекламните договори, за които все пак има фактури. Хамид разясни, че става дума за всички дарения и плащания, извън нормалния търговски оборот.  „В обществото стои въпросът как, откъде и защо различни медии получават средства и срещу какво”, коментира Хамид.  Така занапред всички медии до 30 юни ще трябва да внасят декларация в Търговския регистър за собственика и плащанията през предходната година.Другата поправката касае разпространителите на печатни издания, като те се задължават до 31 януари да декларират пред културното ведомство своя собственик и точният брой на търговските пунктове, чрез които продават и разпространяват издания. Ако някои от тях има повече от 1/3 от тези пунктове, то МК трябва да информира КЗК и да се задейства антимонополното законодателство, обясни Хамид и допълни  - „Целта на законопроекта е прозрачност и информираност на обществото - кой колко и откъде получава и срещу какво”.На свой ред Кръстева коментира, че сега е дошло времето за този законопроект и че е очаквала подкрепа още при внасянето от всички организации, които са настоявали за осветляване на медийните собственици. Тя изрично заяви, че не става дума за ограничаване на финансирането, а само за неговото деклариране, за да знае обществото кой и срещу какво говори. По думите й това е и стъпка в борбата срещу фалшивите новини.„Поправките не са насочени срещу някой. Ако някой има притеснения, то това са лица, които имат нещо да скрият”, отговори пък Хамид на въпрос дали предложенията са насочени към т.нар. кръг „Капитал”.Той разясни, че сегашните санкции ще действат и по новите разпоредби, които те предлагат. В момента при необявяване на собственик на печатно издание има глоба или имуществена санкция в размер от 1000 до 2000 лева. При повторно нарушение тя скача от 3000 до 5000 лева.Хамид обясни, че не са разговаряли с другите парламентарни групи, за да търсят предварителна подкрепа за закона. Въпреки това, той разчитал на 100 % подкрепа. Хамид даде да се разбере, че ДПС са отворени на предложения за промени между първо и второ четене, а поводът бе питане защо не са включили деклариране на финансиране от банкови кредити.Вчера Делян Пеевски излезе с позиция относно промените в закона. С колегите Йордан Цонев, Хамид Хамид и Велислава Кръстева внесохме за обсъждане в Народното събрание законопроект, с който ще се преустановят спекулациите на определен кръг медии, финансирани основно от подсъдими лица или чуждестранни грантове, че в България медийната среда е непрозрачна, обяви депутатът в свое изявление до медиите. \n\n\n                    ", "date": "2018.02.07", "title": "Пеевски срещу фалшивите новини: ДПС иска осветляване на собствениците на всички медии (ОБЗОР)"}
{"url": "http://www.monitor.bg/a/view/19164-%D0%A0%D0%B8%D0%B1%D0%B0%D1%80-%D0%BF%D0%BE%D0%B4%D0%B0%D0%B4%D0%B5-%D1%81%D0%B8%D0%B3%D0%BD%D0%B0%D0%BB-%D0%B7%D0%B0-%D0%BC%D1%8A%D1%80%D1%82%D0%B2%D0%B0-%D1%80%D0%B8%D0%B1%D0%B0-%D0%B2-%D1%80%D0%B5%D0%BA%D0%B0-%D0%A2%D0%BE%D0%BF%D0%BE%D0%BB%D0%BD%D0%B8%D1%86%D0%B0/", "text": "\n                    Рибар е подал сигнал на телефон 112, че по течението на река Тополница има мъртва риба. Това информираха от Регионалната инспекция по околната среда и водите в Пазарджик. Сигналът е получен и на Зеления телефон в екоинспекцията. Веднага на място е отпътувал екип от експерти от РИОСВ,Басейнова дирекция „Източнобеломорски район“ и Регионалната лаборатория на Изпълнителната агенция по околната среда в Пазарджик, които установяват в момента причините за наличие на екземпляри мъртва риба в река Тополница, съобщиха от екоинспекцията. \n                    ", "date": "2018.02.07", "title": "Рибар подаде сигнал за мъртва риба в река Тополница"}
{"url": "http://www.monitor.bg/a/view/12728-%D0%A2%D1%83%D1%80%D1%81%D0%BA%D0%B8-%D1%84%D0%B8%D1%80%D0%BC%D0%B8-%D1%81%D0%B5-%D0%B8%D0%BD%D1%82%D0%B5%D1%80%D0%B5%D1%81%D1%83%D0%B2%D0%B0%D1%82-%D0%BE%D1%82-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82%D0%BD%D0%B8-%D0%BF%D1%80%D0%BE%D0%B5%D0%BA%D1%82%D0%B8-%D1%83-%D0%BD%D0%B0%D1%81/", "text": "Борисов се срещна с турския икономически министър Нихат Зайбекчи\n                    Премиерът Бойко Борисов се среща с турския министър на икономиката Нихат Зейбекчи, на която са обсъдили партньорството между двете държави и възможността за разширяването му, съобщиха от пресслужбата на кабинета. Двамата отбелязали, че добрите отношения между България и Турция допринасят за повишаване на стокообмена, а потенциалът на търговско-икономическото сътрудничество не било изчерпано. В тази връзка турските инвестиции в България от януари до септември 2017 г.одина са били 58,8 млн. евро, като за първите девет месеца на миналата година се наблюдавал ръст и на стокообмена със 17,4 %. По време на разговора било отбелязано, че турските фирми в България имат интерес към проекти, свързани с изграждане на транспортна и енергийна инфраструктура. Хранително-вкусовата, химическата и текстилната промишленост също предлагали широко поле за инвестиции. Съществувал потенциал за навлизането на още производители на автомобилни части. Двете страни пък щели да продължат да работят съвместно и по изграждането на смесени предприятия, пишат още от кабинета.\n\nБорисов и Зейбекчи обсъдили и сътрудничество в областта на енергетиката. Турският министър на икономиката подчертал, че енергийните политики на двете страни имат стратегическо значение както в двустранен план, така и за цяла Европа. \"В разговора беше посочена важността за диверсификацията на енергоизточниците и доставките за нашата страна, като важна роля в това отношение има изграждането на междусистемна газова връзка\", пишат в заключение от пресслужбата на правителството. \n                    ", "date": "2018.02.07", "title": "Турски фирми се интересуват от транспортни проекти у нас"}
{"url": "http://www.monitor.bg/a/view/77885-%D0%92%D0%B0%D1%80%D0%BD%D0%B0-%D1%81%D0%B5-%D0%BF%D0%BE%D0%BA%D0%BB%D0%BE%D0%BD%D0%B8-%D0%BF%D1%80%D0%B5%D0%B4-%D0%BF%D0%BE%D0%B4%D0%B2%D0%B8%D0%B3%D0%B0-%D0%BD%D0%B0-%D0%B2%D0%B5%D0%BB%D0%B8%D0%BA%D0%B8%D1%8F-%D0%BA%D0%B0%D0%BF%D0%B8%D1%82%D0%B0%D0%BD-%D0%9F%D0%B5%D1%82%D0%BA%D0%BE-%D0%B2%D0%BE%D0%B9%D0%B2%D0%BE%D0%B4%D0%B0/", "text": "\n                    Със заупокойна молитва и поднасяне на венци и цветя с военен ритуал на гроба му в старите гробища във Варна беше почетена паметта на един от най-обичаните български герои - Петко Киряков Калоянов, останал в паметта на народа ни като легендарния капитан Петко войвода. Тракийското дружество във Варна, което носи неговоти име и Съюзът на офицерите и сержантите от запаса и резерва организираха поклонението в деня на 118-годишнината от кончината му с активното участие на общината и Военноморските сили. Капитан Петко войвода е живял 20 години във Варна до смъртта си на 7 февруари 1900 година. Роден е на 6 декември 1844 година в Доган Хисар, Дедеагачка околия, Западна Тракия. Посвещава живота си на освобождението на българските тракийски земи и обединението им с България. Прелом в неговия живот изиграва срещата му през 1865 г. с легендарния борец за свободата и обединението на Италия, Джузепе Гарибалди. През 1866 г. двамата организират прочутата „гарибалдийска дружина“ в състав от 220 италианци и 67 българи, която участва в Критското въстание(1866 – 1869). Там спечелва прозвището „капитан“, заради организаторските си качества и проявената храброст. В края на Руско-турската освободителна война той гостува в Русия на генерал Скобелев по негова покана. Тогава генералът го представя ня император Александър II, който му дава още веднъж званието капитан от руската войска за участието му във войната и го награждава с Георгиевски кръст за храброст. Подарява му също така и имение от 160 000 декара в Киевска губерния. Около година Петко войвода прекарва в него, след което го продава и се завръща в България. Но когато стъпва на българска земя, не му позволяват да продължи към Източна Румелия и се налага да остане „за малко“ във Варна. Самият той се определя като „заточеник във Варна“, където прекарва последните 20 години от живота си. През 1892 г. е наклеветен, че развива антистамболовска дейност и готви покушение срещу министър-председателя. Арестуван и изтезаван лично от околийския управител на Варна и негов отявлен враг Спас Турчев, който ръководи инквизициите му в подземията на варненската тъмница Ичкале. Твърди се, че при обиска в къщата на войводата, Турчев, задига 110 акции на стойност 44 000 златни лева и още ценни книжа за около 16 000 златни лева. Без съдебно дело и без присъда Петко войвода е заточен в стария турски участък до Римската кула до 1894 г. След като излиза, на 12 май 1896 г. става учредител и член на настоятелството на Тракийското дружество в града „Странджа“, което ръководи до последните си дни. Огорчен до дъното на своята душа от гаврата с него, той издига черно знаме върху покрива на къщата, в която живее и изрича паметните думи по адрес на управлявашите Стамболовисти и Фердинанд: Те погребаха България! Почива скоропостижно на 56-годишна възраст от рак на стомаха и е погребан в старите варненски гробища. Народът превръща смъртта му в манифестация срещу терора на управляващите. През месец май 2011 година капитан Петко войвода бе удостоен посмъртно със званието „Почетен гражданин на Варна“.\n                    ", "date": "2018.02.07", "title": "Варна се поклони пред подвига на великия капитан Петко войвода"}
{"url": "http://www.monitor.bg/a/view/64635-%D0%94%D0%B5%D1%86%D0%B0-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%BC%D0%B0%D1%80%D1%82%D0%B5%D0%BD%D0%B8%D1%86%D0%B8-%D0%B7%D0%B0-%D1%82%D0%BE%D0%BF%D1%8A%D0%BB-%D0%BE%D0%B1%D1%8F%D0%B4-%D0%BD%D0%B0-%D1%81%D0%B2%D0%BE%D0%B8-%D0%B2%D1%80%D1%8A%D1%81%D1%82%D0%BD%D0%B8%D1%86%D0%B8/", "text": "\n                    Млади доброволци от БЧК – Кюстендил продават мартеници, за да подсигурят топъл обяд на свои връстници. Кампанията стартира от началото на този месец и се провежда за четвърта поредна година. Идеята е младите червенокръстци да продадат колкото е възможно по-голям брой мартеници, за да съберат средства за топъл обяд на 60 деца в неравностойно положение. „Червено-белите символи бяха изработени по-рано от възрастни доброволки към БЧК. Сега децата ежедневно обикалят централната градска част и институциите, като предлагат мартеничките на цени от 1-2 лв. Можем да кажем, че голяма част от хората си купуват, даже оставят по-големи суми с цел да подпомогнат кампанията“, коментираха от БЧК – Кюстендил.\n\nПрез миналата година възрастните ентусиастки събрали около 3 000 лева, като сега надеждата им е средствата да бъдат повече.\n\n„Изключително ни радва факта, че все повече деца се включват в подобни благотворителни инициативи на БЧК. Те сами идват, оставят компютрите и забавленията и с желание се опитват да помогнат на хора в неравностойно положение“, коментира още от червенокръстката организация в Кюстендил.\n                    ", "date": "2018.02.07", "title": "Деца продават мартеници за топъл обяд на свои връстници"}
{"url": "http://www.monitor.bg/a/view/70062-%D0%9D%D0%BE%D0%B2-%D0%B4%D0%B2%D1%83%D0%BB%D0%B5%D0%BD%D1%82%D0%BE%D0%B2-%D0%BF%D1%8A%D1%82-%D0%B4%D0%BE-%D1%85%D1%80%D0%B0%D0%BC%D0%B0-%D0%BD%D0%B0-%D0%92%D0%B0%D0%BD%D0%B3%D0%B0-%D0%B8-%D0%A5%D0%B5%D1%80%D0%B0%D0%BA%D0%BB%D0%B5%D1%8F-%D0%A1%D0%B8%D0%BD%D1%82%D0%B8%D0%BA%D0%B0/", "text": "\n                    Нов 2-километров двулентов път ще бъде изграден от отбивката за храмовия комплекс Рупите по пътя за Петрич. На заседанието си от 31 януари Министерския съвет взе решение да бъде извършена продажба на недвижимия имот, собственост на „Напоителни системи” ЕАД.\n\nДвулентов път ще бъде изграден до храма на Ванга и до античния град Хераклея Синтика, който привлича също хиляди туристи. Пътят ще се построи, след като правителството вече разреши да бъде извършена продажба на недвижимия имот, собственост на „Напоителни системи” ЕАД. Имотът, който е с площ 7,665 дка, заедно с построени административна сграда и кантон се намира в землището на с. Старчево, община Петрич, в съседство на комплекс „Ванга”, местността Рупите и изключително много затруднява придвижването на хилядите автобуси и автомобили, които ежедневно превозват туристи до храма на Ванга на Рупите и античния град Хераклея Синтика. Той отстои на на не повече от километър от храма.\n\nСпоред правителственото решение продажбата на имота ще се осъществи чрез пряко договаряне с Община Петрич. Идеята на местната власт е след придобиване на собственост върху посочения имот да бъде разширено 2-километровото трасе на пътя. Досега движението в участъка се осъществява еднопосочно и често се получават задръствания.\n\nСлед като стане собственик, Община Петрич ще изгради двулентов път. Хиляди туристи от страната и чужбина посещават годишно м.Рупите, заради което общинската власт в Петрич започна поетапни действия за подобряване състоянието на пътната и прилежаща инфраструктура.\n                    ", "date": "2018.02.07", "title": "Нов двулентов път до храма на Ванга и Хераклея Синтика"}
{"url": "http://www.monitor.bg/a/view/14772-%D0%9C%D0%B5%D1%82%D1%80%D0%BE-%D0%BC%D0%BE%D0%B6%D0%B5-%D0%B4%D0%B0-%D1%81%D0%B2%D1%8A%D1%80%D0%B6%D0%B5-%D0%A1%D0%BE%D1%84%D0%B8%D1%8F-%D1%81-%D0%91%D0%BE%D0%B6%D1%83%D1%80%D0%B8%D1%89%D0%B5/", "text": "\n                    Надземна железница може да свърже столицата с индустриалната зона в Божурище. Идеята е трасето да минава по пътя на планираното продължение на бул. „Царица Йоанна“ от жилищния квартал до Божурище, за което „Монитор“ първи съобщи. „По проект бъдещият път до индустриалната зона ще бъде по две ленти в посока, а по средата да бъде изградено надземното метро, както е изградено в жк „Младост“, коментира Aнтoaнeтa Бapec, изп.-диpeĸтop нa \"Haциoнaлнa ĸoмпaния Индycтpиaлни зoни\".\n\nАко се одобри изграждането на метро до Божурище, ще бъде изградена и връзка и с жп гарата в индустриалната зона, допълни Барес. Документите за пътя, но без изграждането на продължението на метрото, вече са внесени в Българската агенция за инвестиции за издаване на сертификат за приоритетен проект на стойност 19 млн. лева. Работи се и в посока промяна на Общия устройствен план на Столична община, за да стане възможно удължаването на булеварда. Готви се още проект за бърза връзка на зоната с пътя София – Калотина. Част от терените до Калотина са собственост на \"Haциoнaлнa ĸoмпaния Индycтpиaлни зoни\", което ще улесни изграждането на връзката и няма да се наложи отчуждаване.\n\nОт държавната компания извършват анализ на това колко компании в Икономическа зона София-Божурище биха използвали интермодален терминал в зоната. „Готови сме със заданието за предпроектното проучване, което ще е на стойност около 1 млн. лева, но за да се дадат тези пари, трябва да бъде оправдано“, коментира още Барес. Концепцията за такъв терминал в Божурище е една от идеите за подобряване на инфраструктурната свързаност и достъп до индустриалната зона, допълни още тя.\n                    ", "date": "2018.02.07", "title": "Метро може да свърже София с Божурище "}
{"url": "http://www.monitor.bg/a/view/13614-%D0%90%D0%BB%D0%BE-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8-%D0%BA%D0%BE%D0%BC%D0%B1%D0%B8%D0%BD%D0%B8%D1%80%D0%B0%D1%82-%D1%80%D0%B0%D0%B7%D0%BB%D0%B8%D1%87%D0%BD%D0%B8-%D1%81%D1%85%D0%B5%D0%BC%D0%B8/", "text": "\n                    Комбинация на поне три схеми прилагат напоследък извършителите на ало-измами, показва последният засега случай , при който жертвата се е простила н 8 000 лв. Случаят е от 5 февруари на територията на миньорското градче Раднево, където е била „изгорена“ 61 – годишна местна жителка. Първоначално на домашния й телефон позвънил представил се за лекар непознат мъж. Той поискал да му бъдат незабавно заплатени осемте бона за да извърши животоспасяваща операция на майката. След получен категоричен отказ да бъдат давани пари последвали серия от обаждания , при които различни мъже отправили недвусмислени заплахи за „палеж“, „отвличане“, „разчленяване“ и други посегателства ако в рамките на следващите часове не бъде предоставена крупната за домакинството сума.Към 13,30 часа на същия номер позвънил „полицейски служител“, която пространно „обяснил“ , че в момента край блока се осъществява специализирана операция за задържане на бандитите. За да се случела тя по-бързо трябвало те да бъдат подмамени като за целта радневката трябва да остави на прага на дома си торбичка с парите.Те щели да й бъдат върнати на следващия ден на специално организирана церемония в общинската администрация , на която щяло да има нарочен телевизионен екип, който ив момента заснемал действията на криминалистите.Снимките щели да бъдат използвани за подготовката на документален учебен филм, който да се използва при обучението на младите полицейски служители. Подмамена от възможността да „попадне в обектива“ дама лековерно събрала наличните в жилището си пари, дори взела назаем и от съседка, след което зачакала развитието на екшъна.Жалбата била подадена денонощие по-късно, когато измамниците вече били напуснали града в неустановена посока. ОД на МВР – Стара Загора за пореден път напомнят, че служители на полицията никога не искат пари „на ръка“. \n\n\n                    ", "date": "2018.02.07", "title": "Ало – измамници комбинират различни схеми    "}
{"url": "http://www.monitor.bg/a/view/137-%D0%9F%D0%B8%D1%8F%D0%BD-%D1%82%D1%83%D1%80%D1%81%D0%BA%D0%B8-%D1%82%D0%B8%D1%80%D0%B0%D0%B4%D0%B6%D0%B8%D1%8F-%D0%BF%D0%BE%D0%BC%D0%BB%D1%8F-%D0%B1%D0%B5%D0%BD%D0%B7%D0%B8%D0%BD%D0%BE%D1%81%D1%82%D0%B0%D0%BD%D1%86%D0%B8%D1%8F/", "text": "\n                     \n\n \n\nПодпийнал водач на ТИР стана причина за катастрофа, при която е увредена бензиностанция и е ранен неин служител. Сигналът е бил подаден към 17,50 часа на 6 февруари чрез националния телефонен номер 112, при оглед на място било установено, че на терена на бензиностанция по път I-7 от ГКПП – Лесово към Русе, в село Окоп, тежкотоварен автомобил е ударил служител на  бензиностанцията и  бензиноколонка. Изпратеният на място полицейски екип установява, че 54-годишният турски граждани, който е бил зад волана на товарен  „Мерцедес –Актрос“ с прикачено  към  него  полуремарке, е  нарушил  правилата за  движение.\n\n 26-годишният бензинаджия е с леки наранявания , бил е откаран в ЦСМП Ямбол, където след преглед и назначено лечение е освободен.\n\nПробата на водача за употреба на алкохол е положителна, като техническото средство е отчело стойност над 1,2 на хиляда. На местопроизшествието е извършен оглед от дежурна оперативна група. Чужденецът е  задържан с полицейска заповед за срок до 24 часа.\n                    ", "date": "2018.02.07", "title": "Пиян турски тираджия помля бензиностанция        "}
{"url": "http://www.monitor.bg/a/view/88387-64-%D1%81%D0%BC%D0%BB%D1%8F-%D0%A2%D0%B0%D0%B9%D0%B2%D0%B0%D0%BD/", "text": "\n                    Земетресение с магнитуд от 6,4 по скалата на Рихтер удари източната част на Тайван. Броят на загиналите е четирима души. Съдбата на 173 остава неизвестна, тъй като с тях няма връзка. Информационният портал \"Сина\" съобщава за най-малко 219 ранени. Щабът, който ръководи спасителните операции, не потвърждава засега информацията за четирима загинали. Мощният трус едва не бутна хотел „Маршал“ в Хуалие. Пожарната служба съобщи, че най-малко четири сгради, включително друг хотел, са били разрушени или повредени, а местната телевизия показва улици, осеяни с развалини и пукнатини по магистралите. Пристанищният град Хуалиен е един от най-популярните туристически центрове на Тайван, тъй като се намира на живописната железопътна линия на източното крайбрежие и е в близост до популярната клисура Тароко. Според американската геоложка служба земетресението е било с епицентър на около 21 км. североизточно от Хуалиен.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n                    ", "date": "2018.02.07", "title": "Трус от 6,4 по Рихтер смля Тайван (снимки)"}
{"url": "http://www.monitor.bg/a/view/83107-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-7-%D1%84%D0%B5%D0%B2%D1%80%D1%83%D0%B0%D1%80%D0%B8-%D1%81%D1%80%D1%8F%D0%B4%D0%B0/", "text": "\n                    \n\nДен за консултации, за срещи с покровители, учители и консултанти в областите, в които всеки има нужда от съвет, морална и материална подкрепа. Сами може да спечелите и като съветници на приятели, близки и шефове. Сега е момента да вземете решение по въпрос за личното ви израстване, за специализации, за проучване на нова посока на развитие. Може да получите и непоискани съвети, с които е добре да се съобразите. Благоприятно за консултации при заболяване на щитовидната жлеза.\n\n\n\n\n\n\n\n\n\n\n\n \n\n\n\nБъдете внимателни, ако планирате работа и действия в непозната за вас посока или среда. Без съвет от капацитет не поемайте задължения към хора, които не познавате. Постарайте се да разберете мотивацията, която движи действията на хората търсещи контакт с вас. Постъпете добросъвестно към задълженията, които имате. Наученото и проучено днес ще ви влезе в работа, ще ви издигне в очите на околните. Не планирайте публични изяви, ако не се чувствате готови и подготвени за въпросите, които ще ви зададат.\n\n\n\n\n\n\n\n\n\n\n\n \n\n\n\nТърсете нова информация по интересуващите ви въпроси. Ако в този ден проучите много добре работата и хората, към които ще се насочвате в следващите дни ще си спестите грешните ходове, проблемите и разочарованията. Провокирайте близък да „изплюе камъчето”, да ви сподели това, което го измъчва и тревожи. Така ще вземете адекватно решение и ще помогнете да не се направят или повтарят грешки. Добре е да се работи в екип и да се търси съвместно решение на професионалните въпроси.\n\n\n\n\n\n\n\n\n\n\n\n \n\n\n\nДен на съкровените знания, на това което остава скрито и само от време навреме ни се отдава да го открием или споделим. Лесно може да убедите някой да ви съдейства. С разумни доводи ще получите кредит на доверие от хора и инстанции. Търсете капацитет за съвет в личен и здравословен план. След получените съвети може да преосмислите ситуацията и да постъпите правилно. Денят е благоприятен за постигане на споразумение по имотни и наследствени дела. Което си е ваше може да си дойде при вас.\n\n\n\n\n\n\n\n\n\n\n\n \n\n\n\nТежък ден за родените във втората декада, особено ако се мислят за всезнаещи и всеможещи. Днес ще се намери някой, който ще ви надхитри и постави в неприятна ситуация на избор. Внимавайте с имотни и наследствени дела. Не подписвайте нищо без консултация със специалисти по въпроса. Може да ви направят неизгодно предложение, което да ви постави и пред свършен факт. Каквото е важно опитайте да отложите за петък. Днес и утре вървите по тънък лед от рискови инициативи. Неблагоприятно за гинекологични интервенции.\n\n\n\n\n\n\n\n\n\n\n\n \n\n\n\nДен за придобиване на нови знания и умения. Ако се чувствате специалисти в дадена област може да започнете и преподаване. В този ден ученикът си намира учител и двамата ще са доволни. Старайте се да стигате до основата на възникналите проблеми. Не оставайте нищо неизяснено, за да не добие хроничен характер. Добре е да се поровите в старите източници по отношение на възникналите проблеми. Ще намерите неочаквано и оригинално решение на повтарящ се проблем. И сънищата ви носят нови знания и ще се сбъднат.\n\n\n\n\n\n\n\n\n\n\n\n \n\n\n\nДен за сондиране на мнения по различни въпроси с капацитети в съответната област. Сега е момента да проверите как стоят нещата по отношение на готвените имотни и наследствени дела и делби. Намерете специалисти и адвокати, търсете консултации и давайте такива. Сега е момента да се водят преговори на работното място, да се търси спонсор и инвеститор, към който да се прикрепите и да действате съвместно в една и съща посока. Не правете нищо повърхностно и само, за да се „отбие номера”. В петък нещата може да зациклят.\n\n\n\n\n\n\n\n\n\n\n\n \n\n\n\nЩе направите силен ход и ще обезпечите бъдещата си работа и дейност. Ден за консултации със специалисти и търсене на спонсори. Може да спечелите стипендия или да си осигурите нужната методическа подкрепа в посока на новите ви професионални интереси. В живота ви ще се появи благодетел, който може да ви наставлява и съветва почти безплатно. Търсете нови връзки и контакти с капацитети и специалисти. Всичко, което научите и проучите днес ще ви влезе в работа, ще ви осигури защити и протекции в бъдеще.\n\n\n\n\n\n\n\n\n\n\n\n \n\n\n\nИзпреварващите ви действия в днешния ден може да ви помогнат да елиминирате конкуренцията и враговете си в следващите два дни. Активизирайте се максимално, проучете как стоят нещата в интересуващата ви област или потърсете съвет от капацитет за проблемите, които имате в здравословен и професионален план. Може да намерите учител и специалист по отношение нуждите и на децата. Не се опитвайте да се справяте сами с проблеми извън личната ви компетентност. Подайте документи за нова работа.\n\n\n\n\n\n\n\n\n\n\n\n \n\n\n\nТози ден отваря вратичка към нова работа и професионална заетост. С времето задачите и отговорностите ви ще се разширяват и парите ще са повече. Проучете как стоят нещата в посоката, в която смятате да тръгнете. Нищо няма да ви се даде даром, но вложените усилия ще се отплащат във времето. Постарайте се да стигнете до основата на всеки проблем или поставена задача. Нищо да не се прави повърхностно, ако искате да успеете. Дава ви се шанс да заемете нова пазарна ниша. Проведете нужните консултации.\n\n\n\n\n\n\n\n\n\n\n\n \n\n\n\nТежък, рисков и проблемен ден особено за родените във втората декада. Не се предоверявайте, не предприемайте нищо важно, ако не сте готови, ако чувствате, че не сте в час с нововъведенията и изискванията в съответната област. Днес и най-мъдрият ще се изложи и ще покаже, че си е малко прост. Проверете по различни канали и от различни източници информациите, на които се готвите да реагирате. Не се занимавайте с имотни и наследствени дела. Не е изключено да ви подведе нелоялната конкуренция.\n\n\n\n\n\n\n\n\n\n\n\n \n\n\n\nЩе постигнете максималното и ще направите изгодни за околните личните си съвети и предписания. Ще се окажете отдавна търсеният специалист или консултант в област, в която ви смятат за капацитет. Ще ви рекламират публичните ви участия и изяви. Сега е момента да създадете свой екип, да потърсите финансиране на проектите, с които се занимавате. В живота ви може да се появи спонсор или неочакван благодетел, който да ви извади от кризата. Намирате решение на тежък проблем. И сънищата ви дават важна насока.\n\n\n\n\n\n\n\n\n\n\n\n \n\n\n\nЛичната ви година е 11. Не я превръщайте в двойка. Сега е момента да вдигнете нивото, да не циклите само в материалната област, а да започнете да работите и за духовното си усъвършенстване. Желателна е среща с Учителите. Най-неочаквано може да завиете в съвсем нова житейска посока.\n\nРодените днес са малки мъдреци, които ще ви учудят с таланти и дарби. Родените на изгрев слънце ще владеят публиката и сцената. Ще им ръкопляскат където и да се появят. Родените около 1-10 ноември са вероятни техни благодетели, треньори, учители и партньори в бизнеса и в любовта.\n\nЗаченатите днес ще бъдат учени и защитници на закона, независимо дали той е добър или лош. Те ще пазят устоите на обществото.\n                    ", "date": "2018.02.07", "title": "Хороскоп за 7 февруари – сряда"}
{"url": "http://www.monitor.bg/a/view/87213-%D0%92%D0%B5%D0%BB%D0%B8%D0%BA%D0%BE%D0%BB%D0%B5%D0%BF%D0%BD%D0%B0%D1%82%D0%B0-%D1%87%D0%B5%D1%82%D0%B2%D0%BE%D1%80%D0%BA%D0%B0-%D0%BE%D1%82-%D0%91%D0%BE%D0%B3%D1%8A%D1%82-%D0%BD%D0%B0-%D0%BA%D0%B0%D1%81%D0%B0%D0%BF%D0%BD%D0%B8%D1%86%D0%B0%D1%82%D0%B0-%D0%B8%D0%B3%D1%80%D0%B0%D0%B5-%D0%BF%D1%80%D0%B5%D0%B4-%D0%BF%D1%8A%D0%BB%D0%BD%D0%B8-%D0%B7%D0%B0%D0%BB%D0%B8-%D0%B2-%D0%9F%D0%B0%D1%80%D0%B8%D0%B6/", "text": "\n                    Спектакълът “Богът на касапницата“ на Народния театър гостува на 9 и 10 февруари в Париж. Пълни зали очакват във френската столица една от най-хитовите постановки на родна сцена. Представлението е истински касов феномен у нас и билетите за него се продават месеци напред.\n\nНапълно разпродадени са билетите за спектаклите в Theatre de Fénelon-Sainte-Marie, където „великолепната четворка” – Владимир Карамазов, Юлиан Вергов, Радена Вълканова и Александра Василева, ще играе пиесата на френската авторка Ясмина Реза, режисирана от Антон Угринов. Представленията ще бъдат със субтитри на френски език.\n\nТурнето на Народния театър „Иван Вазов“, което е второ в чужбина за годината след гастрола в Тулуза с „Танцът Делхи” на Галин Стоев, е по покана на Асоциация „Европа Култура Обмен”. То се осъществява с подкрепата на посолството ни във Франция. Заедно с екипа на спектакъла ще пътува и директорът на Народния театър Мариус Донкин. “Богът на касапницата“ ще е откриващ спектакъл по случай българското председателство на Съвета на Европейския съюз.\n\nВ деня преди първото представление българските театрали са поканени на прием в посолството ни във френската столица.\n\n \n                    ", "date": "2018.02.07", "title": "Великолепната четворка от „Богът на касапницата“ играе пред пълни зали в Париж"}
{"url": "http://www.monitor.bg/a/view/75654-%D0%91%D0%B5%D1%80%D0%B1%D0%B0%D1%82%D0%BE%D0%B2-%D0%B8%D0%BD%D0%BA%D0%BE%D0%B3%D0%BD%D0%B8%D1%82%D0%BE-%D1%83-%D0%BD%D0%B0%D1%81/", "text": "\n                    Димитър Бербатов е бил инкогнито в България преди около две седмици. Митко се възползвал от факта, че е контузен и не тренира и не играе за \"Керала Бластърс\", и след разрешение на индийските си шефове се прибрал за три дни на родна територия, съобщава БЛИЦ.\nИдването му е било свързано с няколко неща, разясниха наши източници. Той е имал личен ангажимент, свързан с двата луксозни апартамента, които купи преди година и половина в столичния район  „Оборище”. Бербатов плати луди пари за жилищата и ги завеща на дъщерите си.\nОтделно Митко е разрешил семеен проблем, който се пази в дълбока тайна. Дали става въпрос за майка му, баща му или брат му, никой не уточнява.\n„Не става въпрос за нещо здравословно, а за друго. Но няма как да разберем. Това вече са прекалено лични неща. Но с идването си Бербатов е ликвидирал проблема”, добавят информаторите на БЛИЦ.\nОсвен това Бербо е имал среща с издатели, с които е уточнил подробности относно автобиографията си, която пише. Засега не е ясно кога точно книгата ще бъде готова и ще се появи на пазара.\nОтделно се появи слух, че при тайната си визита Митко се е срещнал с някой от кандидатите за президент на БФС. От обкръжението на 37-годишния ветеран обаче категорично заявиха, че Бербатов изобщо не се вълнувал от това кой ще бъде избран за шеф на футболната ни централа.\n\n\n                    ", "date": "2018.02.07", "title": "Бербатов инкогнито у нас"}
{"url": "http://www.monitor.bg/a/view/43755-%D0%A0%D0%B0%D0%B7%D0%B3%D0%BD%D0%B5%D0%B2%D0%B5%D0%BD-%D0%B1%D0%B0%D1%89%D0%B0-%D0%BD%D0%B0-%D1%84%D1%83%D1%82%D0%B1%D0%BE%D0%BB%D0%B8%D1%81%D1%82%D1%87%D0%B5-%D0%BD%D0%B0%D1%80%D0%B8%D1%82%D0%B0-17%D0%B3%D0%BE%D0%B4%D0%B8%D1%88%D0%BD%D0%B0-%D1%81%D1%8A%D0%B4%D0%B8%D0%B9%D0%BA%D0%B0/", "text": "\n                    Жълт картон прати в болница с пукнат таз 17-годишната футболна съдийка Р.Б. от тосканския град Арецо. Момичето свирело срещата от местния детски шампионат между отборите „Джуниър Тиферно“ и „Бастия“ и груба проява на играч на първия отбор го накарало да бръкне в джоба с цветните хартийки. Да, ама това не се харесало на наблюдаващия от трибуните срещата баща на футболистчето и той започнал веднага да кълне като побъркан реферката и да я обижда.За съжаление обаче работата не свършила със словесния обстрел на побеснелия баща. Защото когато тя надула за последен път свирката, той я последвал в съблекалнята и я наритал здраво в задните части. Момичето било повалено на земята от ударите и при падането тазът му се пукнал. Веднага била извикана линейка на бърза помощ, която откарала реферката в най-близката болница. За бащата–побойник пък дошла патрулката с местните карабинери, които го отвели в ареста. Ще бъде съден по бързата процедура за хулиганство и побой над длъжностно лице.\n\n\n                    ", "date": "2018.02.07", "title": "Разгневен баща на футболистче нарита 17-годишна съдийка"}
{"url": "http://www.monitor.bg/a/view/14076-%D0%91%D1%8A%D0%BB%D0%B3%D0%B0%D1%80%D0%BA%D0%B8%D1%82%D0%B5-%D0%B3%D1%83%D0%B1%D1%8F%D1%82-%D0%BE%D1%82-%D0%A1%D1%8A%D1%80%D0%B1%D0%B8%D1%8F-%D0%B7%D0%B0-%D0%A4%D0%B5%D0%B4-%D0%BA%D1%8A%D0%BF/", "text": "\n                    България загуби срещата си със Сърбия още след първите два сингъл мача от Група I на зона Европа/Африка за „Фед къп“ в Талин (Ест). В първия двубой Изабелла Шиникова отстъпи на 17-годишната Олга Данилович с 3:6, 7:6(3), 6:7(8) за 2 часа и 3 минути. В тайбрека на втората част Шиникова навакса от 3:5 точки до 6:5, но не успя да реализира мачбола и впоследствие загуби.После първата ни ракета Виктория Томова падна с 3:6, 4:6 от Деяна Раданович. Срещата започна лошо за Томова, която допусна изоставане от 1:5. Вики върна един пробив, но загуби сета с 3:6 за 29 минути. Във втората част българката поведе с 3:1, но загуби следващите четири гейма за 3:5.Така изходът от мача на двойки стана без значение.Утре нашите срещат Грузия, като само първият в групата ще продължи към полуфиналната фаза. Там победителят от група „А“ ще играе срещу победителя от Група „D“, където са отборите на Полша, Турция, Австрия и Латвия.Победителите от полуфиналите пък ще играят за класиране в по-горната група на \"Фед къп\", а последните два отбора изпадат от Група I на зона Европа/Африка.\n\n\n                    ", "date": "2018.02.07", "title": "Българките губят от Сърбия за „Фед къп“"}
{"url": "http://www.monitor.bg/a/view/3973-%D0%A4%D1%80%D0%B8%D0%B9%D1%81%D1%82%D0%B0%D0%B9%D0%BB-%D1%81%D0%BA%D0%B8%D0%BE%D1%80%D0%BA%D0%B0-%D1%81%D1%82%D0%B0%D0%BD%D0%B0-%D0%BA%D0%BE%D1%80%D0%B8%D1%86%D0%B0-%D0%BD%D0%B0-%D0%9F%D0%BB%D0%B5%D0%B9%D0%B1%D0%BE%D0%B9/", "text": "Лиза Цимерман ще е звездата на броя за март\n                    Една от големите надежди на Германия в свободния стил на ските Лиза Цимерман предпочете да се появи на корицата на „Плейбой”, вместо на старта на зимната олимпиада в Корея. Една от причините, като се изключи хонорарът, е изключително сериозна. Атрактивната блондинка получи сериозна контузия в хода на подготовката си. Това признава самата тя в интервюто, съпътстващо фотосесията.„Подготвях се здраво, имах амбицията дори да се боря за злато, казва 21-годишната скиорка. – Както обикновено става в нашия спорт, травмата дойде като гръм от ясно небе. Наложи се да ме оперират. Надявах се, че ще се възстановя. Рехабилитацията обаче продължи твърде дълго и осъзнах, че засега поне, мечтата ми за титла се отлага.”Снимките са направени в известния курорт Алгой в германските Алпи, като за някои от фотосите блондинката позира при минусови температури. „Беше доста мразовито, но аз съм свикнала със студа”, признава тя.А на въпроса, дали е била притеснена да застане без дрехи пред обектива, Лиза казва: „В началото беше доста необичайно. Чувствах се някак беззащитна. Но след това влязох в кожата си. Казах си: нали съм истинска жена, няма от какво да се притеснявам. И така нещата потръгнаха, стана ми дори весело.”Няма спор – женствеността е основният елемент на фотосесията, преминала под мотото „Фрийстайл и слънце”. С тази разлика, че при тези снимки ските станаха излишни.Сега болката в коляното Лиза така и не усещала. Само малко съжалявала, че не е в Пьончан.А Лиза имаше реални шансове за успех на олимпиадата. Красавицата, родена на 2 март 1996 г. в Нюрнберг, спечели през 2015 година златото на бабуни на световното първенство в Крайшберг, Германия.\n\n\n                    ", "date": "2018.02.07", "title": "Фрийстайл скиорка стана корица на „Плейбой”"}
{"url": "http://www.monitor.bg/a/view/50108-%D0%91%D0%B8%D0%B2%D1%88%D0%B0-%D1%84%D1%83%D1%82%D0%B1%D0%BE%D0%BB%D0%BD%D0%B0-%D0%BF%D0%BE%D0%BB%D0%BE%D0%B2%D0%B8%D0%BD%D0%BA%D0%B0-%D0%B7%D0%B0%D0%B1%D0%BE%D0%B3%D0%B0%D1%82%D1%8F%D0%B2%D0%B0-%D0%BE%D1%82-%D0%B1%D0%B5%D0%B1%D0%B5%D1%82%D0%BE/", "text": "\n                    Бившата съпруга на английския футболист Джейми О`Хара – манекенката Даниел Лойд, е решила да забогатее покрай последното си, четвърто бебе. Едрогърдата красавица, която беше прогонена от мъжа си през 2014 г. след серия изневери, макар че му роди трима синовe, продава чрез обяви в социалните мрежи носените дрешки на синчето си Рони, чийто баща е новият й спътник - 30-годишният елтехник Майкъл О'Нийл.34-годишната майка е публикувала в Инстаграм някои от частите от тоалета на момченцето, а отдолу се мъдри текст: „Неприятно ми е да продавам дизайнерските дрешки на Рони, но той расте много бързо и вече не може да ги носи. Надявам се някой от вас да ги купи, макар да знам, че няма да си върна парите.”Сред предлаганите артикули е камизолка за 120 паунда и множество обувчици. В магазините подобни неща се намират за около 90 паунда.\n\n\n                    ", "date": "2018.02.07", "title": "Бивша футболна половинка забогатява от бебето"}
{"url": "http://www.monitor.bg/a/view/64045-%D0%9A%D0%BE%D0%BD%D1%82%D0%B5-%D1%81%D0%B0%D0%BC-%D1%81%D0%B5-%D1%81%D0%B0%D0%B1%D0%BE%D1%82%D0%B8%D1%80%D0%B0%D0%BB-%D0%B2-%D0%A7%D0%B5%D0%BB%D1%81%D0%B8/", "text": "\n                    Антонио Конте сам саботирал дейността си начело на “Челси”, защото искал да загуби работата си. Шокиращата новина излезе във вестник \"Дейли Стар\", който се позовава на източници от ръководството. Италианецът загубил ищах за работа на \"Стамфорд Бридж\", но явно ще му се наложи да поостане, защото ръководството категорично отрече във вторник, че има намерение да го уволни. Една от причините за това негово желание е, че вече е изгубил влиянието си върху съблекалнята. Някои от ключовите играчи били недоволни от постоянните му желания за привличане на още нови футболисти, защото чувствали, че няма вече доверие в тях.Самият специалист вече не чувствал подкрепата както миналия сезон, когато изведе „Челси“ до титлата. И затова смятал, че е най-добре пътищата на двете страни да се разделят. Явно това няма да стане в близките дни, защото Конте получи кредит на доверие от шефовете. При отпадане от „Барселона“ в Шампионската лига обаче италианецът почти сигурно ще бъде отстранен, като се очаква да застане начело на Италия.\n\n\n                    ", "date": "2018.02.07", "title": "Конте сам се саботирал в „Челси“"}
{"url": "http://www.monitor.bg/a/view/38952-%D0%9F%D0%A1%D0%96-%D1%80%D0%B5%D1%81%D0%BF%D0%B5%D0%BA%D1%82%D0%B8%D1%80%D0%B0-%D0%A0%D0%B5%D0%B0%D0%BB-%D1%81-41-%D0%BF%D1%80%D0%B5%D0%B4%D0%B8-%D0%B4%D0%B5%D1%80%D0%B1%D0%B8%D1%82%D0%BE-%D0%B2-%D0%A8%D0%B0%D0%BC%D0%BF%D0%B8%D0%BE%D0%BD%D1%81%D0%BA%D0%B0%D1%82%D0%B0-%D0%BB%D0%B8%D0%B3%D0%B0/", "text": "Мбапе: Роналдо не е в слаба форма, а останалите около него\n                    ПСЖ продължава да мачка във Франция дни преди супердербито от 1/8-финалите на Шампионската лига срещу „Реал“ (Мадрид). Първият двубой е на 14 февруари на стадион „Сантяго Бернабеу“.В предпоследния си мач преди гостуването в Испания парижани размазаха с 4:1 „Сошо“ и се класираха за 1/4-финалите за Купата на Франция. ПСЖ бе без голямата си звезда Неймар, който лекува лека травма, а междувременно вдигна сериозно парти за рождения си ден. В отсъствието на бразилеца в герой се превърна аржентинското крило Анхел ди Мария, който отбеляза хеттрик. Един гол добави Единсон Кавани, а за домакините се разписа Флориан Мартен. Така ПСЖ продължава с наказателната си акция, като ще се опита да спечели надпреварата за четвърти пореден път.В същото време младата звезда на френския гранд Килиан Мбапе бе потърсен за коментар за случващото се в „Реал“ (Мадрид) преди сблъсъка между двата тима. Нападателят бе категоричен, че звездата на Кралския клуб Кристиано Роналдо не е в криза и може да реши изхода на осминафинала от Шампионската лига. \"Роналдо не е в криза. Ако това е криза, тогава може да се каже, че много други играчи около него са в такава. Той е отличен играч, но се надяваме, че няма да отбележи в двата мача с нас. Ще се подготвим за срещите с “Реал”, като обърнем внимание на силните страни на противника. Роналдо, разбира се, е една от тях\", заяви Мбапе. \n\n\n                    ", "date": "2018.02.07", "title": "ПСЖ респектира „Реал“ с 4:1 преди дербито в Шампионската лига"}
{"url": "http://www.monitor.bg/a/view/31931-%D0%91%D0%BE%D0%B6%D0%B8%D0%BD%D0%BE%D0%B2-%D0%94%D0%B0%D0%BD%D0%BE-%D1%81%D0%B5-%D0%B7%D0%B0%D0%B4%D1%8A%D1%80%D0%B6%D0%B0-%D0%BF%D0%BE%D0%B4%D1%8A%D0%BB%D0%B3%D0%BE-%D0%B2-%D0%A0%D0%B8%D0%B5%D0%BA%D0%B0/", "text": "Българинът се прицели в Купата на Хърватия\n                    Българският нападател Валери Божинов официално вече е играч на хърватския шампион и носител на купата “Риека”. Бившият национал парафира контракт до края на сезона с опция за удължаване с още три години. Навършващият след няколко дни 32 години футболист прекара една седмица с тима на зимния му лагер в Португалия. Ръководството на хърватите е останало доволно от физическото състояние и професионалното отношения на Божинов, като взе решение да му даде шанс. Нападателят ще играе с №10, като се очаква да дебютира през уикенда срещу “Истра” в първия мач от пролетния дял на местното първенство.Хърватският шампион е професионален клуб №14 в кариерата на Валери Божинов, което е рекорд за български футболист. Също така той ще играе в осма различна държава. За последно Божинов бе част от швейцарския „Лозана“, от където си тръгна на 4 октомври.\"Много съм щастлив, че ще играя за „Риека“ и при такъв доказан специалист като Маташ Кек, сподели нападателят след официалното си представяне. - Това е един много сериозен отбор, който неслучайно шампион и носител на Купата на Хърватия, след като наруши тоталната доминация на „Динамо“ (Загреб). Благодаря много на президента Дамир Мишкович, както и на треньора, които повярваха в мен и ми дадоха шанс. Прекарах десет дни с тима и съм много приятно изненадан от високото ниво на работа на всички нива в клуба. Желанието ми е да помогна на отбора през пролетта, за да завършим сезона подобаващо. Изоставаме в първенството, но сме на крачка от финал за купата. Аз съм най-възрастен и най-опитен в отбора. Това е моят 14-и клуб, но се надявам този път да остана възможно най-дълго\", допълни Божинов. \n\n\n                    ", "date": "2018.02.07", "title": "Божинов: Дано се задържа по-дълго в „Риека“"}
{"url": "http://www.monitor.bg/a/view/88964-%D0%A2%D1%80%D0%BE%D0%B8%D1%86%D0%BA%D0%B8-%D0%91%D0%B5%D0%B7-%D0%93%D1%80%D0%B8%D0%B3%D0%BE%D1%80-%D0%B5-%D0%BF%D0%BE%D0%BB%D0%B5%D1%81%D0%BD%D0%BE-%D0%B2-%D0%A1%D0%BE%D1%84%D0%B8%D1%8F/", "text": "Вавринка пристигна у нас, утре играе в „Арена Армеец“\n                    Поставеният под номер 6 в схемата на турнира „София Оупън“ Виктор Троицки (Сър) заяви, че отсъствието на Григор Димитров прави по-лесна задачата на останалите участници в надпреварата. „Със сигурност е по-лесно без него, но все още има силни тенисисти и е трудно да се спечели титлата”, обяви 67-ият в ранглистата на АТР, след като изнесе урок на малки тенисисти на кортовете на БНТЦ.Троицки се класира за втория кръг на турнира след победа над квалификанта Ернест Гулбис (Лат) с 6:3, 6:7(2), 6:3. Негов съперник на 1/8-финалите ще е Денис Истомин (Узб), който отстрани 16-годишния Адриан Андреев с 6:3, 6:4. Българският талант стана първият тенисист, роден през 2001 г., който играе в основна схема на турнир от категория АТР 250.„Притесних се във важните моменти. Мисля, че имах шансове да взема втория сет, но от притеснение направих много грешки. Ръката ми спря. Явно е, че не съм равностоен на играч от подобен ранг. Този мач ще ми даде увереност и знам, че ако работя много, ще постигна повече“, коментира Андреев след мача.Днес в София пристигна и водачът в схемата Станислас Вавринка (Швейц), който замени Григор Димитров. Носителят на 3 титли от Големия шлем ще изиграе утре първия си мач на родна земя срещу Мартин Клижан (Слвк).„Щастлив съм да бъда тук, в България. Сега се чувствам доста по-добре, отколкото в Австралия. Коляното ми е по-добре. Винаги искам да печеля, но в момента нямам големи очаквания към себе си. Ако спечеля повече мачове, това ще е бонус”, каза Вавринка на пресконференция в зала „Арена Армеец“.Запитан за отношението му към Гришо, той сподели: „Григор винаги е бил много приятен играч за гледане, невероятно атлетичен на корта. Със сегашния си треньор Дани Валверду вършат отлична работа заедно. Тренирали сме заедно с него, играли сме на двойки и се радвах много за него, когато спечели „Мастърс”-а в Синсинати и Финалния турнир в Лондон. Той заслужава тези успехи, защото зная колко сериозно се труди”.За втория кръг на турнира се класира и Андреас Сепи (Ит), победил с 6:3, 6:4 Михаил Южни (Рус). Напред продължават и Максимилиан Мартерер (Гер), след успех със 7:6(3), 6:4 над Малек Жазири (Тунис), както и Мариус Копил, наложил се със 7:6(5), 6:4 над Робин Хаазе (Хол, №5 в схемата). \n\n\n                    ", "date": "2018.02.07", "title": "Троицки: Без Григор е по-лесно в София"}
{"url": "http://www.monitor.bg/a/view/58335-%D0%91%D0%B5%D0%BB%D0%BE%D0%BC%D1%8A%D0%B6%D0%B5%D0%B2-%D1%81-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D1%82%D0%B8%D1%82%D0%BB%D0%B0-%D0%BD%D0%B0-%D0%B4%D1%8A%D0%BB%D0%B3%D0%BE%D1%82%D0%BE-%D1%82%D1%80%D0%B0%D1%81%D0%B5/", "text": "\n                    Станимир Беломъжев спечели титлата в дългата дистанция на европейското първенство по ски ориентиране край Велинград. Най-добрият български ориентировач преодоля 19,8-километровото трасе за 1.34:39 часа. Той излезе начело в класирането около средата на дистанцията и запази аванса си с отличен ритъм и перфектна навигация до края на надпреварата.С това Станимир Беломъжев спечели второ отличие от континенталния шампионат, на който страната ни е домакин. Първото беше от състезанието на средната дистанция в понеделник. Сребърният медал остана за норвежеца Ойвинд Ватервалд, който финишира на 8 сек. след шампиона. Трети на 21 сек. пък завърши руснакът Едуард Хренников.От другите двама българи Николай Димитров се нареди 36-и, а Боян Софин остана 45-и от 47 завършили.В дългата дистанция при жените шампионка стана рускинята Мария Качкина, изпреварила на финала шведката Магдалена Олсон и друга рускиня - Анастасия Кравченко. Сестрата на Станимир - Стефания Беломъжева-Димитрова, се класира 24-а, а Илиана Илиева завърши веднага след нея от 27 финиширали.В надпреварата при юношите нашият представител Мартин Пенчев остана 4-и, на 58 секунди от място на подиума. Шампион е норвежецът Йорген Баклид.Станимир Беломъжев имаше амбиции да вземе квота за ски бягането на олимпиадата в Пьончан от балканиадата, където се очакваха силни конкуренти, за да си осигури нужните точки, но те не дойдоха и този план не успя. Титлата му в ски ориентирането от Велинград е четвърта в неговата кариера. \n\n\n                    ", "date": "2018.02.07", "title": "Беломъжев с европейската титла на дългото трасе"}
{"url": "http://www.monitor.bg/a/view/72481-%D0%A8%D0%B2%D0%B5%D0%B4%D1%81%D0%BA%D0%B8-%D1%82%D0%B2-%D0%BA%D0%B0%D0%BD%D0%B0%D0%BB-%D0%BE%D0%B1%D0%B2%D0%B8%D0%BD%D0%B8-%D0%9D%D0%BE%D1%80%D0%B2%D0%B5%D0%B3%D0%B8%D1%8F-%D0%B7%D0%B0-%D0%B4%D0%BE%D0%BF%D0%B8%D0%BD%D0%B3-%D0%B8%D0%B3%D1%80%D0%B8/", "text": "\n                    Шведският тв канал SVT показа скандален документален филм за съществуването но организирана схема за допингиране на спортисти в Норвегия. Доводите на журналиста Хасе Свенс за забраненото стимулиране в ски бягането са резултат на негово собствено разследване и по данни на британския Sunday Times и германския ТВ канал ARD. Новата допингова бомба може да постави под съмнение чистотата на победите на норвежците в този спорт, както и на самите шведи. Създателят на филма Свенс твърди, че всички медали в ски бягането от 90-те години на ХХ век до ден днешен са спечелени с помощта на допинг. Според него обаче за разлика от Русия, където системата е държавна, в Норвегия тя е разработена на ниво федерация. В Швеция пък ставало дума за единични случаи с отделни състезатели. Свенс казва още, че федерацията на Норвегия се мъчи да потули скандала с всички средства и да накара местните журналисти да си мълчат.Sunday Times и ARD обявиха миналата седмица, че са получили достъп до база данни за около 10 000 кръвни проби на над 2000 ски бегачи. Стотици от тях са избегнали наказания, независимо от аномалиите в резултатите от анализите. Под подозрение остават 290 проби на състезатели, спечелили от 2001 до 2010 г. една трета от всички медали на олимпиади и световни първенства. Сред тях няма норвежци астматици. НОК на Норвегия обаче е изпратил на игрите в Пьончан над 6000 дози лекарствени препарати за астма, твърди местният ТВ канал NRK.\n\n\n                    ", "date": "2018.02.07", "title": "Шведски тв канал обвини Норвегия за допинг игри"}
{"url": "http://www.monitor.bg/a/view/61592-%D0%9A%D0%B0%D1%81%D0%B0%D1%86%D0%B8%D0%BE%D0%BD%D0%BD%D0%B8%D1%8F%D1%82-%D1%81%D1%8A%D0%B4-%D0%B8%D1%81%D0%BA%D0%B0-%D0%91%D0%B0%D0%BB%D0%B4%D0%B6%D0%B8%D0%B9%D1%81%D0%BA%D0%B8-%D0%B2-%D0%B0%D1%80%D0%B5%D1%81%D1%82%D0%B0/", "text": "\n                    Тричленен състав на Върховния касационен съд върна за преразглеждане делото срещу футболиста на “Монтана” Борислав Балджийски. Припомняме, че през лятото на 2013 година той удари с юмрук в лицето юриста Петър Алексов заради обидна реплика към приятелка на играча. Последва падане и удар в метална шахта, причинил на Алексов черепно-мозъчна травма и смърт.През 2016 година състав на Столичния градски съд осъди Балджийски на 4 години ефективно, но колегите им от Апелативния съд замениха присъдата с 3 години условно плюс 5 години изпитателен срок, с което футболистът остана на свобода.Сега Върховният касационен съд реши, че е нужна по-сериозна присъда, тъй като целите на наказанието няма как да бъдат постигнати с отлагането на изтърпяването му и се произнесе, че при решението на Апелативния съд не е съобразено това, че престъпното деяние е причинено с \"ненужна агресия, многократно надхвърляща повода за конфликта\". По време на инцидента Балджийски бе футболист на „Славия“, но бе изгонен от клуба след убийството.\n\n\n                    ", "date": "2018.02.07", "title": "Касационният съд иска Балджийски в ареста"}
{"url": "http://www.monitor.bg/a/view/28832-%D0%A3%D0%BA%D1%80%D0%B0-%D0%BF%D0%BE%D0%B4%D0%BD%D0%BE%D0%B2%D0%B8-%D1%82%D1%80%D0%B5%D0%BD%D0%B8%D1%80%D0%BE%D0%B2%D0%BA%D0%B8-%D0%9F%D0%B8%D0%BD%D1%82%D0%BE-%D0%B3%D0%BE%D1%82%D0%BE%D0%B2-%D0%B7%D0%B0-%D1%81%D1%82%D0%B0%D1%80%D1%82%D0%B0/", "text": "\n                    ЦСКА-София поднови тренировки на базата в Панчарево след 3-дневна почивка. В сутрешното занимание се включиха всички играчи, като в групата отново е и португалецът Укра. Той не бе с тима на лагера в Испания, a се подготвяше по индивидуална програма в германска клиника заради проблеми с възстановяването на коляното. Той ще доиграе сезона като преотстъпен от „Порто“ в ЦСКА-София, като след това ще се обмисля постоянното му привличане. Единственият отсъстващ от групата пък бе Рубен Пинто. Халфът се възстановява след операция на единия бъбрек и се готви по индивидуална програма. Прогнозите на лекарския щаб обаче са, че португалецът ще бъде възстановен за първия официален мач – на 17 февруари срещу „Верея“ в Стара Загора. Преди това на „червените“ им предстои контрола с „Царско село“ в събота на стадион „Българска армия“ от 13 часа. Входът е свободен.\n                    ", "date": "2018.02.07", "title": "Укра поднови тренировки, Пинто готов за старта"}
{"url": "http://www.monitor.bg/a/view/76242-%D0%95%D1%82%D1%8A%D1%80-%D0%BF%D0%BE%D0%B4%D0%BF%D0%B8%D1%81%D0%B0-%D1%81-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8-%D0%B2%D1%80%D0%B0%D1%82%D0%B0%D1%80/", "text": "\n                    “Етър” привлече официално вратаря Денис Григич. Германският страж изкара цялата подготовка с тима в Анталия, като бе на проби и взе участие в почти всички контроли. Григич е бил одобрен от треньорския екип и вече парафира договор с великотърновския клуб. Контрактът му е за срок от една година. Освен него „Етър“ разполага с още двама вратари – Христо Иванов и Цветомир Цанков. Цанков пропусна лагера в Анталия, но от вчера се присъедини към тренировките на тима и вече тренира пълноценно.В същото време стана ясно, че „Етър“ ще се изправи срещу “Литекс” в събота на стадион \"Ивайло\" в контролна среща, която се явява последна в предсезонната подготовка. Двубоят започва в 13,00 часа, а непосредствено преди него \"болярите\" ще представят отбора за новия сезон. Днес тимът подновява тренировки след двудневна почивка. Първият официален мач за търновци пък е на 17 февруари – домакинство на „Септември“.\n\n\n                    ", "date": "2018.02.07", "title": "“Етър“ подписа с германски вратар"}
{"url": "http://www.monitor.bg/a/view/61028-%D0%91%D0%B5%D1%80%D0%BE%D0%B5-%D1%89%D0%B5-%D1%81%D0%BF%D0%BE%D1%80%D0%B8-%D1%81-%D0%9B%D0%B5%D0%B2%D1%81%D0%BA%D0%B8-%D0%B7%D0%B0-%D1%82%D1%80%D0%BE%D0%B9%D0%BA%D0%B0%D1%82%D0%B0/", "text": "\n                    Целта на „Берое“ през пролетта ще бъде да измести „Левски“ от третото място и да вземе бронзовите медали в шампионата. Това заяви спортният директор на заралии Валентин Грудев, който коментира случващото се в клуба. Грудев бе категоричен, че последното ново попълнение – португалският халф Рубен Бригидо, ще вдигне сериозно класата в тима. \"Наблюдавахме Бригидо в няколко мача на живо, след като ни беше препоръчан. Запознати сме отлично с неговите качества и смятаме, че той е човекът, който на този етап ни е нужен. Амбицията ни е класиране в първата шестица и след това атакуване на третото място в плейофите. Не е непостижимо да се преборим с „Левски“. „Берое“ има сили за тройката и ще се бори до последно за евроквота“, коментира Грудев. Заралии вече отпаднаха за Купата на България и завръщане в Европа минава единствено през класиране от Първа лига. В първия пролетен кръг на 17 февруари „Берое“ гостува на „Черно море“, а в момента е на четвърто място с 5 точки изоставане от „Левски“.\n\n\n                    ", "date": "2018.02.07", "title": "„Берое“ ще спори с „Левски“ за тройката"}
{"url": "http://www.monitor.bg/a/view/25809-%D0%A4%D0%B8%D0%BA%D0%B8-%D1%89%D0%B5-%D0%BF%D1%80%D0%B8%D1%81%D1%8A%D1%81%D1%82%D0%B2%D0%B0-%D0%BD%D0%B0-%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B8%D0%BD%D0%B0-%D1%81%D0%B8/", "text": "\n                    Фолкидолът Фики Стораро очаква с нетърпение появата на първата си рожба. Близо четири месеца, след като каза заветното „да“ на изгората си Гюлджан, изпълнителят на „Пате“ вече е приключил с приготовленията по посрещането на новороденото. За да изпита максимално удоволствието да стане баща за първи път, певецът ще присъства и на раждането на детето. „Бебчето е момче, ще го кръстим на моя баща. Много съм щастлив и нямам търпение, да се случи този голям момент в моя живот. Обзавели сме детската стая, купили сме даже и играчки, само го чакаме да се появи. Той постоянно подритва. Майка ми и баща ми са по-нетърпеливи и от нас, това е все пак първо внуче. Много сме развълнувани цялото семейство“, сподели Стораро-младши пред Планета тв.\n\n22-годишният певец и чаровната му съпруга Гюлджан се готвят и за меден месец в Париж. Воаяжът до френската столица е подарък за младоженците от кумовете им Галена и Галин, които подкрепиха старта на семейния им живот и със солидна сума в плик.\n                    ", "date": "2018.02.07", "title": "Фики ще присъства на раждането на сина си"}
{"url": "http://www.monitor.bg/a/view/48348-%D0%9A%D1%80%D0%B0%D0%BB%D1%8F%D1%82-%D0%BD%D0%B0-%D0%BD%D0%BE%D1%89%D1%82%D0%B0-%D1%82%D1%8A%D1%80%D1%81%D0%B8-%D0%B1%D1%80%D0%BE%D0%B4%D0%BD%D0%B8%D1%86%D0%B8-%D0%B2-%D0%A1%D0%BE%D1%84%D0%B8%D1%8F/", "text": "\n                    Един от най-емблематичните злодеи в света на телевизионното кино – Кралят на нощта от „Игра на тронове“, ще нахлуе в София в търсене на нови бродници за армията си. Словашкия актьор Владимир Фурдик е първият специален гост в афиша на Aniventure Comic Con 2018, като съвсем скоро ще бъдат обявни и още две имена от каста на хитовото фентъзи на HBO. Фестивалът, събиращ в едно атракции за косплейъри, геймъри и фенове на азиатската култура и сериалите, ще се проведе на 15 и 16 септември в Интер Експо Център. Пристрастените към сагата за Вестерос ще имат възможността да се снимат с Фурдик и в двата дни, както и да присъстват на специален панел с дискусия за работата му по „Троновете“ и киното въобще. Фурдик е сред най-търсените каскадьори в Холивуд с участия в продукции като „Скайфол“ и „Тор: Мрачният свят“. Как изглежда без смразяващите сини лещи и слоевете грим ще разберем от първо лице малко след края на снимките на прощалния осми сезон на „Игра на тронове“ в Северна Ирландия. Тази година Aniventure Comic Con 2018 ще посрещне гостите си още една зала, за да отговори на огромния интерес – над 21 000 отчетени посещения за 2017-та. Meet & Greet билетите влизат в продажба на 9 февруари точно в 10:30 ч а редовните билети са вече в продажба на промо цени от 30 лв за целия уикенд. Деца до 7 години влизат безплатно, ако са придружени от родител.\n                    ", "date": "2018.02.07", "title": "Кралят на нощта търси бродници в София "}
{"url": "http://www.monitor.bg/a/view/24439-dj-bobo-%D0%B8%D0%B4%D0%B2%D0%B0-%D0%B7%D0%B0-%D1%80%D0%BE%D0%B6%D0%B4%D0%B5%D0%BD-%D0%B4%D0%B5%D0%BD-%D0%BD%D0%B0-%D1%80%D0%B0%D0%B4%D0%B8%D0%BE/", "text": "\n                    Рене Бауман, по-известен на феновете на денс музиката като DJ Bobo, идва у нас за второто издание на Hits Only. Мястото на срещата е „Арена Армеец“, датата – 10 ноември, а поводът – рожденият ден на радио Energy. Шведът, който през 90-те превзе Европа с танцувални химни като Somebody Dance With Me, ще представи в София новия си албум Mystorial. Едноименното шоу вестник Build определя с една дума - „Феноменално“, и добавя „DJ BoBo се преоткрива с всеки нов проект“.\n\nОсвен DJ Bobo на сцената ще видим още популярни имена от ерата на саката с високи подплънки, брилянтин в косите и мрежестите ръкавици без пръсти. Миналогодишното издание на Hits Only събра в София жените, чиито лик през 80-те красеше всяка тираджийска кабина – Саманта Фокс, Си Си Кеч и Сандра. Билети за събитието влизат в продажба в eventim.bg от утре на цена от 45 и 70 лв.\n\n\n \n\n\n \n                    ", "date": "2018.02.07", "title": " DJ Bobo идва за рожден ден на радио"}
{"url": "http://www.monitor.bg/a/view/10945-%D0%91%D0%B0%D1%88%D0%B0%D1%80-%D0%A0%D0%B0%D1%85%D0%B0%D0%BB-%D1%83%D1%87%D0%B8-%D0%9D%D0%B8-%D0%9B%D0%BE-%D0%BD%D0%B0-%D0%B7%D0%B0%D0%BD%D0%B0%D1%8F%D1%82/", "text": "\n                    Башар Рахал помага на тв водещата Николета Лозанова в усвояването на тънкостите на актьорското майсторство. С менторството звездата от „Дървото на живота“ се зае като продуцент на филма „Привличане“, където сексапилното миньонче се разписа с участие. Почивката на 30-годишния модел в Кипър възпрепятства озвучаването на репликите й за лентата, поради което Башар нае студио за нея в Никозия. Половинката на футболиста Ники Михайлов обаче искала специални напътствия и актьорът прекъснал обяда си за дълъг телефонен разговор със съвети пред другите клиенти на заведението.Сюжетът на „Привличане“ ще се фокусира върху опитите на група тийнейджъри да се изкачат на върха на хранителната верига в частно училище. В епицентъра на младежките интриги ще попаднат Луиза Григорова и Радина Боршош. Майсторството на изкусната салса в главните роли пък ще демонстрират Яна Маринова и Александър Сано. Лентата тръгва по кината на 23 февруари.    \n\n\n                    ", "date": "2018.02.07", "title": "Башар Рахал учи Ни Ло на занаят"}
{"url": "http://www.monitor.bg/a/view/31322-%D0%A1%D1%82%D0%BE%D1%8F%D0%BD%D0%BA%D0%B0-%D0%9C%D1%83%D1%82%D0%B0%D1%84%D0%BE%D0%B2%D0%B0-%D0%BE%D0%B1%D0%B5%D1%89%D0%B0-%D0%B4%D0%B0-%D0%BF%D0%BE%D0%B4%D0%B0%D1%80%D0%B8-%D1%82%D0%B0%D0%B1%D0%BB%D0%B5%D1%82-%D0%BD%D0%B0-%D0%BC%D0%BB%D0%B0%D0%B4%D0%B5%D0%B6-%D0%B1%D0%B5%D0%B7-%D1%80%D0%BE%D0%B4%D0%B8%D1%82%D0%B5%D0%BB%D0%B8/", "text": "\n                     Неповторимата Стоянка Мутафова обеща да подари таблет на едно момче без родители, което живее в социален дом заедно с брат си в пазарджишкото село Звъничево. Младежът се казва Кирил Балдев, на 16 г. и стана популярен преди време с инициативите си да помага и дарява книги на читалищни библиотеки в страната и най-вече на изгорялата библиотека в село Мененкьово, община Белово. За жеста на великата актриса съобщи бизнесменът от Пазарджик Благо Солов, по чиято идея гранд дамата на българския театър гостува в града и който е неин приятел и организатор на премиерата на биографичната книга за нея с автор дъщеря й Мария Грубешлиева-„Добър вечер, столетие мое!“. Предприемачът споделил пред нея за мечтата на момчето да има таблет и тя решила да го зарадва, като се ангажирала да му подари миникомпютър. Мутафова, която преди 4 дни навърши 96 години, бе посрещната с аплодисменти в зала“ Цветан Радулов“ в Художествена галерия“ Станислав Доспевски“, която едва бе побрала десетки нейни почитатели, дошли да видят любимата на толкова поколения актриса. Достолепната дама влезе в залата, придружена от кмета на Пазарджик Тодор Попов, който й подари пакет със селекция от отбрани шоколади, тъй като тя обичала сладичко и той решил именно по този начин да я зарадва в паметната вечер. Стоянка Мутафова бе посрещната с букетче кокичета, набрани от пазарджишка градина. Това цвете има аромат, каза тя. Това цвете мирише на земя и този аромат мен ме прави щастлива. Благодаря за това букетче! Днес има невероятни цветя, навсякъде по магазините ще ги откриете, но много малко от тях ухаят. Толкова се радвам, че имам истински цветя в ръцете си! – каза тя. Великата актриса разказа спомени от детството си,  за живота си на сцената и извън нея, а авторката на книгата-Муки прочете откъси от мемоарите  на знаменитата си майка. \n                    ", "date": "2018.02.07", "title": "Стоянка Мутафова обеща да подари таблет на младеж без родители"}
{"url": "http://www.monitor.bg/a/view/52014-%D0%9F%D0%B5%D1%82%D0%BA%D0%B0%D0%BD%D0%BE%D0%B2%D0%B8-%D0%B3%D0%BB%D0%B5%D0%B4%D0%B0%D1%85%D0%B0-50-%D0%BD%D1%8E%D0%B0%D0%BD%D1%81%D0%B0-%D0%BE%D1%81%D0%B2%D0%BE%D0%B1%D0%BE%D0%B4%D0%B5%D0%BD%D0%B8-%D0%B2-%D0%9F%D0%B0%D1%80%D0%B8%D0%B6/", "text": "\n                    Дани Петканов, по-прочут като Лудия репортер, и съпругата му Александра Богданска си подариха екскурзия до Париж броени дни преди Свети Валентин. Двамата акостираха в столицата на любовта и кроасаните преди дни, а сред акцентите в пътешествието им бе премиерата на „50 нюанса освободени“, чийто дебют из родните кина е този петък. \"Филмът се води романтичен филм, само защото мъжът е милиардер. Ако живееше в панелка в Люлин щеше да е епизод от \"Съдби на кръстопът\", намигна Петканов в социалните мрежи ден след премиерата.\n\nЗаедно с талисмана на националния ни отбор по баскетбол не пропуснаха да споделят с феновете си кадри и пред Айфеловата кула. Те се врекоха във вечна вярност из декорите на Нови хан по време на един от последните сезони на „Вип Брадър“. Младоженците вече обмислят опцията и за три наследника.\n                    ", "date": "2018.02.07", "title": "Петканови гледаха „50 нюанса освободени“ в Париж"}
{"url": "http://www.monitor.bg/a/view/52157-%D0%A1%D1%83%D0%B7%D0%B0%D0%BD%D0%B8%D1%82%D0%B0-%D0%B2-%D0%B1%D0%B8%D1%82%D0%BA%D0%B0-%D1%81-%D0%9B%D1%83%D0%BD%D0%B0/", "text": "\n                    Прочулата се с провокативното си поведение щерка на Орхан Мурад Сузанита влиза в дуел с фолк иконата Луна. Двете представителки на лекия жанр ще се борят за приза „Сензация на годината“ по време на раздаването на наградите The 1 Lifestyle Awards в сотличен клуб на 18 февруари.Изпълнителката на „Луцифер и Буда“ и представящата се за „г-жа президентша“ залязла звезда ще се съревновават с хита на Наско Ментата „Шушана“, скандалът около Мис България 2017 Тамара Георгиева и връзката на синоптичката Деси Банова с Росен Плевнелиев. Второто издание на наградине включва 26 номинации, разделени в 5 категории: мода, бизнес, телевизия и кино, музика, личен живот, а победителите ще бъдат определени чрез онлайн гласуване. Призьорите ще получат специално изработени статуетки в черно и златно, какъвто ще и и дрескодът на събитието.   \n\n\n                    ", "date": "2018.02.07", "title": "Сузанита в битка с Луна"}
{"url": "http://www.monitor.bg/a/view/51844-%D0%9A%D0%BE%D0%BB%D0%B0-%D0%B2-%D0%BE%D1%80%D0%B1%D0%B8%D1%82%D0%B0-%D0%9C%D1%8A%D1%81%D0%BA-%D0%B8%D0%B7%D0%BF%D1%80%D0%B0%D1%82%D0%B8-%D0%A2%D0%B5%D1%81%D0%BB%D0%B0/", "text": "\n                    Най-мощната ракета в света потегли на първата си мисия във вторник вечерта, изпращайки по посока на Марс червена спортна кола с шофьор манекен, наречен Стармен, по герой от песен на Дейвид Боуи, предаде Франс прес.Частната компания \"Спейс Екс\" на милиардера Илон Мъск изстреля ракетата \"Фалкон хеви\". Тя е два пъти по-мощна от използваните днес ракети и най-мощната след \"Сатурн 5\". Смята се, че тя ще е идеалната ракета за отвеждане на хора в далечния космос. \"Фалкон хеви\" е дълга 70 метра и е широка 12 метра.Де факто \"Фалкон хеви\" е разработена на базата на ракетата носител \"Фалкон 9\" и представлява фактически три ракети - централен сегмент, към който от двете страни са прикрепени ракети-ускорители. \"Фалкон хеви\" има и 27 двигателя \"Мерлин\", допълва АП. Стартовата тяга на \"Фалкон хеви\" е около 2500 тона.Компанията \"Спейс Екс\" си бе поставила за цел всяка от трите ракети да се върне на Земята, за да бъде използвана отново и да се намалят разходите. Двете странични ракети изпълниха тази мисия. След двуминутен полет те се отделиха, както бе предвидено, от централната ракета, която продължи полета си. След осем минути и 20 секунди двете странични ракети се приземиха едновременно в две зони на космодрума в Кейп Канаверал в щата Флорида на около десетина метра една от друга.Първата степен на централната ракета обаче падна в Атлантическия океан, на около 100 метра от платформата, на която се очакваше да се приземи. Илон Мъск уточни, че тя е проникнала във водата със скорост от 480 километра в час и се е разбила. Самата платформа също е била повредена, защото на нея се разбила камера, която трябвало да документира приземяването на елемента на ракетата.\"Спейс Екс\" уверява, че мощната ракета \"Фалкон хеви\" може да отнесе два пъти по-голям полезен товар в сравнение с ракетата \"Делта 4 Хеви\", при това за една трета по-малки разходи, тоест по-малко от 350 милиона долара, колкото струва изстрелването на \"Делта 4 Хеви\".Полезният товар, избран от Илон Мъск, бе най-глупавото нещо, което човек може да си представи, по думите на самия Мъск - червен кабриолет на компанията Тесла, която е също собственост на милиардера. Зад волана на колата е монтиран манекен със скафандър Стармен. Пред него на таблото на колата има поставен надпис \"Без паника\", правещ препратка към романа \"Пътеводител на галактическия стопаджия\". От радиото на колата се чува без прекъсване парчето \"Space Oditty\" на Дейвид Боуи.Колата се появи от отделението към ракетата, в което се съхранява полезният товар. Нейната поява бе наблюдавана от няколкостотин хиляди души в интернет. Самият Мъск написа в Туитър: \"Очевидно има кола в орбита около Земята\" и публикува линк към видео, показващо я. Във видеото тя се виждаше, благодарение на множество камери, от различни ъгли. Мъск сподели, че обожава идеята за кола в космоса, която един ден, след милиони години, може би ще бъде открита от извънземна раса.Оказа се обаче, че автомобилът Тесла се е отклонил от предварително планираната траектория, като е излязъл далеч извън орбитата на Марс.По първоначална идея, колата трябваше да бъде позиционирана в орбита около Слънцето, която щеше да я отведе до орбитата на Марс. Въпреки минималния шанс Тесла да достигне Червената планета, опитът можеше да се окаже исторически.Оказва се, че ракетата-носител на автомобила му е придала по-висока скорост и го е оставила в орбита, която се простира в астероидния пояс между Марс и Юпитер. От „Спейс Екс“ излъчваха на живо движението на автомобила:Въпреки разминаването с оригиналната идея за колата, извеждането й толкова далеч е добра новина за всички компании, които разработват технологии за добив на ресурси от астероиди.Президентът на САЩ Доналд Тръмп поздрави Мъск за успеха. По думите му, това постижение нагледно илюстрира американската изобретателност.  с автомобила \"Тесла Роудстър\" (Tesla Roadster ) в орбита около Земята, пусна във вторник в \"Туитър\" основателят на компаниите \"Спейс екс\" и \"Тесла\" Илон Мъск.\n\n \n                    ", "date": "2018.02.07", "title": "Мъск изпрати Тесла в космоса (видео)"}
{"url": "http://www.monitor.bg/a/view/70316-%D0%A2%D1%80%D1%8A%D0%BC%D0%BF-%D1%81%D0%B8-%D0%BF%D0%BE%D0%B6%D0%B5%D0%BB%D0%B0-%D0%B2%D0%BE%D0%B5%D0%BD%D0%B5%D0%BD-%D0%BF%D0%B0%D1%80%D0%B0%D0%B4/", "text": "\n                    Белият дом заяви, че президентът Доналд Тръмп е наредил на Пентагона да организира военен парад във Вашингтон, предаде Асошиейтед прес.\nВестник „Вашингтон пост“, който пръв съобщи новината, написа, че Тръмп иска тази година в столицата да се състои грандиозен военен парад с войници и танкове.\nГоворителка на Белия дом потвърди информацията. Тя каза, че Тръмп иска Пентагонът \"да помисли за тържествена проява\", която да даде възможност на американците да засвидетелстват почитта си към армията.\nГоворител на Пентагона заяви, че ведомството знае за искането и „обмисля вариантите“.\nАмериканското министерство на отбраната оповести и че войната в Афганистан е струвала на данъкоплатците в САЩ средно по 45 милиарда долара на година. Тъй като засега не се очертава конфликтът да свърши, изглежда тази сметка ще продължи да се плаща още години наред, отбелязва Асошиейтед прес.\nДанните бяха оповестени на изслушване в Конгреса.\n\n \n                    ", "date": "2018.02.07", "title": "Тръмп си пожела военен парад"}
{"url": "http://www.monitor.bg/a/view/24101-%D0%A2%D0%B0%D1%80%D0%B0%D0%BD%D1%82%D0%B8%D0%BD%D0%BE-%D1%81%D1%8A%D1%81-%D1%81%D0%B2%D0%BE%D1%8F-%D0%B2%D0%B5%D1%80%D1%81%D0%B8%D1%8F-%D0%B7%D0%B0-%D0%B8%D0%BD%D1%86%D0%B8%D0%B4%D0%B5%D0%BD%D1%82%D0%B0-%D1%81-%D0%A3%D0%BC%D0%B0-%D0%A2%D1%8A%D1%80%D0%BC%D0%B0%D0%BD/", "text": "\n                    Известният кинорежисьор Куентин Тарантино проговори за инцидента с Ума Търман по време на снимките на неговия филм от 2004 година \"Убий Бил 2\", предаде Франс прес.\n\nВ интервю пред сп. \"Дедлайн\" Тарантино отрече нарочно да е поставил в опасна ситуация своята муза Ума Търман. Актрисата твърдеше, че режисьорът е застрашил живота й, като я е накарал да шофира автомобил в лошо състояние по опасен път, отказвайки и каскадьорка. Последвал инцидент, в който Търман сериозно наранила краката и врата си при сблъсък с дърво.\n\"Тя трябваше само да шофира, никой от нас не си е мислил, че става дума за каскада!\", защити се Тарантино. Той си призна, че навремето може би е трябвало да вземе предпазни мерки, но просто не се бил сетил за тях.\nСамият Тарантино направил пробен преход с въпросното возило върху опасния път, по който трябвало да премине Търман със скорост 50-70 километра в час. \"Участъкът беше прав, нямаше спускане или скрити завои!\", твърди режисьорът.\nНо в последния момент Тарантино променил решението си и снимал сцената, като колата се движела в обратната посока заради по-добрата светлина. \"Това беше една от най-големите ми грешки\", признава Куентин, тъй като не направили нова тренировка. Автомобилът попаднал в завой и станал неуправляем заради камерата, инсталирана на багажника.\n\"Това беше най-тежкият случай в живота ми, тъй като срина доверието в мен!\", признава Тарантино.\n                    ", "date": "2018.02.07", "title": "Тарантино със своя версия за инцидента с Ума Търман "}
{"url": "http://www.monitor.bg/a/view/81385-%D0%A4%D0%B0%D1%82%D0%B0-%D0%BC%D0%BE%D1%80%D0%B3%D0%B0%D0%BD%D0%B0-%D1%83%D0%B4%D0%B8%D0%B2%D0%B8-%D0%9C%D1%83%D1%80%D0%BC%D0%B0%D0%BD%D1%81%D0%BA/", "text": "\n                    Жителите на руския град Апатити (Мурманска област) станаха свидетели на рядко явление - Фата моргана, информира Лента.ру. Това е оптичен ефект, при който над земната повърхност може да се видят миражи на обекти, намиращи се отвъд хоризонта.\n\nПричина за това явление е рязкото захлаждане, уточнява агенцията. „В атмосферата се образуват няколко слоя с различна температура. Вследствие възниква т.нар ефект на лупата, отклоняваща светлинните лъчи. Изображението може да бъде различно - обърнато или право\", поясни научният сътрудник на Полярния геофизичен институт Валерий Дьомин. По думите му, подобно явление в тези ширини може да се наблюдава само през зимата и то при специални условия: студен въздух, ясно синьо небе, отсъствие на облачност. Тогава в миража горите и планините се отразяват „като в счупен калейдоскоп\".\n\nСиноптиците обясниха, че в района на Колския полуостров се е настанил антициклон с център северно от планината Урал. Благодарение на това в Заполярието времето е студено - с температури между минус 12 и минус 17 градуса. Когато е ясно, живакът пада до минус 27, посочват метеоролозите. \n                    ", "date": "2018.02.07", "title": "Фата моргана удиви Мурманск "}
{"url": "http://www.monitor.bg/a/view/73349-%D0%93%D0%B5%D1%80%D0%BC%D0%B0%D0%BD%D0%B8%D1%8F-%D1%81-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%9C%D0%B5%D1%80%D0%BA%D0%B5%D0%BB-%D0%B8-%D0%A8%D1%83%D0%BB%D1%86-%D1%81%D0%B5-%D1%80%D0%B0%D0%B7%D0%B1%D1%80%D0%B0%D1%85%D0%B0/", "text": "\n                    Консервативният блок на германския канцлер Ангела Меркел и Социалдемократическата партия на Мартин Шулц са постигнали споразумение за съставяне на коалиционно правителство, предадоха световните агенции, като се позоваха на германски медии.\nТелевизия А Ер Де, сп. \"Шпигел\", в. \"Билд\" съобщават, че има коалиционен договор и че последните разногласия са били преодолени. Те бяха за разпределението на министерските постове, реформата на здравеопазването и въпроса за срочните трудови договори.\nДПА съобщи, като се позова на информиран източник, че ГСДП получава министерствата на външните работи и на труда и социалните грижи. Тя имаше тези ведомства и в досегашното правителство. Партията получава и министерството на финансите.\nХристияндемократическият съюз получава министерствата на икономиката и на отбраната, допълва Ройтерс.\nХристиянсоциалният съюз получава министерството на вътрешните работи. Неговият партиен лидер Хорст Зеехофер заемаше твърда линия по въпроса за имиграцията.\nОчаква се до края на деня коалиционният договор да бъде представен пред обществеността. Това може да стане и утре сутринта.\nИзборите в Германия се състояха през септември миналата година. Преговорите между Меркел и партията на Шулц започнаха в началото на тази година.\nКоалиционното споразумение трябва да бъде одобрено на референдум на 463 723-те членове на ГСДП. Очаква се това да стане през първия уикенд на месец март, припомня ДПА.Лидерът на Германската социалдемократическа партия (ГСДП) Мартин Шулц ще се оттегли от поста, за да стане външен министър в следващото правителство на канцлерката Ангела Меркел, предаде Ройтерс, като се позова на всекидневника \"Зюддойче цайтунг\".\nПредседателката на парламентарната група на ГСДП Андреа Налес е готова да поеме лидерския пост наред с длъжността, която заема сега, казаха членове на партията, цитирани от германския вестник.\nГоворител на ГСДП нито потвърди, нито отрече информацията.\n\n\n                    ", "date": "2018.02.07", "title": "Германия ще има правителство! Меркел и Шулц се разбраха"}
{"url": "http://www.monitor.bg/a/view/35403-%D0%97%D0%B0%D0%B5%D0%B2-%D0%B3%D0%BE%D1%82%D0%BE%D0%B2-%D0%B7%D0%B0-%D0%B3%D0%B5%D0%BE%D0%B3%D1%80%D0%B0%D1%84%D1%81%D0%BA%D0%BE-%D0%BE%D0%BF%D1%80%D0%B5%D0%B4%D0%B5%D0%BB%D0%B5%D0%BD%D0%B8%D0%B5-%D0%BD%D0%B0-%D0%B8%D0%BC%D0%B5%D1%82%D0%BE/", "text": "\n                    Подготвени сме за географско определение за името, заяви на пресконференция снощимакедонският премиер Зоран Заев, посочвайки, че въпросът за спора за името, който Македония има с Гърция, е съществен и трябва да се даде шанс чрез преговорите да се намери решение, съобщава скопският вестник \"Нова Македония\".\nНа обща пресконференция с посланика на ЕС Самуел Жбогар Заев заявил, че иска преговорният процес да постигне успех. Трябва да използваме всичко, което може да помогне за намиране на решение на този чувствителен проблем в интерес на двете страни в преговорния процес, заявил Заев.\nВестник \"Вечер\" съобщава, че министерството на външните работи на Гърция е приветстало решението на правителството на бившата югославска република Македония да преименува летището в Скопие в \"Международно летище Скопие\", а магистралата, която свързва Скопие с гръцката граница, в \"Магистрала Приятелство\". Надяваме се, че това ще означава отваряне на нова глава в отношенията между двете страни и двата народа, заяви гръцкото външно министерство.\nЗоран Заев дължи отговор на обществеността какво е било прието в Давос на срещата му с гръцкия премиер Алексис Ципрас. Ако не е вярно, че е постигнат договор, гражданите очакват да бъдат опровергани информациите, които се лансират от гръцка страна, заяви опозиционната ВМРО-ДПМНЕ, цитирана от в. \"Вечер\".\nПремиерът Зоран Заев заяви, че е готов за име с географско определение. Той трябва да информира обществеността кое е това име, ще има ли английска транскрипция и дали е име за международна употреба, попитаха от ВМРО-ДПМНЕ. От тази партия питат дали Заев, освен готовността му да приеме име с географско определение, има готовност и за отстъпки, които се отнасят за промяна на конституцията, езика, националността и международните кодове на Република Македония. За съжаление, Заев реши да излезе с частична информация, дори когато гръцкият министър на външните работи Никос Кодзиас публично му отправи послание да информира собствения си народ за договора, приет в Давос на срещата с премиера Ципрас, твърдят от ВМРО-ДПМНЕ.\nОттам добавиха, че обществеността очаква също отговор на въпроса дали преименуването на летището и магистралата са част от някаква по-широка стратегия за решаване на спора с Гърция или представлява едностранна отстъпка от страна на Република Македония. ВМРО-ДПМНЕ остава на становището, че няма иредентизъм в името на летището и магистралата, заявиха от партията, пише в. \"Вечер\".Гръцкото външно министерство окачестви като позитивна стъпка решението на македонския премиер Зоран Заев да преименува летището в Скопие, съобщава изданието \"Контранюз\".\nТова е знаменателно събитие в посока на премахване на иредентизма и се надяваме, че то ще ознаменува отварянето на нова глава в отношенията на нашите две страни и народи, се казва в съобщение на гръцкото външно министерство.\nИзданието припомня, че министерският съвет на Република Македония е одобрил да бъде преименувано летището в Скопие от \"Александър Велики\" в \"международно летище Скопие\", а автомагистрала\"Александър Велики\" да бъде прекръстена в \"Магистрала на приятелството\".\n\n\n                    ", "date": "2018.02.07", "title": "Заев готов за географско определение на името"}
{"url": "http://www.monitor.bg/a/view/31935-%D0%9F%D1%83%D1%82%D0%B8%D0%BD-%D1%81-550-000-%D0%B5%D0%B2%D1%80%D0%BE-%D0%B4%D0%BE%D1%85%D0%BE%D0%B4-%D0%B7%D0%B0-6-%D0%B3%D0%BE%D0%B4%D0%B8%D0%BD%D0%B8/", "text": "\n                    Руският президент Владимир Путин за последните шест години е получил доход в размер на 38,5 млн. рубли или близо 550 000 евро. Това  показват данните от декларацията на действащия държавен глава, публикувана от Централната избирателна комисия. Справката за доходите му обхваща периода 2011-2016 г., уточнява РБК.\n\n           Путин се отчете пред ЦИК в качеството си на независим кандидат на изборите за президент на Русия, насрочени за 18 март т.г. От декларацията става ясно още, че Путин има 13 сметки в банки, в които той държи 13,8 млн. рубли /близо 200 000 евро/. Като източници на своите доходи президентът е посочил заплатата, военната пенсия и приходите си от депозити. Освен това Путин притежава апартамент в Санкт Петербург с площ от 77 кв. метра и гараж от 18 кв. метра, апартамент в Москва от 153,7 кв. метра. В автомобилния парк на държавния глава фигурират два ГАЗ-M21 от 60-те години на миналия век, както и един ВАЗ 2121 2009 г. с ремарке. Президентът владее още 230 акции от банката „Санкт-Петербург“.\n\n          По-рано ЦИК публикува данните от декларацията на друг претендент за Кремъл – лидерът на либералдемократите Владимир Жириновски. За споменатия период той е получил 98 млн. рубли /1,3 млн. евро/. Освен депутатската си заплата, като източници той е указал хонорари от няколко учебни заведения, пенсията си, авторско възнаграждение и приход от продадено имущество. Ексцентричният политик е декларирал още два участъка в Московска област с площ от 5200 и 20 400 кв. метра съответствено, осем къщи, два гаража, както и басейн с площ 803,7 кв. м.\n                    ", "date": "2018.02.07", "title": "Путин с 550 000 евро доход за 6 години "}
{"url": "http://www.monitor.bg/a/view/18987-%D0%97%D0%B0%D0%BA%D0%BE%D0%BF%D1%87%D0%B0%D1%85%D0%B0-%D0%B7%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F-15-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8-%D1%81%D1%8A%D0%B4%D0%B8%D0%B8-%D0%BF%D1%80%D0%BE%D0%BA%D1%83%D1%80%D0%BE%D1%80%D0%B8-%D0%B8-%D0%B0%D0%B4%D0%B2%D0%BE%D0%BA%D0%B0%D1%82%D0%B8/", "text": "\n                    Корупция, участие в престъпно сдружение, фалшифициране на документи, създаване на препятствия пред правосъдието, пилотиране на присъди – това са тежките обвинения срещу арестуваните вчера в Рим, Милано и Сицилия петнайсетима души - съдии, прокурори, адвокати, предприемачи и журналисти. Според прокуратурите в столицата и сицилианския град Месина престъпната банда била организирана от смятания за най-разтропан в момента италиански адвокат с клиенти по цял свят - 48 годишния Пиеро Амара. Първи негов помощник в начинанието за печелене на много пари чрез юридически врътки и влияние в държавните институции пък се оказва приятелят му и виден предприемач Фабрицио Чентофонти.\n\nКато най-важна птица сред юристите, нарочени за престъпници от римските прокурори Паоло Йело, Родолфо Сабели и Джузепе Кашини, медиите на Апенините очертаха бившия председател на Държавния правен съвет – съдия Рикардо Вирджилио. Ами той бил „пилотирал“ по настояване на адвоката Амара три присъди, чрез които няколко предприемачи спечелили от държавни търгове над 400 млн. евро. В замяна високопоставеният магистрат получил по сметка в Швейцария към 800 хил. евро, луксозна ваканция за него и цялото му семейство в Дубай и няколко почивки в най-шикозните италиански курорти. Втори по важност в бандата според медийната класация е бившият прокурор от Сиракуза Джанкарло Лонго, който информирал редовно Амара за хода на разследванията срещу негови клиенти и съответно защитникът намирал начини да ги отправи в желаната посока. За „помощта“ Лонго също бил „награден“ - с „влог“ от стотина хиляди евро и екзотично пътуване до Дубай, при това в компанията на знойни красавици. Сред арестуваните членове на престъпното сдружение са също така професора по право в Университета на Рим Винченцо Назо и известния сицилиански журналист Джузепе Гуастела.\n\nПрокурорите в Рим и Месина твърдят също така, че групата на адвоката Пиеро Амара била направила при това доста успешен опит да отклони по лъжлива следа следствието срещу бивши и сегашни шефове на държавната компания за течни горива „Ени“ за рададени подкупи в Африка за над милиард евро.\n                    ", "date": "2018.02.07", "title": "Закопчаха за корупция 15 италиански съдии, прокурори и адвокати"}
{"url": "http://www.monitor.bg/a/view/20199-%D0%9C%D0%B5%D1%80%D0%BA%D0%B5%D0%BB-%D0%BA%D0%B0%D0%BD%D1%86%D0%BB%D0%B5%D1%80-%D0%A8%D1%83%D0%BB%D1%86-%D0%B2%D1%8A%D0%BD%D1%88%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80/", "text": "\n                    Германският християндемократически съюз (ХДС) на канцлера Ангела Меркел, заедно с Християнсоциалния съюз (ХСС) постигнаха коалиционно споразумение с партията на социалдемократите (ГСДП) на Мартин Шулц. След 4,5 месеца преговори и близо 24 часа финални обсъждания така т. нар. Гроко – голяма коалиция най-накрая е вече факт, като е почти ясно и правителството.\n\nМеркел заяви, че коалиционното споразумение между нейните консерватори и социалдемократите е здрава основа за съставяне на добро и стабилно правителство. След маратонските преговори, довели до окончателната сделка, Меркел е сигурна, че споразумението ще помогне на германската икономика да остане силна и ще води Германия към бъдещето.\n\nТо е основа за \"добро и стабилно правителство, от което има нужда нашата страна и което мнозина по света очакват от нас\", каза тя пред журналисти. \"Знаем, че за да гарантираме, че то ще бъде добро за хората в бъдеще, ще трябва да модернизираме инфраструктурата и да се справим с предизвикателствата на дигитализацията\", продължи канцлерката. \"Солидните финанси ще са отличителният знак на нашето управление\".\n\nНаправихме компромиси, особено за разпределението на министерствата, заяви Меркел.\n\nСпоред германските медии, социалдемократите ще получат контрола върху шест министерства - на правосъдието, околната среда, на труда, на семейството, на външните работи и изненадващо - министерството на финансите също ще бъде оглавено от социалдемократите. В предишните две коалиции постът е заеман от представители на консервативния блок. Най-вероятният наследник на дългогодишния ръководител на министерството Волфганг Шойбле ще е Олаф Шолц, уважавана фигура в редиците на социалдемократите и кмет на Хамбург. Лидерът на социалдемократите Мартин Шулц напуска поста си и да оглавява министерството на външните работи.\n\nХДС ще има пет министерства - на отбраната, на икономиката, на здравеопазването, на образованието и на земеделието и храните. Сестринската партия на ХДС от Бавария - ХСС, ще оглави три министерства. Лидерът на ХСС Хорст Зеехофер се очертава да бъде новият министър на вътрешнните работи.\n\nПред сформирането на правителство има още една последна пречка - за да бъде одобрен коалиционният договор, трябва да се проведе гласуване сред близо 450 хил. членове на ГСДП. Социалдемократите отбеляза най-лошото си представяне от 1949 г. насам. Тогава Шулц обяви, че партията ще остане в опозиция, но перспективата от нови избори след провала на коалиционните преговори между консервативния блок и две други по-малки партии го накараха да промени решението си. Това предизвика вълна от недоволство сред социалдемократите, най-вече в младежката организация.\n\nАнгела Меркел възнамерява да постави четвъртия си мандат начело на германското правителство под знака на Европа. Ето какви са основните точки в правителствената програма на нейната консервативна парти и социалдемократите.\n\nЗа разлика от предишните две правителства, в които канцлерката Ангела Меркел договори подкрепата на Социалдемократическата партия (СДП), сегашната програма предвижда \"преоценка в средата на законодателния мандат\", тоест след две години. Социалдемократите настояха за това, за да си осигурят възможност да напуснат коалицията, в която влизат неохотно.\n\n \n                    ", "date": "2018.02.07", "title": "Меркел – канцлер, Шулц – външен министър "}
{"url": "http://www.monitor.bg/a/view/77691-%D0%9F%D0%B0%D1%80%D0%B8%D0%B6%D0%B0%D0%BD%D0%B8-%D0%BA%D0%B0%D1%80%D0%B0%D1%82-%D1%81%D0%BA%D0%B8-%D0%BF%D1%80%D0%B5%D0%B4-%D0%A1%D0%B0%D0%BA%D1%80%D0%B5-%D0%BA%D1%8C%D0%BE%D1%80/", "text": "\n                    Транспортът в Париж и околностите бе силно затруднен след силните снеговалежи, принудили стотици хора да прекарат нощта блокирани по пътищата, в приемни центрове или по гарите, предаде Франс прес.\n\nМладежи си организираха ски писта пред базиликата \"Сакре кьор\" - една от парижките забележителности, разположена на 130 м височина на хълма Монмартр.\n\nГъста снежна покривка затрупа тротоарите в област Ил дьо Франс, където се намират Париж и предградията му. Много хора бяха принудени през нощта да оставят колите си, най-вече в югозападната част на Париж.\n\nПо официални данни над 1500 души са прекарали нощта в приемни центрове, гари или летища в Ил дьо Франс. Бяха отменени полети на парижките летища, тъй като пистите осъмнаха с 13-сантиметрова снежна покривка. Силно затруднено беше движението на влаковете. Националната железопътна компания посъветва жителите на областта да отложат пътуванията си. Вътрешното министерство призова автомобилистите да не използват колите си. Автобусната мрежа беше почти парализирана, но метрото, като цяло, работеше нормално.\n\nФренска телевизия отбеляза, че покрит със сняг Париж прилича повече на скандинавска столица.\n                    ", "date": "2018.02.07", "title": "Парижани карат ски пред „Сакре кьор“"}
{"url": "http://www.monitor.bg/a/view/61122-%D0%95%D0%B2%D1%80%D0%BE%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D1%81%D0%B2%D0%B0%D0%BB%D0%B8-%D0%B7%D0%B0%D0%BC%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%8F-%D1%81%D0%B8-%D0%B8-%D1%80%D0%B5%D1%88%D0%B8-%D0%B1%D1%80%D0%BE%D1%8F-%D0%BD%D0%B0-%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D1%81%D0%BB%D0%B5%D0%B4-%D0%91%D1%80%D0%B5%D0%BA%D0%B7%D0%B8%D1%82/", "text": "\n                    Мандатът на Ришард Чарнецки като заместник-председател на Европейския парламент беше прекратен предсрочно в сряда поради „сериозно нарушение“.Чарнецки (ЕКР, Полша) беше задължен да освободи поста си на заместник-председател, след като описа колежката си Роза Тун (ЕНП, Полша) като „shmaltsovnik“ (силно обиден полски термин за някого, който изнудва евреи или поляци, защитаващи евреите, по време на нацистката окупация).Предложението за прекратяване на мандата му, внесено от Председателския съвет (председателят на ЕП и лидерите на политическите групи), изисква мнозинство от поне две трети от подадените гласове и мнозинство от неговите членове (чл. 21 от правилника за дейността на Европейския парламент).Предложението бе прието с 447 гласа „за“ срещу 196 „против“.Сега Парламентът трябва да избере нов заместник-председател в съответствие с чл. 17 и чл. 20 от правилника за дейността на Европейския парламент.Ришард Чарнецки ще остане член на Европейския парламент, но няма да бъде заместник-председател или член на Бюрото (председател и заместник-председатели, орган, който определя правилата за работа на Парламента). Той няма да представлява Парламента от името на своя председател, нито ще ръководи пленарните дебати.Предложението на Председателския съвет не е насочено към Полша или политическата група на Европейски реформатори и консерватори, която е поканена да предложи нов кандидат за заместник-председател.Същевременно депутатите решиха да намалят броя на европарламента с 46 след напускането на Великобртания на ЕС. Т.е. депутати ще са 705, а не както в момента 751. В момента британските депутати са 73-ма.\n\n\n                    ", "date": "2018.02.07", "title": "Европарламентът свали зам.-председателя си и реши броя на депутатите след Брекзит "}
{"url": "http://www.monitor.bg/a/view/79010-%D0%91%D1%80%D0%B0%D1%82%D1%8F-%D1%81%D0%B5-%D1%80%D0%B0%D0%B7%D0%BC%D0%B5%D0%BD%D0%B8%D0%BB%D0%B8-%D0%B7%D0%B0-%D0%BA%D1%80%D1%8A%D0%B2%D0%BD%D0%B0-%D0%BF%D1%80%D0%BE%D0%B1%D0%B0-%D0%B7%D0%B0-%D0%B0%D0%BB%D0%BA%D0%BE%D1%85%D0%BE%D0%BB/", "text": "Загазили и двамата, единият, че кара пиян, вторият, че използвал чужди документи \n                    \n                    ", "date": "2018.02.07", "title": "Братя се разменили за кръвна проба за алкохол"}
{"url": "http://www.monitor.bg/a/view/75566-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D1%85%D1%83%D0%BB%D0%B8%D0%B3%D0%B0%D0%BD%D0%B8-%D0%B8%D0%B7%D0%B2%D1%8A%D1%80%D1%88%D0%B8%D0%BB%D0%B8-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5-%D0%BD%D0%B0%D0%B4-%D0%BF%D0%BE%D0%BB%D0%B8%D1%86%D0%B0%D0%B9/", "text": "\n                    Районната прокуратура в град Елена задържа за 72 часа и привлече като обвиняеми двама мъже от съседния град Златарица за хулиганство и нападение над полицаи. По-тежко е обвинението над М.К., който потрошил лек автомобил и се опитал да го обърне на улицата, псувал и се заканвал на млада жена и на служители на МВР, като ударил един от униформените с юмрук, хвърлял и чупил стъклени бутилки по пътното платно\n\nАверът му Н.Н. пък ще отговаря за действия, грубо нарушаващи обществения ред и безопасност, нанасяне на побой на мъж от Златарица и отказ да предостави на органите на реда документи за самоличност. Предвиденото в закона наказание за извършеното от двамата престъпление е лишаване от свобода до пет години. Освен това биячът може да получи и още до две години за нанесената телесна повреда на служителя на МВР.\n\nОт прокуратурата обявиха, че след изтичане на 72-часовите мерки, ще внесат в съда искане за налагане на постоянни мерки за неотклонение „задържане под стража” срещу двамата обвиняеми. Действията по резследването продължават.\n\nЕкшънът в центъра на Златарица, се разиграл в понеделник в 22,00 часа. Двамата задържани първоначално се нахвърлили върху автомобила на млада жена и започнали да го трошат. След като жената се обадила на тел. 112, на място е изпратен полицейски патрул. Хулиганите обаче оказали съпротива и срещу двамата уинформени, държали се нагло и предизвикателно с тях, а един от полицаите отнесъл кроше в главата и лежи в болница със сътресенеие на мозъка.\n                    ", "date": "2018.02.07", "title": "Прокуратурата разследва хулигани, извършили нападение над полицай"}
{"url": "http://www.monitor.bg/a/view/69365-%D0%A1%D1%82%D0%B0%D1%80%D1%86%D0%B8-%D1%81%D0%B5-%D0%BC%D0%BB%D0%B0%D1%82%D0%B8%D1%85%D0%B0-%D1%81-%D0%BA%D0%BE%D0%BB%D0%BE%D0%B2%D0%B5/", "text": "\n                    Истинска гладиаторска битка сътвориха двама братовчеди на почтена възраст във врачанското село Рогозен. 73-годишният Евгени Горановски и пет години по-възрастният от него Спас Каменов се млатили с колове, заради спор за дърво. След кютека по-младият е настанен за лечение в тежко състояние в плевенската болница, а по-възрастният е арестуван, съобщиха от областната дирекция на МВР във Враца.\n\nДо кръвопролитието се стигнало заради черницата, която се намира между имотите на роднините. Спас решил да я отреже, защото била много разклонена и му пречи. Това ядосало Евгени, който скоро се прибрал от столицата в родната си къща. Той грабнал кол и започнал да налага братовчед си в гръб. Спас изтърпял три удара, докато се окопити, а после се обърнал, издърпал тоягата от ръцете на Евгени и буквално го помлял от бой. Местни хора се притичали на помощ, изтръгнали сопата от ръцете на развилнелия се Спас и се обадили на спешния телефон 112.,\n\nВ районното управление на полицията в Козлодуй  и е започнало разследване на случая.\n                    ", "date": "2018.02.07", "title": "Старци се млатиха с колове"}
{"url": "http://www.monitor.bg/a/view/84002-%D0%A8%D0%BE%D1%84%D1%8C%D0%BE%D1%80-%D1%81-35-%D0%BD%D0%B0%D0%BA%D0%B0%D0%B7%D0%B0%D0%BD%D0%B8%D1%8F-%D1%83%D0%B1%D0%B8-74%D0%B3%D0%BE%D0%B4%D0%B8%D1%88%D0%B5%D0%BD-%D0%B2%D0%BE%D0%B4%D0%B0%D1%87-%D0%B2-%D0%9F%D0%B5%D1%80%D0%BD%D0%B8%D0%BA/", "text": "\n                    Изправят на подсъдимата скамейка 24-годишев водач, които причини по непредпазливост смъртта на 74-годишен мъж в Перник. Според статистиката, мъжът заема едно от челните места за нарушения по пътищата. Той имал издадени 35 наказателни постановления за различни нарушения на пътното движение, като преобладавали тези без документи и обезопасителни колани. На 28 март миналата година му е била отнета книжката за неплатени глоби. Същият ден обаче заплатил всичко и свидетелството за управление на МПС му било върнато.\n\n24-годишния перничанин В.В. в момента е с наложена мярка за неотклонение „подписка“, след инцидент от 15 април м.г. на вътрешноградската магистрала в Перник. Тогава той пътувал заедно с приятелката си – 21-годишна девойка, с лек автомобил „Фолксваген голф“. Малко преди 16 часа той се блъснал в друг лек автомобил, управляван от 74-годишен мъж от областния град.\n\n„В резултат на удара загина 74 -годишният водач. 24-годишният В.В. и спътничката му бяха закарани в МБАЛ „Р. Ангелова“ – Перник. Тогава се оказа, че момичето е в тежко състояние – с два счупени крака и контузия на бял дроб, което наложи транспортирането й в столична клиника“, припомниха от пресцентъра на ОДМВР - Перник.\n\nОт там уточняват, че към момента на катастрофата В.В. е имал издадени 35 наказателни постановления за различни нарушения на пътното движение.\nРаботата по случая продължава съвместно с Окръжната прокуратура в Перник.\n                    ", "date": "2018.02.07", "title": "Шофьор с 35 наказания уби 74-годишен водач в Перник"}
{"url": "http://www.monitor.bg/a/view/19517-%D0%9F%D1%81%D0%B8%D1%85%D0%B8%D1%87%D0%BD%D0%BE-%D0%B1%D0%BE%D0%BB%D0%B5%D0%BD-%D0%BC%D1%8A%D0%B6-%D1%81%D0%B5-%D0%B7%D0%B0%D0%BF%D0%B0%D0%BB%D0%B8-%D0%B2-%D0%BB%D1%83%D0%B4%D0%BD%D0%B8%D1%86%D0%B0/", "text": "\n                    Психично болен мъж се запали в лудница. Инцидентът станал във вторник около 16,30 ч. в стая в Държавната психиатрична болница, намираща се великотърновското село Церова кория. Я.М. е докаран и настанен за лечение в областната болница с над 70% изгаряния и вече му е направена операция. Състоянието му обаче продължава да бъде критично. Според работещи в психиатричната болница, пациентът не е направил опит за самоубийство, а случилото се е по-скоро инцидент. На този етап обаче не можели да се дават повече подробности заради разследването и заради деликатното здравословно състояние на пострадалия. Според неофициална информация 35-годишният мъж залял дрехите си със запалителна течност и допрял до тях фас или горяща кибритена клечка. А когато те лумнали, изскочил с викове навън. Санитарите в психоболницата успели да загасят пламъците, но за съжаление, мъжът бил почти целия обгорен. Днес сутринта пострадалият е откаран от търновската болница за Клиниката по изгаряния в болница „Пирогов” в София. А в търновската полиция е образувано досъдебно производство за склоняване към самоубийство. Разследването по случая продължава.\n                    ", "date": "2018.02.07", "title": "Психично болен мъж се запали в лудница"}
{"url": "http://www.monitor.bg/a/view/25769-%D0%9A%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0%D0%BB-%D0%A2%D0%98%D0%A0-%D0%B7%D0%B0%D1%82%D0%B0%D0%BF%D0%B8-%D0%B0%D0%B2%D1%82%D0%BE%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D0%A2%D1%80%D0%B0%D0%BA%D0%B8%D1%8F-%D0%BA%D1%80%D0%B0%D0%B9-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "\n                    Катастрофирал ТИР с ремарке се е преобърнал на автомагистрала“ Тракия“ и е затапил движението в двете посоки. Блокирани известно време бяха скоростните ленти на двете платна за Бургас и София. Инцидентът е станал на 105-ия километър на аутобана в платното в посока за Бургас. Товарният автомобил се е блъснал в средната разделителна мантинела на магистралата. Екипи на пожарната от Пазарджик и Пловдив извадиха двамата шофьори от товарното возило. По първоначална информация единият от водачите е имал оплаквания и е бил транспортиран до болницата за преглед. Докато камионът бъде вдигнат движението по автомагистрала“ Тракия „ се регулира от екипи на сектор“ Пътна полиция“ към пазарджишката Областна дирекция на МВР.\n                    ", "date": "2018.02.07", "title": "Катастрофирал ТИР затапи автомагистрала “Тракия“ край Пазарджик"}
{"url": "http://www.monitor.bg/a/view/11860-%D0%94%D1%83%D0%BF%D0%BD%D0%B8%D1%87%D0%B0%D0%BD%D0%B8%D0%BD-%D0%BE%D1%82%D0%BA%D1%80%D0%B0%D0%B4%D0%BD%D0%B0-%D0%BA%D0%BE%D0%BB%D0%B0-%D0%B8-%D1%8F-%D0%BF%D1%80%D0%B5%D0%B4%D0%B0%D0%B4%D0%B5-%D0%B7%D0%B0-%D1%81%D0%BA%D1%80%D0%B0%D0%BF-%D0%B2-%D0%9F%D0%B5%D1%80%D0%BD%D0%B8%D0%BA/", "text": "\n                    37-годишен дупничанин открадна лек автомобил „Фиат“ и го предаде за скрап в Перник, за да прикрие следите си. Мъжът задигнал автомобила от паркинг в жк „Дупница“ преди два дни. Предварително наел помагачи с помощта, на които вдигнал возилото и го закарал на пункт за вторични суровини в Перник. Там спазарил автомобила за 200 лв.\n\nСлед заявяването на кражбата служителите от полицейското управление в Дупница предприели незабавни избирвателни действия, като автомобилът е открит в пункт в Перник. Установен е и извършителят на кражбата – 37-годишният Кирил И. По случая е започнато досъдебно производство в РУ Дупница, уведомен е дежурен прокурор. Мъжът е задържан за 24 часа в ареста на РУ Дупница.\n                    ", "date": "2018.02.07", "title": "Дупничанин открадна кола и я предаде за скрап в Перник"}
{"url": "http://www.monitor.bg/a/view/5533-%D0%94%D0%BE-3-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%BC%D0%B0%D0%B9%D0%BA%D0%B0%D1%82%D0%B0-%D0%B8%D0%B7%D1%85%D0%B2%D1%8A%D1%80%D0%BB%D0%B8%D0%BB%D0%B0-%D0%B1%D0%B5%D0%B1%D0%B5%D1%82%D0%BE-%D1%81%D0%B8-%D0%B2-%D1%82%D0%BE%D0%B0%D0%BB%D0%B5%D1%82%D0%BD%D0%B0/", "text": "\n                    До три години може да търка наровете Атанаска, която изхвърли новороденото си дете във външна тоалетна. Това е наказанието, което предвижда закона, ако се докаже, че по този начин тя е убила рожбата си. Но Ася, както е популярна сред хората във врачанското село Радовене, е казала пред разследващите, че е родила бебето посиняло и тя преценила, че е мъртво.\n\nТелцето му е извадено от нечистотиите от полицаите и е предадено за аутопсия. А преди да се произнесат съдебните лекари коя е причината за смъртта му, обвинение срещу майката не може да се формулира. Ако наистина думите й, че е било мъртво се потвърдят, Ася няма да понесе отговорност за смъртта му.\n\nТретият случай в региона на изхвърлено новородено потресе жителите на малкото селце близо до Роман. Местните хора не познават добре Ася, която скоро дошла от пазарджишко и заживяла с Миглен на семейни начала. В селото разказват, че младият ром, с когото се запознала по интернет, въобще не подозирал за бременността на Ася. Тя била доста пълничка и коремът й не правил впечатление.\n\nЯвно Ася е заченала от друг и е криела този факт от новия си възлюбен. Миглен пък още е в шок и признава, че не знае дали ще й прости.\n\nАся вече се е проявила като нехайна майка. Тя има дете на четири години от друг мъж, което е дадено за отглеждане в приемно семейство. То този момент въобще не се е интересувала от него и не е имала желание да го види, съобщиха от социалната служба.\n                    ", "date": "2018.02.07", "title": " До 3 години затвор за майката изхвърлила бебето си в тоалетна"}
{"url": "http://www.monitor.bg/a/view/76787-%D0%9F%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B8-%D0%BA%D1%83%D1%87%D0%B5%D1%82%D0%B0-%D0%BF%D0%BE%D0%B3%D0%B2%D0%B0%D1%82-%D0%BA%D1%80%D0%B0%D0%B4%D1%86%D0%B8%D1%82%D0%B5-%D0%BF%D0%BE-%D0%BF%D0%BB%D0%B0%D0%B6%D0%B0/", "text": "\n                    Специално обучени кучета ще ловят крадците край морето това лято в Слънчев бряг и Несебър. Четириногите ще бъдат дислоцирани основно по плажните ивици и крайморските алеи, които са любимо място на гастролиращите джебчии и обирджии. В борбата срещу крадците по пясъка ще бъдат използвани поне 15 полицейски кучета. Районното управление на МВР в Несебър разполага с девет елитни и породисти кучета, още толкова се очаква да пристигнат в началото на сезона, заедно с командированите полицаи от вътрешността на страната. Четириногите ще бъдат ежедневно \"в акция\", като основно ще се използват в тъмната част на денонощието, разкриха униформени. Стратегията е съобразена със статистиката от последните години, която показва, че повечето кражби по плажа стават надвечер и по тъмно. Полицейските кучета са изключително ефикасни и са се доказали като незаменими помощници срещу джебчиите, които дебнат за жертви край морето. Освен това видът им е доста респектиращ и появата им въздейства и превантивно, смятат ченгетата. \nПлажните ивици са най-притегателното място \"за работа\" за дребните бандити, които са истински бич за туристите. Измамниците стават все по-изобретателни и всеки сезон измислят нови хватки за обири. Сред най-използваните е да дебнат скрити в морето и маскирани като туристи. Въоръжени с шнорхел и очила, те следят разсеяните туристи и щом някой остави вещите си без надзор, атакуват със скоростта на термити. Други пък се маскират като продавачи на семки и обикалят хавлиите съвсем спокойно по двойки. Докато единият уж се опитва да продава стоката, вторият ловко пребърква плажните чанти. Най-новата хватка на престъпниците е да обикалят нощем по ивицата и да дебнат за туристи, които се натискат по шезлонгите или пушат трева. Щом хванат някого в \"нарушение\", те му налага \"глоба\", като се представят за цивилни патрули.\n\n\n                    ", "date": "2018.02.07", "title": "Полицейски кучета погват крадците по плажа"}
{"url": "http://www.monitor.bg/a/view/89251-%D0%9F%D1%83%D1%81%D0%BD%D0%B0%D1%85%D0%B0-%D0%BE%D1%82-%D0%B0%D1%80%D0%B5%D1%81%D1%82%D0%B0-%D0%B1%D1%83%D1%80%D0%B3%D0%B0%D1%81%D0%BA%D0%B8%D1%8F-%D0%A1%D0%BF%D0%B0%D1%81-%D0%BC%D0%B0%D0%BC%D0%B8%D0%BB-%D0%BD%D0%B0%D0%B8%D0%B2%D0%BD%D0%B8%D1%86%D0%B8-%D0%BA%D0%B0%D1%82%D0%BE-%D0%A5%D1%83%D0%B1%D0%B0%D0%B2%D0%B0%D1%82%D0%B0-%D0%9C%D0%B0%D1%80%D0%B8%D1%8F/", "text": "38-годишният бургазлия Милен Стойчев, по-известен като \"бургаския Спас\" и обвинен в серия измами по интернет, напусна килията и се прибра при баба си в центъра на Бургас. Районният съд го освободи и замени мярката му за неотклонение с \"домашен арест\", след като прекара в килия повече от два месеца. Според магистратите Милен бил с чисто съдебно минало, неосъждан, а в конкретния случай не е упражнил физическо насилие над други лица. \"Съдействал е на разследващите органи и средството, за което се предполага, че е използвано за извършване на престъплението е иззето.  Тоест отнети са му средствата, необходими  за извършване на престъпление, подобно на това, в което е обвинен\", гласят още мотивите на магистратите. Според съда обвиняемият е с установена самоличност, има адрес в гр. Бургас, където действително пребивава и който е известен на полицията. Освен това нямало данни да се е укривал от органите по разследването. Съдът счита, че след като лаптопа е иззет и Милен няма достъп до банкови сметки, не е в състояние да извърши друго подобно престъпление, нито може да се представя с фалшив профил като хубавата Мария и да продължи да мами. В съдебната зала стана ясно, че бургаския Спас е използвал общо три чужди банкови сметки, по които получавал различни суми от измамени мъже. Две от сметките били регистрирани на името на баба му Марийка Василева, а третата си купил по интернет срещу сумата от 100 лева. Тя му била продадена от Мария Райкова, която му предоставила дебитната си карта и пин-кодовете за нея, са установили разследващите. Срещу Милен Стойчев са повдигнати обвинения за четири случая на измами, за които са събрани железни доказателства, а жертвите са олекнали общо с 2 000 лева. Според разследващи обаче, в схемата на мошеника са изгорели повече от 100 души. По неофициални данни, бургаският Спас е измъкнал от наивниците близо 100 000 лева. За тях обаче все още не са събрани доказателства. Жертвите си бургазлията ловял в социалните мрежи, скрит зад фалшив профил на несъществуваща хубавица на име Мария Василева. Представял се за бедна студентка, която е изпаднала в беда в Гърция и търсел елегантно финансова помощ. В много от случаите, на Милен дори не се налагало да моли за пари, защото нацелените от него жертви, сами предлагали парите си.  В съдебната зала измамникът се разкая и обяви, че всъщност измислил измамническата схема за благородна кауза. Трябвали му пари, за да направи сайт за българите в чужбина. \"Съжалявам много. Искам да докажа на обществеността, че съм достоен човек и това, което се случва, не е присъщо за мен. Съжалявам, бях изкушен. Съществото на моето деяние не с умишлена цел набавяне на средства. Целта беше страница за българи в чужбина и за по-добра България. Затова направих женски профил, за да привлека повече хора\", заяви бургаския Спас. При извършения обиск, в дома му са били открити 4 флашки с банкови сметки и лаптоп, от който създавал фалшиви профили. Според обвинението той е работил от домашния си компютър и ако се върне вкъщи, можело да продължи с наречените от него \"изкушения\". Съдът обаче отсече, че такава опасност няма. ", "date": "2018.02.07", "title": "Пуснаха от ареста бургаския Спас, мамил наивници като \"Хубавата Мария\""}
{"url": "http://www.monitor.bg/a/view/26426-%D0%98%D0%B7%D0%BF%D1%80%D0%B0%D0%B2%D1%8F%D1%82-%D0%BD%D0%B0-%D1%81%D1%8A%D0%B4-%D0%A7%D0%B5%D1%80%D0%BD%D0%B0%D1%82%D0%B0-%D0%B2%D0%B4%D0%BE%D0%B2%D0%B8%D1%86%D0%B0-%D0%BE%D1%82-%D0%91%D1%83%D1%80%D0%B3%D0%B0%D1%81/", "text": "Тръгва процеса срещу бившата детска учителка Веселина Гинева, обвинена в отвличането и убийството на бившия си съпруг Димитър Миразчиев. Окръжната прокуратура в Бургас вече внесе в съда обвинителния акт, а първото дело е насрочено за 20-ти февруари. Пенсионираната учителка застава на подсъдимата скамейка по обвинение, че е лишила противозаконно от свобода  бившия си съпруг, след това го е убила и заблуждавала служителите в НОИ, че Димитър е жив, за да получава пенсията му. Разплитането на кошмарния трилър започна през лятото на 2016-та година, когато ченгета откриха оглозгания труп на жертвата, изхвърлен в бургаския парк \"Езеро\". Разследването установи, че мъжът е издъхнал през август 2014-та година в апартамента си в бургаския комплекс \"Лазур\". В продължение на година и три месеца, Веселина държала в плен бившия си, който бил заключен в една от стаите. Държала го системно гладен, като му давала само по парченце хляб и малко вода.  Умишлено го лишила от медицинска помощ, както и от лекарства, необходими за заболяванията му. От недохранване и липсата на адекватни грижи, Димитър Миразчиев издъхнал. След това пренесла трупа му от апартамента, натоварила го в пластмасов контейнер за смет на колелца, с който пренесла тялото до парка и го изхвърлила. После продължила да прибира пенсията му, със старо пълномощно, издадено й от Димитър. За времето от убийството до откриването на трупа, бившата съпруга прибрала над 21 000 лева от НОИ. До момента обвиняемата отрича да е замесена по какъвто и начин в зловещото убийство.  \"Веселина е обвинена, че с користна цел, по особено мъчителен начин, предумишлено умъртвила лице, намиращо се в безпомощно състояние, като системно не му е давала достатъчно количество храна, вода и необходимите за заболяването му лекарства, лишила го е от необходимата квалифицирана медицинска помощ и грижи в болнични условия, вследствие на което е настъпила смъртта му. Престъплението е по чл. 116, ал. 1, т. 5, т. 6, предл. 3, т. 7 и т. 9, вр. чл. 115, вр. чл. 23, ал. 1 от НК\", коментираха от прокуратурата.", "date": "2018.02.07", "title": "Изправят на съд \"Черната вдовица\" от Бургас"}
{"url": "http://www.monitor.bg/a/view/1371-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%BF%D0%B8%D1%8F%D0%BD-%D1%82%D1%83%D1%80%D1%81%D0%BA%D0%B8-%D1%82%D0%B8%D1%80%D0%B0%D0%B4%D0%B6%D0%B8%D1%8F-%D0%BF%D1%80%D0%B5%D0%B4%D0%BB%D0%BE%D0%B6%D0%B8%D0%BB-100-%D0%B5%D0%B2%D1%80%D0%BE-%D0%BF%D0%BE%D0%B4%D0%BA%D1%83%D0%BF-%D0%BD%D0%B0-%D0%BF%D0%BE%D0%BB%D0%B8%D1%86%D0%B0%D0%B9/", "text": "\n                     \n\n \n\nПодпийнал водач на ТИР стана причина за катастрофа, при която е увредена бензиностанция и е ранен неин служител. Сигналът е бил подаден към 17,50 часа на 6 февруари чрез националния телефонен номер 112, при оглед на място било установено, че на терена на бензиностанция по път I-7 от ГКПП – Лесово към Русе, в село Окоп, тежкотоварен автомобил е ударил служител на  бензиностанцията и  бензиноколонка. Изпратеният на място полицейски екип установява, че 54-годишният турски граждани Рамазан Окак. който е бил зад волана на товарен  „Мерцедес –Актрос“ с прикачено  към  него  полуремарке, е  нарушил  правилата за  движение.\n\n 26-годишният бензинаджия е с леки наранявания , бил е откаран в ЦСМП Ямбол, където след преглед и назначено лечение е освободен.\n\nПробата на водача за употреба на алкохол е положителна, като техническото средство е отчело стойност над 1,2 на хиляда. На местопроизшествието е извършен оглед от дежурна оперативна група. Чужденецът е  задържан първоначално с полицейска заповед за срок до 24 часа, която по разпореждане на окръжната прокуратура в Ямбол е увеличена на 72 часа след като е бил направен опит да бъде даден подкуп на полицейски служител. При приканване на чужденеца да бъде тестван с алко-дрегер той  извадил две банкноти от по 50 евро , за да бъде пуснат да продължи по пътя си. Очаква се от прокуратурата да поискат определяне на постоянна мярка „задържане под стража“.\n                    ", "date": "2018.02.07", "title": "Арестуваха пиян турски тираджия, предложил 100 евро подкуп на полицай  "}
{"url": "http://www.monitor.bg/a/view/30980-%D0%9C%D1%82%D0%B5%D0%BB-%D1%81-%D0%BC%D0%BE%D0%B1%D0%B8%D0%BB%D0%BD%D0%B8-%D0%BF%D0%BB%D0%B0%D0%BD%D0%BE%D0%B2%D0%B5-%D1%81-%D0%BE%D1%89%D0%B5-%D0%BF%D0%BE%D0%B2%D0%B5%D1%87%D0%B5-%D0%B2%D0%BA%D0%BB%D1%8E%D1%87%D0%B5%D0%BD%D0%BE-%D1%81%D1%8A%D0%B4%D1%8A%D1%80%D0%B6%D0%B0%D0%BD%D0%B8%D0%B5/", "text": "Всички планове Мтел без граници вече са достъпни и без абонамент\n                    Мтел, част от A1 Group, предлага обновените планове Мтел без граници и Мтел сърф с още повече съдържание и с възможност за подаряване на мегабайти. Мобилните планове включват екстра дигитални услуги, благодарение на която клиентите на Мтел без граници и Мтел сърф, получават достъп до приложението за гледане на телевизия онлайн Mtel NOW с ексклузивно спортно съдържание - Mtel Sport 1, Mtel Sport 2, EDGEsport, а също и 100 GB пространство в облачната платформа Disk.bg.\n\nМтел без граници идва с промоционални цени за всички 2-годишни абонаментни планове. Новото портфолио вече може да се ползва и без абонамент, като по този начин клиентите имат възможност да идентифицират най-подходящата услуга без да се обвързват със срочен договор. Абонатите на плановете XL, 2XL и 3XL разполагат с неограничен брой национални минути за разговори, а тези на XS, S, M и L имат съответно 100, 200, 500 и 1000 включени национални минути.\n\nВсички планове от XS до 3XL отново позволяват на абонатите да подаряват до половината от своите мегабайти всеки месец, като от тях могат да се възползват до два Мтел номера. С най-много мегабайти – 15 000 – разполагат клиентите на Мтел без граници 3XL.\n\nКлиентите на плановете от XS до 3XL получават и 100 GB облачно пространство в Disk.bg, както и достъп до приложението Mtel NOW, което включва над 30 канала за плановете XS, S и M и над 50 за плановете L, XL, 2XL и 3XL.\n\nОсвен допълнителната екстра Дигитални услуги Мтел сърф предлага на клиентите си промоционални месечни такси при сключване на двугодишен абонамент и възможност за подаряване на 50% от включените мегабайти на до два Мтел номера. Срещу 10,99 лева на месец при сключване на двугодишен абонамент Мтел сърф XS включва 1 500 MB мобилен интернет. При плановете S, M, L и XL мобилният трафик е съответно 5 000, 10 000, 20 000 и 35 000 MB. За най-активните в мрежата препоръчителен е Мтел сърф 2XL, който идва с 40 000 MB срещу 40,99 лева на месец при двугодишен абонамент.\n\nВсички планове Мтел сърф също дават достъп до 100 GB облачно пространство в Disk.bg и до приложението Mtel NOW, като включените канали за XS и S са над 30, а за останалите четири плана – над 50.  \n                    ", "date": "2018.02.07", "title": "Мтел с мобилни планове с още повече включено съдържание "}
{"url": "http://www.monitor.bg/a/view/58894-%D0%A5%D0%BE%D1%82%D0%B5%D0%BB%D0%B8-%D0%B8-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82%D0%B8-%D1%81%D1%80%D0%B5%D0%B4-%D0%BD%D0%B0%D0%B9%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%BA%D1%80%D0%B0%D0%B4%D1%86%D0%B8-%D0%BD%D0%B0-%D1%82%D0%BE%D0%BA/", "text": "\n                     \n\n \n\nСобственици и управители на ресторанти и хотелски комплекси са сред най-често изкушаващите се да пробват кражба на електроенергия, сочат данните от  проверките на електроразпределителното дружество ЕвН – България за отмината 2017 година. За 12 месеца загубите от кражби на ток за дружеството, което оперира върху територията на Югоизточна България възлизат на 1 468 000 лв, което означава че не са били платени 10,9 мегаватчаса електроенергия. „Нямаме проблеми с ромските квартали, там събираемостта надхвърля 95 на сто , много по-често правят опити да плащат в зоните, където обитателите не са социално слаби. С въвеждането на дистанционното отчитане имаме възможност превантивно да действаме при опит за манипулиране на уредите. Получаваме сигнал веднага при отварянето им и изпращаме свои екипи ..“, коментира изпълнителният член на директорския съвет при дружеството Костадин Величков.По думите му загубите от кражбите са спаднали под 8,5 на сто, в този диапазон се движели и технологичните загуби. Продължавали обаче кражбите на проводници и части от трафопостовете, където сумата е в рамките на 1,6 млн лв, най-малка е тя в Старозагорска област – едва 389 000 лв.Пак там са инвестирани 5,8 млн лв за обновяване на разпределителната мрежа, в момента се полагали подземни кабели за нуждите на фирма в района на някогашния соцгигант  Агробиохим, която удвоява производството си и се нуждае от допълнителни близо 3 мегавата мощност.\n\nПолагането се забавило във времето заради проблеми със собствеността на площадката – при приватизацията на химическия комбинат при правителството на Иван Костов алеите, улиците и подземните комуникации преминали в частно дружество, което сега искало наем за ползването им.\n                    ", "date": "2018.02.07", "title": "Хотели и ресторанти – сред най-големите крадци на ток     "}
{"url": "http://www.monitor.bg/a/view/62753-32-%D0%BC%D0%BB%D0%BD-%D0%BC%D0%BE%D0%BD%D0%B5%D1%82%D0%B8-%D0%B4%D0%B2%D1%83%D0%BB%D0%B5%D0%B2%D0%BA%D0%B8-%D0%B4%D1%80%D1%8A%D0%BD%D1%87%D0%B0%D1%82-%D0%BF%D0%BE-%D0%BF%D0%B0%D0%B7%D0%B0%D1%80%D0%B8%D1%82%D0%B5/", "text": "Банкнотата от 20 лева най-фалшифицирана \n                    Над 32 млн. монети двулевки са на разположение на българите, а в същото време книжните намаляха с една трета от 40 млн. на 30 млн. броя. Това сочат последните данни на Българската народна банка (БНБ) за периода октомври-декември 2017 г.. Броят им се увеличава с 13,4 млн., тъй като в края на 2016 г. в джобовете и портфейлите ни е имало 18,6 млн. монети от по два лева. В тази бройка влизат и новите 500 хил. двулевки, които централната ни банка пусна по повод българското председателство в Съвета на ЕС. Въпреки че двулевката като монета бе пусната в края на 2015 г., то все още не е решен напълно проблемът с автоматите и вендинг машините, които не приемат такава монета. Например в столичното метро не можеш да си купиш билетче от автомата, ако в портмонето имаш само двулевка. Причината е, че устройствата\n\n \n\n\n\n \n\nМожем да ползваме всички останали стотинки и книжни пари, но ако пуснем монета от два лева, тя няма да бъде отчетена. Така ще бъдем принудени да чакаме на опашка на касата, ако искаме да сме изрядни пътници.\n\nОт статистиката става ясно, че в края на миналата година в обращение са общо 2,289 млрд. разменни монети, а общата им стойност достигна 362,4 млн. лв. Оказва се, че сънародниците ни имат най-вече парички от по 1 стотинка, но съответно тяхната стойност е най-малка. 140 млн. лв. пък притежаваме на левчета.\n\nОтносно банкнотите се оказва, че в страната ни има близо 453 млн. книжни пари на обща стойност 15,3 млрд. лв. С най-голям дял продължава да бъде купюрата от 20 лева, като към края на декември в обращение са били 134 млн. банкноти от този номинал.\n\n \n\n\n\n \n\nСтойността на петдесетолевките в края на миналата година е била 6,041 млрд. лв., което им отрежда най-голям дял.\n\nДанните сочат още, че общо парите в обращение в България са 15,7 млрд. лв., като спрямо декември на 2016 г. се увеличават с 1,5 млрд. лв., което прави 11 на сто повече.\n\nСпоред Националния регистър за анализ на БНБ отново най-фалшифицираната банкнота е двайсетолевката. Общо 120 ментета от по 20 кинта са задържали експертите и то само в последните три месеца на 2017 г. На второ и трето място се нареждат съответно купюрите от по 10 и 50 лева.\n\n \n\n\n\n \n\nТака общият брой на хванатите неистински пари през миналата година се оказва, че е 919 броя за банкнотите и 766 за стотинките.\n\nНа територията на България са били хванати и фалшифицирани чужди банкноти - 751 броя евро, 57 броя щатски долари и 33 броя банкноти от други чуждестранни валути.\n\nЗа период от една година отделените като негодни банкноти са 58 млн., което е със 17.7 млн. по-малко в сравнение с отделените през предходния едногодишен период (декември 2015 г. – декември 2016 г.).\n                    ", "date": "2018.02.07", "title": "32 млн. монети двулевки  дрънчат по пазарите"}
{"url": "http://www.monitor.bg/a/view/18106-%D0%94%D0%9F%D0%A1-%D0%B8%D1%81%D0%BA%D0%B0-%D0%BE%D1%81%D0%B2%D0%B5%D1%82%D0%BB%D1%8F%D0%B2%D0%B0%D0%BD%D0%B5-%D0%BD%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D0%BC%D0%B5%D0%B4%D0%B8%D0%B8/", "text": "Хамид Хамид: Целта е прозрачност, кой колко и от къде получава\n                    Осветляване на собствениците на всички медии и финансирането, което получават извън рекламата. Това е основаната цел на промените в Закона за задължителното депозиране на печатни и други произведения, стана ясно от думите на Хамид Хамид и Велислава Кръстева, които заедно с колегите им Делян Пеевски и Йордан Цонев от вносителите на текстовете. Промените бяха внесени вчера, но днес депутатите от ДПС ги представиха пред медиите.По думите на Хамид законът има огромно значение за прозрачността и осветляването на медийното пространство, а поправките са продължение на тези от 201 година, когато се задължи обявяването на собствениците на печатните издания. Сега от ДПС предлагат това да важи и за всички доставчици на медийни услуги, в това число и онлайн изданията.Целта е и да се проследят всички приходи, които не са на пазарен принцип и са извън рекламните договори, за които все пак има фактури. Хамид разясни, че става дума за всички дарения и плащания, извън нормалния търговски оборот.  „В обществото стои въпросът как, откъде и защо различни медии получават средства и срещу какво”, коментира Хамид.  Така занапред всички медии до 30 юни ще трябва да внасят декларация в Търговския регистър за собственика и плащанията през предходната година.Другата поправката касае разпространителите на печатни издания, като те се задължават до 31 януари да декларират пред културното ведомство своя собственик и точният брой на търговските пунктове, чрез които продават и разпространяват издания. Ако някои от тях има повече от 1/3 от тези пунктове, то МК трябва да информира КЗК и да се задейства антимонополното законодателство, обясни Хамид и допълни  - „Целта на законопроекта е прозрачност и информираност на обществото - кой колко и откъде получава и срещу какво”.На свой ред Кръстева коментира, че сега е дошло времето за този законопроект и че е очаквала подкрепа още при внасянето от всички организации, които са настоявали за осветляване на медийните собственици. Тя изрично заяви, че не става дума за ограничаване на финансирането, а само за неговото деклариране, за да знае обществото кой и срещу какво говори. По думите й това е и стъпка в борбата срещу фалшивите новини.„Поправките не са насочени срещу някой. Ако някой има притеснения, то това са лица, които имат нещо да скрият”, отговори пък Хамид на въпрос дали предложенията са насочени към т.нар. кръг „Капитал”.Той разясни, че сегашните санкции ще действат и по новите разпоредби, които те предлагат. В момента при необявяване на собственик на печатно издание има глоба или имуществена санкция в размер от 1000 до 2000 лева. При повторно нарушение тя скача от 3000 до 5000 лева.Хамид обясни, че не са разговаряли с другите парламентарни групи, за да търсят предварителна подкрепа за закона. Въпреки това, той разчитал на 100 % подкрепа. Хамид даде да се разбере, че ДПС са отворени на предложения за промени между първо и второ четене, а поводът бе питане защо не са включили деклариране на финансиране от банкови кредити. Вчера Делян Пеевски излезе с позиция относно промените в закона, която можете да прочетете .\n\n\n                    ", "date": "2018.02.07", "title": "ДПС иска осветляване на собствениците на всички медии"}
{"url": "http://www.monitor.bg/a/view/17636-%D0%91%D0%A1%D0%9F-%D0%B8%D1%81%D0%BA%D0%B0-%D0%B0%D0%BD%D0%BA%D0%B5%D1%82%D0%BD%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D0%B7%D0%B0-%D0%B0%D0%BA%D1%86%D0%B8%D0%B7%D0%BD%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%BD%D0%B0-%D0%BC%D0%B8%D1%82%D0%BD%D0%B8%D1%86%D0%B8%D1%82%D0%B5/", "text": "\n                    БСП поиска да се създаде временна анкетна комисия, която да провери създаването и сигурността на акцизната система БАЦИС в Агенция „Митници”. Социалистът и зам-шеф на ПГ на БСП Драгомир Стойнов обясни, че трябва да се изяснят няколко въпроса – от това кой е създал заданието за изграждане на системата, през това дали ДАНС е разпоредила проверка на изпълнителя заради пробив  в нея и ДАНС разследвал ли е дали изпълнителят е свързан с лица, които да се възползват от условията за пробив в БАЦИС. Точно преди вота на недоверие срещу кабинета, от БСП разгласиха доклад на службите за 2016-та относно системата и за евентуален пробив в нея. ГЕРБ и кабинетът обаче отрекоха да има проблеми, като уточниха, че всички слабости са били отстранени много отдавна.Само преди ден пък всички служби – митници, МВР, прокуратура, отчетоха най-ниското ниво на контрабанда на цигари, което достига една 6 на сто. Сега обаче БСП отново атакува властта, като твърди, че ГЕРБ лъже за резултатите от борбата с контрабандата и се позоват на последния доклад на митниците.Според Румен Гечев от БСП има намаление в тенденцията с облагане на акциз на цигарите. За 2016 г. те са били 21 млрд. и 900 млн., а през 2017 г. те са били над 13, 7 млрд. къса. „На практика през 2017 г. в контрабандата са заложени два-три тира с цигари. И като сравним данните през 2016 година, има намаление. Тогава са били 44 млн”., каза Гечев. \n                    ", "date": "2018.02.07", "title": "БСП иска анкетна комисия за акцизната система на митниците"}
{"url": "http://www.monitor.bg/a/view/35771-%D0%91%D0%A1%D0%9F-%D0%BF%D0%B0%D0%BA-%D0%B8%D1%81%D0%BA%D0%B0-%D0%B4%D0%B0-%D0%B3%D0%BE%D0%BD%D0%B8-%D0%94%D0%BE%D0%B1%D1%80%D0%B5%D0%B2-%D0%93%D0%95%D0%A0%D0%91-%D0%B3%D0%B8-%D0%B4%D0%BE%D0%BA%D0%BB%D0%B0%D0%B4%D0%B0-%D0%B2-%D0%B5%D1%82%D0%B8%D1%87%D0%BD%D0%B0%D1%82%D0%B0-%D0%BA%D0%BE%D0%BC%D0%B8%D1%81%D0%B8%D1%8F/", "text": "\n                    „Без да упражнявам фиксация в никого, а с вяра в правотата на Конституционния съд ви призовавам, г-жо председател, да отстраните от зала гражданина, вече в това му качество, Делян Александров Добрев\", заяви Ченчев.\nНа свой ред шефът на правната комисия Данаил Кирилов излезе да защити своя колега от ГЕРБ. Той даде да се разбере, че от ГЕРБ вече са разработили специална бланка за нарушение на правилника на парламента и в нея ще запиват всеки, който отново повдига въпроса с оставката на Добрев. \"За пореден път грубо се нарушава правилника на НС. Ние сме разработили бланка, в която ще вписваме името на всеки, който е нарушил правилника. С тази бланка ще сезираме парламентарната Комисия за борба с корупцията, конфликт на интереси и парламентарна етика и тя ще трябва да наказва нарушителите. Моля, това мое изказване също да се счита за сезиране на комисията\", заяви Кирилов. Шефката на НС Цвета Караянчева пък разясни, че решението на КС не засяга статута на Добрев като депутат.Самият Добрев също излезе на трибуната и заподозря, че БСП са недоволни от постигнатото преди ден споразумение от кабинета и бизнеса за допълнителни реформи в енергетиката. \"Може би се чувстват уязвени и за да не се случат тези реформи искат по някакъв начин да успеят да ме отстранят от зала\", каза той. \"Моят експеримент с червените вратовръзки, днес е още по-червена, се оказа успешен. Крайният резултат е, че колегите от ляво като видят червено, ако не се носи от техен колега, реагират като бик на червено\", коментира още Добрев.\n\n\n                    ", "date": "2018.02.07", "title": "Червените пак искат да гонят Добрев, ГЕРБ ги докладва в етичната комисия  "}
{"url": "http://www.monitor.bg/a/view/28041-%D0%94%D0%9F%D0%A1-%D0%B8-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5-%D0%B2-%D1%81%D0%BF%D0%BE%D1%80-%D0%B7%D0%B0-%D0%B8%D0%B7%D1%81%D0%B5%D0%BB%D0%BD%D0%B8%D1%86%D0%B8%D1%82%D0%B5/", "text": "\n                     ДПС предложиха, български паспорт да имат право да получават онези хора, които освен родител имат и в рода „възходящ български граждани”. Става дума са баща, дядо, прадядо с българско гражданство.  По думите на Хамид Хамид от ДПС става дума за стотици хиляди българи, чиито родители са прогонени по време на възродителния процес. „Това са хора, които имат баща или дядо български гражданин, милеят за България, но административни пречки не позволяват да получат гражданство, обясни Хамид. Точно преди това обаче патриотите обясниха, че така всъщност се възстановяват правата на всички изселници в Турция, които доброволно вече са се отказали от гражданството си. По думите на Станислав Станилов пък целта била следващите4-5 години да получим от Турция около 1,5 милиона български граждани и ДПС да има повече гласове на избори. Колегата му Христиан Митев добави, че неправомерно се разширява и кръгът на имащите право да получат българско гражданство. Предвиждаше се също да отпадне изискването за възстановяване на българско гражданство, ако преди не по-малко от три години към датата на подаване на молбата за възстановяване, да има разрешение за постоянно или дългосрочно пребиваване в България.\n                    ", "date": "2018.02.07", "title": "ДПС и патриотите в спор за изселниците"}
{"url": "http://www.monitor.bg/a/view/35006-%D0%9E%D0%BA%D0%BE%D0%BD%D1%87%D0%B0%D1%82%D0%B5%D0%BB%D0%BD%D0%BE-%D0%A6%D0%B5%D0%BD%D0%BA%D0%BE-%D0%A7%D0%BE%D0%BA%D0%BE%D0%B2-%D0%B2%D0%B5%D1%87%D0%B5-%D0%BD%D0%B5-%D0%B5-%D0%BA%D0%BC%D0%B5%D1%82-%D0%BD%D0%B0-%D0%93%D0%B0%D0%BB%D0%B8%D1%87%D0%B5/", "text": "\n                    Сагата с кметуването на скандалния кмет на белослатинското Галиче, който от пролетта на 2016-та е в ареста, приключи. Върховният административен съд окончателно лиши от правомощия Ценко Чоков. Той изкара на поста четири и половина мандата.\nРешението на върховните магистрати не подлежи на обжалване.\n\nНо вече бившият управник не се предава. Адвокатите му са решили да сезират с казуса Европейския съд по правата на човека в Страсбург.\n\nВ момента срещу Чоков се води дело в Специализирания наказателен съд. Той е обвинен като тартор на престъпна група за рекет, лихварство, побоища и палежи.\n                    ", "date": "2018.02.07", "title": "Окончателно: Ценко Чоков вече не е кмет на Галиче"}
{"url": "http://www.monitor.bg/a/view/19978-%D0%9D%D0%A1%D0%BB%D0%A1-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D0%B8%D0%BD%D1%86%D0%B8%D0%B4%D0%B5%D0%BD%D1%82%D0%B0-%D0%BF%D1%80%D0%B8-%D0%BA%D0%BE%D0%B9%D1%82%D0%BE-%D0%B7%D0%B0%D0%B3%D0%B8%D0%BD%D0%B0-%D0%B4%D0%B5%D1%82%D0%B5%D1%82%D0%BE-%D0%BD%D0%B0-%D0%9C%D0%BE%D1%81%D0%BA%D0%BE%D0%B2%D1%81%D0%BA%D0%B8/", "text": "\n                    Националната следствена служба разследва инцидента, при който загина 4-годишният син на транспортния министър Ивайло Московски. това съобщиха от пресцентъра на прокуратурата. От там уточниха, че досъдебното производство за трагедията в Боровец е образувано на 02.02.2018 г. по реда на чл.212 ал.2 НПК с първото действие по разследването на разследващ полицай от ОД МВР София – оглед на местопроизшествие, за това, че на 02.02.2018 г., около 15.00 ч., в землището на курортен комплекс „Боровец“, обл.София, е причинена по непредпазливост смъртта на Кристиян Ивайлов Московски– престъпление по чл.122 ал.1 НК.\n\nПървоначалните и неотложни действия са докладвани на Окръжна прокуратура - София, под чието наблюдение е започнало и се води досъдебното производство.\n\nВ хода на разследването са извършени пет огледа на местопроизшествие, разпитани са седем свидетели, изготвена е съдебномедицинска експертиза на труп, изискана е справка от „КАТ-ПП“ при ОД МВР София, възложени са ОИМ.\n\nПо делото следва да бъдат разпитани голям брой свидетели и да бъдат назначени множество съдебни експертизи и други действия по разследването, част от които изискват и специфични знания за разрешителния режим и правилата за ползване на моторни шейни.\n\nПо предложение на административния ръководител на Окръжна прокуратура – София и наблюдаващия прокурор, с постановление  на главния прокурор от днес - 07.02.2018 г., разследването по делото е възложено на Национална следствена служба.\n                    ", "date": "2018.02.07", "title": "НСлС разследва инцидента, при който загина детето на Московски"}
{"url": "http://www.monitor.bg/a/view/82706-%D0%A1%D1%82%D0%BE%D0%BB%D0%B8%D1%87%D0%BD%D0%B0%D1%82%D0%B0-%D0%BE%D0%B1%D1%89%D0%B8%D0%BD%D0%B0-%D1%89%D0%B5-%D1%81%D0%B5-%D0%B3%D1%80%D0%B8%D0%B6%D0%B8-%D0%B7%D0%B0-%D0%B0%D0%BD%D1%82%D0%B8%D1%87%D0%BD%D0%B0-%D0%A1%D0%B5%D1%80%D0%B4%D0%B8%D0%BA%D0%B0/", "text": "Обмислят и детска занималня за деца от 4 до 12 години\n                    Столичната община ще открие нов музей в комплекс антична „Сердика“, съобщи зам.-кметът по култура на София доц. Тодор Чобанов. Министерският съвет днес взе решение стопанисването на Ларгото да бъде прехвърлено от културното ведомство на Столичната община.От „Дондуков“ 1 обясниха, че с взетото решение се създават условия за реставрация, експониране, управление и поддържане на обекта и развитие на културния туризъм. Доц. Чобанов не скри, че от „Московска“ 33 от дълго време очакват това решение, защото в последните години общината е инвестирала стотици хиляди левове в няколко археологични сезона. Комплексът ще бъде стопанисван от музея за история на София.Като нов отговорник едно от първите неща, които ще направи общината е създаването на музей в подземната зона под булевард „Мария Луиза“. „Тази зона ще си е класически музей – с работно време, екскурзоводи, беседи, а останалите зони, както и досега ще си бъдат със свободно преминаване. В него ще бъдат показани римски артефакти от колекциите на Националния исторически музей при БАН и от нашата собствена колекция.Ще има и технологични способи, които ще допълнят оригиналите – 3Д визуализация, холограми, информационни елементи, манекени, реплики и т.н.“, обясни Чобанов. В новия музей от общината обмислят да има и детска занималня, в която децата от 4 до 12 годишна възраст да изучават история, археология, етнография. „Ще ги обличаме като римляни, ще правим различни игри, ще учим историята по един приятен и интересен начин. Нещо, което е широко разпространено по света“, каза зам.-кметът по култура.\n\n\n                    ", "date": "2018.02.07", "title": "Нов музей сред антиките в столичното Ларго (ОБНОВЕНА)"}
{"url": "http://www.monitor.bg/a/view/38228-%D0%91%D0%BE%D1%80%D0%B8%D1%81%D0%BE%D0%B2-%D0%BA%D1%8A%D0%BC-%D0%BC%D0%B8%D0%BD%D0%B8%D1%81%D1%82%D1%80%D0%B8%D1%82%D0%B5-%D0%9D%D0%B5-%D0%BF%D0%B8%D0%BB%D0%B5%D0%B9%D1%82%D0%B5-%D0%B2%D1%80%D0%B5%D0%BC%D0%B5%D1%82%D0%BE-%D0%B0-%D1%81%D0%B5-%D0%B7%D0%B0%D0%B5%D0%BC%D0%B5%D1%82%D0%B5-%D1%81-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%BE%D1%82%D0%BE-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5/", "text": "\n                    Премиерът Бойко Борисов нареди на министрите да не пилеят времето, а да се заемат с въвеждането на електронно управление. Това стана ясно от стенограмата на заседанието на Министерския съвет. Повод за думите на Борисов е припомняне от вицепремиера Томислав Дончев за липса на мобилизация за въвеждане на електронния обмен на документи между администрациите и съществуващ риск за неспазване на крайния срок - ноември. Дончев отбелязва, че мобилизацията не е достатъчна, но няма нагласа да се удължава срокът, затова и призовава министрите да приемат електронното управление за приоритет. „Знам какви са дефицитите и от гледна точка на системи, и от гледна точка на специалисти. При личен ангажимент от ваша страна нещата би трябвало да могат да се решат. От министерствата около една трета в момента участват в електронния документооборот, териториални администрации – една, от областните администрации – под половината, от общините – под половината. Така че, няма да се случи без лично ваше участие“, заявява Дончев.От своя страна Борисов отвърна, че темата може да не е коментирана месец-два, но това не означава, че е отпаднала. „Едно от първите три неща, за които сме се разбрали и в коалицията, е електронното управление като най-практическата мярка в борбата с корупцията, с това, което мъчи хората. И не си мислете, че на някой ще се размине. Много ясно сме се разбрали. Така, че не пилейте времето“, обяви Борисов.\n\n\n                    ", "date": "2018.02.07", "title": "Борисов към министрите: Не пилейте времето, а се заемете с електронното управление"}
{"url": "http://www.monitor.bg/a/view/77547-215-%D0%BC%D0%B8%D0%BD%D0%B0%D1%85%D0%B0-%D0%BF%D1%80%D0%B5%D0%B7-%D0%BF%D1%8A%D1%80%D0%B2%D0%BE%D1%82%D0%BE-%D1%81%D0%B8%D1%82%D0%BE-%D0%B7%D0%B0-%D0%BC%D0%B8%D1%82%D0%BD%D0%B8%D1%87%D0%B0%D1%80%D0%B8/", "text": "\n                    215 кандидати за митнически инспектори са допуснати до конкурса, съобщиха от Агенция “Митници”. Мераклиите кандидатстват за общо за 40 щатни бройки, от които 24 са за най-големия и натоварен в страната шосеен пункт Капитан Андреево. Осем не са допуснати до теста, който ще се проведе на 15 февруари в Бургас. Минималните изисквания към кандидатите са да имат висше образование бакалавърска степен, като не се изисква професионален опит. Основната месечна заплата е 800 лв. Следващите две фази на конкурса са тест и интервю.\n                    ", "date": "2018.02.07", "title": "215 минаха през първото сито за митничари"}
{"url": "http://www.monitor.bg/a/view/76082-6948-%D0%BD%D0%B5%D0%BF%D1%8A%D0%BB%D0%BD%D0%BE%D0%BB%D0%B5%D1%82%D0%BD%D0%B8-%D1%81%D1%8A%D1%81-%D0%B7%D0%B5%D0%BB%D0%B5%D0%BD%D0%B0-%D1%81%D0%B2%D0%B5%D1%82%D0%BB%D0%B8%D0%BD%D0%B0-%D0%B7%D0%B0-%D1%80%D0%B0%D0%B1%D0%BE%D1%82%D0%B0/", "text": "\n                    Дуалното образование е намалило отпадащите ученици, отсъствията и закъсненията, както и е повлияло благоприятно на дисциплината в клас. При тази форма на обучение гимназистите над 16 години от професионалните училища работят по трудов договор и учат едновременно. Ползите от нея бяха оповестени от ръководителката на българо-швейцарския проект за дуално образование ДОМИНО Петя Евтимова по време на съвместно заседание в парламента на три комисии – образователна, социална и икономическа.Тя акцентира и на някои притеснения от страна на фирмите, които наемат учениците, като например двойното здравно осигуряване. То се получава, защото гимназистите веднъж се осигуряват от държавата и втори път от работодателя. Основна тема на заседанието беше необходимостта от законови промени, свързани с трудовото правоотношение между работещите ученици и техните шефове. Председателят на социалната комисия Хасан Адемов заяви, че трябва да се намери правилното мястото на трудовите договори на учениците в дуалното обучение - дали те да са в Кодекса на труда, или да са в специален закон, както е при специализацията на лекарите.Образователният министър Красимир Вълчев отбеляза, че може да се направят промени в Закона за професионалното образование, които да са свързани с договорите на учениците. В момента те получават възнаграждение в размер на 90% от минималната работна заплата. Шефката на образователната комисия Милена Дамянова пък предложи законовите поправки, свързани с трудовите договори на учениците, да се обсъдят в работна група. Все повече непълнолетни подават заявление за разрешително за работа, като през миналата година са били 7088. Инспекцията по труда е одобрила 6948 от подадените документи, съобщи социалният министър Бисер Петков. Отказите пък са 128, като основна причина била опасната работна среда. \n                    ", "date": "2018.02.07", "title": "По-малко отпаднали ученици заради дуалното обучение (ОБНОВЕНА) "}
{"url": "http://www.monitor.bg/a/view/17393-144-%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%86%D0%B8%D0%B8-%D0%BE%D0%B1%D0%BC%D0%B5%D0%BD%D1%8F%D1%82-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%BE/", "text": "\n                    144 са администрациите, които могат да обменят документи изцяло по електронен път. Това съобщиха от Агенцията за електронно управление, като уточниха, че 26 от тях са институции на централната администрация – министерства, агенции, държавни комисии. Същото важи и за половината от областните администрации. Над 70 на сто от реалните участници в система за електронен обмен, поддържана от ДАЕУ, са общините.\n\nСпоред мерките на кабинета за намаляване на бюрокрацията и административната тежест, 1 ноември е крайният срок всички администрации да преустановят напълно хартиения обмен на документи.\n\nОт ДАЕУ напомнят, че онези администрации, които нямат свои системи за документооборот, могат да използват системата за електронна препоръчана поща (e-Delivery), като създадат еднократно свои профили в системата.\n                    ", "date": "2018.02.07", "title": "144 администрации обменят документи електронно"}
{"url": "http://www.monitor.bg/a/view/87833-%D0%A1%D0%B2%D0%B8%D0%BD%D0%B5%D0%BA%D0%BE%D0%BC%D0%BF%D0%BB%D0%B5%D0%BA%D1%81-%D0%B7%D0%B0%D0%BC%D1%8A%D1%80%D1%81%D0%B8-%D1%80%D0%B5%D0%BA%D0%B0-%D0%A2%D0%BE%D0%BF%D0%BE%D0%BB%D0%BD%D0%B8%D1%86%D0%B0%D0%BE%D0%B1%D0%BD%D0%BE%D0%B2%D0%B5%D0%BD%D0%B0/", "text": "\n                    Нерегламентирано изпускане на отпадъчни води от лагуна и площадка на свинекомплекса в с. Априлци в река Елшишка е причинило замърсяването на реките Тополница и Елшишка , съобщиха от пазарджишката Регионална инспекция по околната среда и водите. Това е установила проверката на експерти на РИОСВ, Басейнова дирекция - Пловдив и Регионалната лаборатория към ИАОС в Пазарджик след сигнал за мъртва риба в реката, подаден от рибар в обедните часове в сряда. Извършен оглед на р. Тополница и на р. Елшишка не установи мъртва риба, а промяна в цвета, специфично запенване и локализира източника – свинекомплексът на „Свиком” АД в с. Априлци. Проверката констатира изтичане на отпадъчни води от лагуна и площадка в река Елшишка.На отговорните лица са дадени предписания за незабавно преустановяване изтичането на отпадъчни води. За това нарушение РИОСВ - Пазарджик ще предприеме административно-наказателни мерки. Взети са водни проби от пет мониторингови точки по течението на реките Елшишка и Тополница. Анализът им ще бъде коментиран от експерти на Басейнова дирекция - Пловдив.\n                    ", "date": "2018.02.07", "title": "Свинекомплекс замърси река Тополница (ОБНОВЕНА)"}
{"url": "http://www.monitor.bg/a/view/71210-%D0%96%D1%80%D0%B5%D0%B1%D0%B8%D0%B9-%D0%BE%D1%82%D1%81%D1%8F%D0%B2%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%BF%D1%8A%D1%80%D0%B2%D0%BE%D0%BB%D0%B0%D1%86%D0%B8%D1%82%D0%B5-%D1%81-%D1%80%D0%B0%D0%B2%D0%BD%D0%B8-%D1%82%D0%BE%D1%87%D0%BA%D0%B8/", "text": "Дават по-голяма преднина за кака или батко в същото училище \n                    Жребий ще отсява кандидат-първокласниците, в случай че децата имат равен брой точки и се конкурират за място в софийско училище. Това стана ясно от проекта за нова система за прием в първи клас в София, представен от зам.-кмета по образованието доц. Тодор Чобанов в комисията по местно самоуправление и нормативна уредба към Столичния общински съвет. Той обаче уточни, че не вярва да се стигне до подобни ситуации.\n\nКакто „Монитор“ вече писа, основна тежест в класирането тази година ще адресната регистрация в близост до училището и кандидатите ще бъдат разделени в четири групи, като в първата ще бъдат деца регистрирани преди повече от 3 години, а в последната – живеещи извън района на училището. Адресната регистрация няма да се точкува. Вместо това приоритетно ще се приемат децата от първа група и при наличие на свободно места, ще се преминава последователно към следващите три. Допълнителни критерии ще бъдат допускани само в случай, че има хлапета от една и съща група, които са повече от свободните места в дадено училище.\n\nСтолична община добави три нови критерия към групата на допълнителни в проекта за прием. Две бонус точки ще получават децата от многодетни семейства. Останалите два са за полусираци и хлапета от приемни семейства, които ще получават съответно 2 и 1 точки. Друга промяна е, че се увеличава преднината за децата, които имат кака или батко в желаното училище – от 16 на 22 точки. За кандидат-първолак с двама починали родители са отредени пет точки, а за дете с трайни увреждания над 50% - шест точки.\n\nПо време на заседанието на комисията бе зададен и въпросът защо при кандидатстването се иска адресът на детето, а не на един от родителите. Чобанов заяви, че това предвижда наредбата на Министерството на образованието. Той каза, че са се обърнали към образователното ведомство по този въпрос, защото наистина се създавало проблем, ако детето се води на адреса на майката, а реално живее на този на бащата. От „Московска“ 33 имат желание кандидатстването в 1-ви клас да става по електронен път, както е в детските градини, но това няма да може да се случи за предстоящата учебна година. Такава система може да заработи през учебната 2019-2020 г. или най-малкото да бъде тествана.\n                    ", "date": "2018.02.07", "title": "Жребий отсява кандидат-първолаците с равни точки "}
