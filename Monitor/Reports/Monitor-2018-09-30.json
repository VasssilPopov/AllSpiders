{"url": "https://www.monitor.bg/bg/a/view/po-1200-novi-stolichani-vseki-mesec-145652", "text": "По около 1200 нови столичани се регистрират всеки месец. Това показва справка на „Монитор“ в регистрите на Министерство на регионалното развитие и благоустройството и МВР. Според цифрите само за последния месец в столицата по настоящ адрес са се регистрирали 1168 души, а са се дерегистрирали 1253-ма. Предполага се, че втората цифра е на хора, които просто са сменили настоящия си адрес с постоянен. Данните сочат, че от близо 3-милионна София едва 1 294 792-ма души имат постоянен адрес към юли месец 2018 година. Това означава, че половината граждани на столицата не могат да използват административни услуги, както и че не плащат местните си данъци и такси в софийската община. Това те могат да правят само и единствено в родните си места, където са регистрирани по Закона за гражданската регистрация. Неудобство за тях е и плащането, както и правенето на справки към НАП за налозите към държавата. Това те могат да правят само в териториалните дирекции на приходната агенция по постоянен адрес. Въпреки че подобна пречка би била лесно преодолима с въвеждането на електронното правителство, то все още човек не може да заплати налозите си на произволно гише на НАП, защото се води в различна област от тази, в която живее в момента. Други 1 267 759 пък са с настоящ адрес в София, на който дадено лице може да бъде намерено. Той е различен от постоянния му адрес и служи единствено за кореспонденция. Такъв имат основно хората, които живеят за по-дълъг период от време в даден град, в случая в столицата. „Много хора не сменят адресите си заради административни пречки. Предвижда се това нещо да отпадне след 2018 година и да не са необходими купища документи за прехвърлянето на адреса. Това ще стане с въвеждането на електронната идентификация и с надгражденето на регистрите на ГРАО, включително свързването им с имотния регистър. Така всеки гражданин ще може  с няколко клика да си смени настоящия адрес  Някои общини и в момента поддържат такава възможност, макар качеството на електронните услуги да е доста спорно. Ако сме под наем, е нужно съгласие на собствениците – то също може да бъде дадено онлайн. При собствено жилище, проверката в имотния регистър и сега може да става автоматично в доста случаи, но отново това става трудно. Съвсем скоро очакваме тези проблеми да се решат“, обясниха юристи запознати със Закона за гражданската регистрация пред „Монитор“.", "date": "2018.09.30", "title": "По 1200 нови столичани всеки месец"}
{"url": "https://www.monitor.bg:443/bg/a/view/melnik-mejdu-turizma-i-istorijata-145660", "text": "В Югозападна България имат една приказка защо плачат и се смеят момчетата: Явява им се Смъртта, за да вземе майка им и тогава те плачат, а когато тази с косата иска баща им тогава те ѝ се присмиват, \"щот, лельо, не знаеш кой е\". Това разказва леля Грозда, майката на Митко Шестака, известен търговец на вино в Мелник и съдържател на къщи за гости в града. Познават го с този прякор, заради шестте пръста на лявата му ръка, навремето са го снимали във вестници, хвали се майка му. \"Не поиска да го махне, очаквах даже доде беше войник да си вземе отпуска (навремето всеки гледаше да се измъкне някак от служба) заради шестия пръст и да се оперира. Дядо му също беше така и живя до 101 години\", разказва стожерът на фамилията, \"и той ги остави, та затова му остана на Митко това име\". Усмихва се леля Грозда и продължава да се шегува: \"Поне така бяха сигурни родата, че ми е син, щото съм снаха в рода\". Мислех за Мелник като за Копривщица. Малък град с история, но се оказа повече място с много туристи и проблеми с паркирането в празничните дни. „Презастроено е в старата част, защото навремето общината даваше право на строеж на млади семейства да вдигат къщи и да останат да живеят в града. Но вместо да останат тук, те ги продадоха и сега се вдига хотел след хотел\", казва леля Грозда, докато покрай нас минава група немски туристи - пенсионери. Но е щастлива, защото семейството ѝ за разлика от останалите не се е разбягало, а три поколения работят заедно и въртят хотели и продават вино на гостите. Мелник е град на противоположностите, от една страна туризъм на еднаквите менюта по ресторантите, всички предлагащи една и съща кавърма и вино. А от другата - прашни и липсващи улици и доста занамарени исторически обекти. Но е красиво и спокойно, със запазен архитектурен стил от онова време. Известен е сред хората като най-малкия град у нас, в който отдавна \"Преди повече от двадесет години останахме без училището и сега внуците ни пътуват да учат далеч\", разказва леля Грозда. Това е и най-голямата болка на бившия озеленител. Намерих училището в близост до също изоставената отдавна постройка на стария конак, чийто вход е покрит със зелено зебло. Бившата сграда на местното турско управление от едно недалечно минало сега се разпада в близост до улицата с механите пред погледите на наши и чужди туристи. Зад него се издига по-модерната соцпостройка на училището с пансион. Разруха. Школото е с широко зейнали врати и е готово да посреща посетители също като крепостта в близост. Общо взето и за двете \"забележителности\" има еднаква по размер информация. Школото е основано пет години преди Освобождението и е кръстено на монаха и учител Неофит Рилски. 100 години по-късно ГУСВ-то го разширява. Местни казват, че откриването му било голям празник за местните, защото децата им е можело да учат и живеят на едно място. На по-малко от 500 метра от там във височината се намира Деспот-Славовата крепост. Предполага се, че крепостта е построена през XI век, но през XIII век, по времето на управлението на деспот Алексий Слав е разширена и укрепена допълнително, а оттук произлиза и името й - крепостта на Деспот Слав. Ролята на крепостта е била да защитава региона, като крепостта е била резиденция на деспотите Алексий Слав и Драгота. Толкова години по-късно ясно се различава, че крепостта е имала формата на издължен неправилен многоъгълник. Днес са запазени само част от източната й стена, която на места се извисява до 10 метра височина. Тъжното е, че в града много по-бързо, отколкото вековете без човешка намеса не са успели да сринат купчината камъни. Местните имат свое разбиране за туризъм. На главната може да се нахраните в дузина ресторанти, във всеки един от тях менютата са изкопирани едно от друго, а качеството на храната е една и съща с малки изключения. В заведенията не признават кафето да бъде сервирано с мляко, освен ако не се помолите настойчиво три пъти. За настаняване може да изберете някоя от къщите за гости, цените им са близки, повечето с три звезди далеч от качеството на категорията, но с гостоприемни собственици. До Мелник освен с кола може да стигнете за около пет часа с директен автобус от София. С влак пътуването преминава през Сандански. Гарата е на няколко километра от града, така че трябва да ползвате маршрутка, за да стигнете до друг бус, който да ви отведе до малкия град. Само пътят ви до Сандански ще ви отнеме четири часа, влакът спира четири пъти в Перник и на всяка малко по-голяма гара, освен ако не попаднете международният трен за Солун. Но романтиката и хубавите гледки са ви е в кърпа вързани на цена между 8 и 10 лева (зависи дали ще си вземете двупосочен билет) и още 3.50 лева за другите две превозни средства и още поне час път. Скътан в югозападните склонове на Пирин, Мелник е най-малкият град в България. Обявен е за културноисторически резерват и за град-музей. С население от около 400 жители, Мелник е известен с искрящото си червено вино, впечатляващи старинни къщи и природни забележителности. Името на Мелник се свързва с думата Мелон, близка до славянската Мел – значеща бяла глина, креда. Мелник е известен с уникалната си архитектура, многобройните археологически забележителности, Роженският манастир (XVI век) и най-вече с мелнишкото вино, според легенда е било любимото вино на Чърчил. Градът привлича многобройни посетители от страната и чужбина със чудноватите златисти пирамидални планински образувания намиращи се по билата на близко отстоящата планина Пирин.", "date": "2018.09.30", "title": "Мелник между туризма и историята"}
{"url": "https://www.monitor.bg:443/bg/a/view/v-chirpan-predlagat-ulica-na-imeto-na-hudojnika-nikola-manev-145657", "text": "Централната улица на Чирпан да бъде кръстена на наскоро починалия художник и почетен гражданин Никола Манев, предлагат от групата на общинските съветници на партия ГЕРБ. Те припомнят, че в момента тя носи името на пролетарския вожд и учител Георги Димитров, който никога не е идвал през живота си в родното място на Яворов за разлика от цар Борис Трети.   Централната улица на Чирпан да бъде кръстена на наскоро починалия художник и почетен гражданин Никола Манев, предлагат от групата на общинските съветници на партия ГЕРБ. Те припомнят, че в момента тя носи името на пролетарския вожд и учител Георги Димитров, който никога не е идвал през живота си в родното място на Яворов за разлика от цар Борис Трети. „Никола Манев е роден в Пазарджик, но винаги е твърдял, че Чирпан я мястото, където сее усетил българин. През последните години от живота си той направи страшно много за духовния живот в града, по негова покана тук всяка есен идваха най-добрите певци, композитори, поети, писатели…Смятаме че е редно да съхраним спомена за него и по този начин.“, коментира местния лидер на ГЕРБ Христо Стефанов. Предложението ще бъде внесено за разглеждане на октомврийското заседание на чирпанския парламент, от сега е сигурно че мнозинството едва ли ще приеме идеята.Бегъл преглед на улиците показва, че там има кръстени на дузина нямащи нищо общо с историята на града като Димитър Благоев, Фридрих Енгелс, Антон Иванов, Роза Люксембург , Зоя Космедемянская, Ернст Телман и  Патрис Ломумба.Срещат се още „Москва“, „Прогрес“ и „Партизанска“ и дори „Шарампол“ /вид отбранително съоръжение през годините на кърджалийските нападения/.", "date": "2018.09.30", "title": "В Чирпан кръщават централна улица на името на Никола Манев"}
{"url": "https://www.monitor.bg:443/bg/a/view/denonoshtni-apteki-samo-v-17-oblastni-grada-145662", "text": "Денонощни аптеки има само в 17 областни града в страната. В останалите 11 хората, ако се разболеят след работно време, няма от къде да си купят дори аспирин. Това са Видин, Монтана, Враца, Плевен, Ловеч, Търговище, Разград, Кърджали, Смолян, Силистра и Ямбол, установи проверка на „Монитор“. Така на практика без възможност за лечение по всяко време на денонощието остават 1221 българи. На някои места като Видин, Ловеч, Плевен, Търговище, Смолян и Кърджали по 1-2 аптеки работят на удължено работно време до 20 ч. Само една във Видин работи до полунощ. Оказва се, че няма законова пречка в тези градове да има и денонощни, но самите собственици не искат да работят нонстоп, тъй като в такъв случай трябва да назначат повече персонал, да плащат още заплати и осигуровки.  Не е рентабилно във Видинска област има над 30 аптеки. След полунощ търсенето на лекарства е слабо, казва магистър фармацевт Зоя Василева. Колеги пробваха да работят и след 24 часа, но няма клиенти, най-много 5 човека да влязат. Хронично болните си имат лекарства за цял месец, които се изписват по здравна каса, а за спешните случаи в Спешната помощ има всичко, допълва тя. Василева изчисли, че да функционира една денонощна аптека са необходими трима фармацевти, на които освен заплата трябва да се плаща и нощен труд. Месечно това прави около 10 000 лв. По думите й за една малка аптека, каквито са повечето в областта, такава сума е непосилна. Близки на болните от Ловеч например пътуват за медикаменти нощем до Велико Търново, където е отворено нонстоп, и до Горна Оряховица, където затварят в 22 ч. Денем в старата столица работят 16, в единствената отворена, когато се наложи по тъмно, пазаруват болни от Дебелец, Килифарево и дори от отстоящите на по 40 км Полски Тръмбеш и Павликени. Понякога идват да пазаруват дори хора от Свищов. Аптеките в 7 области пък не изпълняват всички рецепти, отпускани по линия на НЗОК или с протоколи за особено скъпи медикаменти, каквито например са биоподобните за лечение на ревматоиден артрит, уцирозен колит и болест на Крон. Това са Пазарджик, Перник, Разград, Силистра, Сливен, Търговище и Ямбол, показват данните от уеб платформата „мАптека“ (www.mapteka.bg), разработена от Българския фармацевтичен съюз. Такъв проблем има и в общините Аврен, Аксаково, Белослав, Ветрино, Вълчи дол, Девня, Долни чифлик, Дългопол и Суворово. Общият брой на населението в тях е малко над 100 000 души.  За да има равномерно разпределение на аптеките в страната, които да извършват всичко необходимо на гражданите, е редно да има национална аптечна карта по подобие на Националната здравна карта. Така коментира проблема председателят на Българския фармацевтичен съюз проф. Илко Гетов. Той припомни, че съсловната организация е предлагала да бъде създадена вече неколкократно. Заради динамичната икономическа обстановка не може да се каже колко точно са аптеките в страната, тъй като ту се откриват нови, ту се закриват, допълни той. Затова БФС разполага с приблизителни данни. Денонощните в цялата страна са малко над 100, като те са съсредоточени предимно в София, Варна и Пловдив. Общо в страната са регистрирани близо 3500, като от тях 270.", "date": "2018.09.30", "title": "Денонощни аптеки само в 17 областни града"}
{"url": "https://www.monitor.bg:443/bg/a/view/izbirat-naemateli-v-industrialna-zona-s-konkurs-145650", "text": "Наематели на терени в най-новата индустриална зона „Загоре“, в която община Стара Загора участва със своя земя и министерството на икономиката, което вече приведе 3,5 млн лв ще бъдат избирани с конкурс. Това ще се отнася най-вече за местните компании, те ще трябва да развиват високотехнологични производства с висока добавена стойност. На последното си за месец септември заседание местните парламентаристи в Града на липите дадоха съгласието си да бъде изработен подробен устройствен план на бъдещата индустриална зона, това е една от законовите стъпки преди реалното подписване на сделките с имоти в нея. Следва да бъдат оформени парцелите със съответните идентификатори и с подробен план на инфраструктурата. Това ще позволи договаряне с потенциални инвеститори и старт на процедурата по ЗОП за изграждане на прилежащата инфраструктура –ток, водоснабдяване, канализация и др. От ръководството на дружеството уточняват, че над половината от парцелите са вече договорени с потенциални инвеститори. Очаква се работата по инфраструктурата да започне в началото на 2019 г.", "date": "2018.09.30", "title": "Избират наематели в индустриална зона с конкурс"}
{"url": "https://www.monitor.bg:443/bg/a/view/mlad-fermer-izliza-na-korta-sreshtu-manuela-maleeva-145658", "text": "30- годишен казанлъчанин, възпитаник на швейцарски университет, който със семейството си се грижи за 14 000 дка земя ще се изправи срещу легендарната българска тенисистка Мануела Малеева в благотворителен турнир навръх празника на Стара Загора 5 октомври. 30- годишен казанлъчанин, възпитаник на швейцарски университет, който със семейството си се грижи за 14 000 дка земя ще се изправи срещу легендарната българска тенисистка Мануела Малеева в благотворителен турнир навръх празника на Стара Загора 5 октомври.   Младият Атанас Демиров е луд фен на прекратилата активната си спортна кариера през 1994 година  Мануела, но никога не е имал възможност да се запознае с нея. През това лято сключил брак и по време на тържеството споделил мерака си да хване ракетата и да изиграе поне един сет с някогашната трета в световната ранг листа. Няколко месеца по-късно мечтата му ще се превърне в реалност след като кумецът му  Иван Мандаджиев от Гоце Делчев разбрал за благотворителния турнир, който ще се проведе в Града на липите за набирането на средства в подкрепа на създадената от Мануела и нейната фондация „Суисклиникал“ българо-швейцарска ортопедична работилница. Кумецът се свързал с организаторите на турнира и авансово внесъл сумата, за да осъществи мечтата на кума си. „Познавам задочна Малеева от детството си, гледал съм на запис почти всичките й срещи, но не съм си и  представял, че един ден ще застана „очи в очи“ с нея от двете страни на мрежата. Надявам се да падна с достойнство…“, сподели Демиров. Турнирът ще бъде на 5 октомври на кортовете в Стара Загора.Очаква се участие да вземат още десетина фенове на ракетата. Преди истинските двубои Малеева ще изнесе открит урок за подрастващите – тенисисти.Работилницата съществува от 2007 година, създадена е по съвместен проект на „Суисклиникал“ и старозагорския Обществен дарителски фонд. Специализирана е в производство на коригиращи ортопедични средства за деца прекарали церебрална парализа.Годишно тя подпомага над 200 хлапета с проблеми, тези услуги обаче не се финансират от НЗОК.", "date": "2018.09.30", "title": "Млад фермер излиза на корта срещу Мануела Малеева"}
{"url": "https://www.monitor.bg:443/bg/a/view/drevnite-polagali-stykleni-biberoni-v-groba-na-decata-si-145659", "text": "На  два, изработени от стъкло биберона , познати в археологията с наименованието  гутус  се натъкнаха специалистите от старозагорския регионален исторически музей в хода на разкопките в центъра на Града. Съдчетата са били положени в един от петте зидани с тухли и покрити с каменни плочи гробове, където са били положени останките от няколко семейства, живели в античната Августа Траяна през първата половина на ІІІ в от н.е. На  два, изработени от стъкло биберона , познати в археологията с наименованието  гутус  се натъкнаха специалистите от старозагорския регионален исторически музей в хода на разкопките в центъра на Града. Съдчетата са били положени в един от петте зидани с тухли и покрити с каменни плочи гробове, където са били положени останките от няколко семейства, живели в античната Августа Траяна през първата половина на ІІІ в от н.е. Предполага се ,че сред погребаните е имало и пеленаче, смъртта е била следствие на масова епидемия, което обяснява и наличието на масови погребения, обяснява археоложката Мария Камишева. Бибероните са изключително изящни, истинско чудо било че единият се е запазил непокътнат, а другият е с малки поражения, които реставраторите успели да поправят преди да бъдат показани за пръв път на традиционната изложба в Нощта на изкуствата. Общо 75 погребални съоръжения бяха намерени насред сегашния градски площад, сред  оцелелите през изминалите близо две хилядолетия са златни обици , няколко стъклени гривни /едната е била за дете/, бронзови фибули за захващане на тогите, костени игли, различни по размери глинени кани… Зиданите гробници са били измазани отвътре с хоросан, в едната са намерени останки от стенопис с флорални мотиви, който предстои да бъде реставриран. Некрополът е действал до към края на ІV век,  него са били погребвани по-бедните жители, което обяснява и сравнително малките открити дарове. В същия културен слой, но извън камерите Мария Камишева е попаднала и на мраморен фрагмент от барелеф на Тракийски конник, известен още и като бог Херос, чийто фигура е била изсечена в древността върху скалите край Мадара.В старозагорския музей се съхраняват няколко плочи с изображението на Херос, едната е от ІІ в и е била намерена от войници по време на обучението им в околностите на града в края на ХІХ в.Тя е сред първите експонати в музея, създаден през далечната 1907 г. по инициатива на неколцина местни жители, пръв дарител е бил русенецът  майор Петър Фанджиев, който е намерил и оброчната плочка. В съседство с некропола е съхранена и оригинална куполна гробница, но вече четири десетилетия няма достъп до нея, въпреки че фигурира под №39 в регистъра на паметници с национално културно-историческо значение. По решение на националния институт за опазване на недвижимите културни ценности при МК , след края на разкопките съоръженията бяха покрити с геотекстил и обратно заровени с идея някога в бъдещето проучванията да продължат. По аналогичен начин бе процедирано и с мозайките на римските терми в съседство с античния форум, върху които има еднометров пясъчен слой и малцина знаят за съществуването им.По думите на специалистите старозагорската градска баня е била сравнявана по своята красота и размери с баните в древните Сердика и Одесос.", "date": "2018.09.30", "title": "Древните полагали стъклени биберони в гроба на децата си"}
{"url": "https://www.monitor.bg:443/bg/a/view/dvama-bylgari-zaginaha-pri-katastrofa-nv-italija-145664", "text": "Двама българи са загинали и трима нашенци са тежко ранени при катастрофа в Италия. При челният сблъсък станал на отсечка в областта калабрия били ранени и четирима италиански граждани. Катастрофата станала рано сутринта в неделя на провинциалния път до Кориляно Росано, близо до град Козенца. Сред ранените италиански граждани има две момичета на 16 и 21 г. Тревогата до оперативния телефон на карабинерите подали автомобилисти, станали свидетели на трагедията. Те се опитали да помогнат, но безуспешно, тъй като колите били буквално разрязани и превърнати в парчета ламарини.  Българите пътували с \"Алфа Ромео 147\", а италианската кола била \"Опел Корса\". Много български семейства идват всяка година като сезонни работници при събирането на реколтата от портокали. Според Националния статистически институт в Калабрия има 6800 легално регистрирани българи", "date": "2018.09.30", "title": "Двама българи загинаха при катастрофа в Италия"}
{"url": "https://www.monitor.bg:443/bg/a/view/endemol-pogva-vip-bradyr-zaradi-vanko-1-145640", "text": "Международната компания Endemol Shine Group, която държи лиценза за излъчването на „Биг Брадър“ по света, ще поиска обяснение от българските си партньори - Нова тв, заради участието на Ванко 1 в родната версия на шоуто. коментира казуса пред „Монитор“ говорител на Endemol Shine Group. Влизането на бивш затворник в Къщата не е прецедент в историята на „Биг Брадър“ на световно ниво, допълва още той. „Всеки случай е различен и се разглежда от нас като такъв. Като собственици на формата ние не толерираме никаква форма на обидно поведение на база възраст, инвалидност, пол, раса, религия, вярвания или сексуална ориентация“, категорични са още от Endemol Shine Group. Припомняме, че влизането в предаването на осъдения за трафик на хора и незаконно притежание на оръжие рапър предизвика недоволство у зрителите на Нова тв. След като бе сезиран от организацията „Не си сама“, Съветът за електронни медии постанови, че няма нарушение на медийното законодателство. Казусът стигна и до страниците на британското издание The Guardian, пред които собствениците на Нова тв Modern Times Group изразиха намерението си да затегнат критериите за подбор на участниците. Междувременно Иван Главчев, както е истинското име на Ванко 1, напусна шоуто по лични и здравословни причини. От екипа на „Вип Брадър“ потвърдиха и пред „Монитор“, че участникът на няколко пъти е бил преглеждан от медицинско лице по време на престоя му при Големия брат. коментираха от Нова тв за „Монитор“.", "date": "2018.09.30", "title": "Endemol погва „ВИП Брадър“ заради Ванко 1"}
{"url": "https://www.monitor.bg:443/bg/a/view/preskonferencija-na-makedonskata-izbiratelna-komisija-na-jivo-145666", "text": "Според първите резултати на македонската избирателна комисия, 34% е избирателната активност на вота в Македония. Лидерът на опозиционната партия ВМРО-ДПМНЕ Кристиян Мицоски заяви, че народът е спрял договора. Мицоски коментира, че не иска предсрочни избори, както предложи премиерът и застъпник на референдума Зоран Заев. Заев пък коментира, че референдумът е успешен и ако ВМРО-ДПМНЕ не приеме резултати, ще свика нови избори.. След 20 процента обработени протоколи резултатите вече са красноречиви. На този етап 91,03% от гласувалите са били \"за\", а 6,03% - \"против\" За да бъде валиден референдумът, трябваше на него да гласуват 50 процента +1 глас. Избирателната активност обаче остана далеч от тази стойност и половин час преди приключването на изборния ден бяха гласували едва 34,09 процента. Република Македония произведе исторически референдум, на който гражданите й са призовани да дадат отговор на въпроса дали приемат договора с Гърция за преименуване на страната на Република Северна Македония, съобщиха световните агенции. Всенародното допитване идва след постигнатото през юни Преспанско споразумение между Атина и Скопие за промяна на името на бившата югорепублика. Договорът би следвало да премахне дългогодишните възражения на Гърция, която претендира, че името Македония принадлежи на една от нейните области, пред присъединяването на Македония към ЕС и НАТО. На избирателите бе поставен въпросът: \"Подкрепяте ли членство в НАТО и ЕС чрез приемането на споразумение между Македония и Гърция?\". Това ще бъде третият референдум в историята на страната. Той не е с обвързващ характер и дори ако мнозинството от отговорите се окажат отрицателни или участието не е достатъчно, за да бъде обявен за валиден, македонският премиер Зоран Заев може да премине към изменение на конституцията и утвърждаване на промяната на името. По данни на македонската Централна избирателна комисия малко над 1,8 милиона гласоподаватели имат право да участват в допитването. За да бъде сметнат за валиден референдумът, трябва да гласуват над половината, т.е. около 903 хиляди души. След плебисцита ще е нужна подкрепата на две трети или 81 от общо 120 депутати в македонския парламент, за да бъдат одобрени конституционните промени в споразумението между Скопие и Атина. Когато тези процеси завършат в Македония, споразумението следва да бъде одобрено и от гръцкия парламент. Докато правителството и международната общност описаха вота като исторически шанс за Македония, националистическата опозиция възразява срещу смяната на името, смятайки я за отказ от националната идентичност.", "date": "2018.09.30", "title": "Пак противоречие в Скопие: Хем опозицията ликува, хем Заев обяви победа "}
{"url": "https://www.monitor.bg:443/bg/a/view/uchat-decata-sreshtu-korupcijata-s-animacija-i-kukli-145665", "text": "С анимационни филмчета, кукли и игри ще бъде разяснявано на децата още от детската градина, че корупцията е лошо нещо. Идеята е заимствана от немския модел за борба с явлението, а целта е още от ранна детска възраст подрастващите да знаят, че подобни прояви не трябва да се толерират. Това стана ясно от интервю на председателя на КПКОНПИ Пламен Георгиев пред bTV. Миналата седмица той се срещна с кметицата на Перник, като по време на разговора стана ясно, че пилотно обучението ще стартира в детска градина в града. Георгиев посочи, че антикорупционно образование от детската градина има в Германия, САЩ, Канада, Румъния и ред други държави, като резултатите показват позитивен ефект. Той обясни, че в Германия обучението става под формата на игра с кукла, с която си говори полицай. При разговора полицаят включително обяснява на куклата, че няма да приеме пари от нея, за да й помогне. В други страни пък се използвали анимационни филмчета. За да илюстрира позитивния ефект от антикорупционното образование още в забавачката, Георгиев даде пример с Хонконг, където създали комисия, за да бори явлението през 1974-та, след като от допитване показало, че 97% от гражданите считали рушветите за нещо нормално. След като комисията започнала работа, а още в ранна детска възраст и гражданите на Хонконг били образовани за проблема с анимационни филмчета, ново допитване през 2000 г. показало, че 83,7% от тях не толерират под каквато и да било форма корупцията. Георгиев коментира и атаките от ексминистъра, приближен на кръга „Капитал“ и обвиняем за аферата ЕВН, Трайчо Трайков, че комисията „Антикорупция“ изпълнявала политически поръчки, като отсече, че това категорично не е вярно. Това е пълен абсурд! Няма как да изпълняваме поръчки, защото става въпрос за пари – те винаги оставят следи, посочи Георгиев и припомни, че при проверките се говори за нещо просто – приходи и разходи. „Как да кажеш, че едно лице има приход, ако го няма? Или пък разход, ако го няма?“, попита риторично председателят на КПКОНПИ. Обвиненията на Трайков дойдоха, след като му бе наложен запор заради открито несъответствие между приходите и разходите му. „При Трайчо Трайков се губят 2,4 млн. лева в доходите му“, посочи Георгиев като в отговор на жалбите на ортака на енергийния олигарх Иво Прокопиев, че не можел да разбере защо точно му е наложен запорът. „Той е бивш министър. Прегледа всички доказателства, гледа всички документи. Лично е отишъл в комисията и се е запознал с всички доказателства. Как така не може да разбере кое е законно и кое не? Как така не е ясно какво обжалва?“. Георгиев даде да се разбере също така, че макар законът да не го предвижда, ако Трайков не успее да предостави доказателства за произхода на сумата, за която е запорът до петък, те пак ще бъдат взети предвид, стига ексминистърът да депозира документите в рамките на следващите една-две седмици. На въпрос за друг от обвиняемите по аферата ЕВН – Симеон Дянков пък, шефът на „Антикорупция“ разказа, че комисията не е успяла да го намери и се е наложило да изпратят запитване до САЩ дали е женен. Оттам пък отговорили, че „най-вероятно това лице е женено, но липсва акт за граждански брак“. В крайна сметка, след като през медиите КПКОНПК обяви, че издирва Дянков, той се свързал с Георгиев в 12.30 вечерта, за да обяви, че ще съдейства напълно за проверката на комисията. „Доколкото разбрах е женен, като ще предостави документи и за това, и за доходите си“, обясни председателят на „Антикорупция“. Той съобщи също, че в момента се проверява цялото имущество на Ветко и Маринела Арабаджиеви, както и на Миню Стайков, но проверките са на много ранен етап.", "date": "2018.09.30", "title": "Учат децата срещу корупцията с анимация и кукли"}
{"url": "https://www.monitor.bg:443/bg/a/view/slaj-pristigna-v-bylgarija-za-rambo-5-145654", "text": "Холивудската звезда Силвестър Сталоун кацна в София дни преди да стартира работата си по петата част от култовата си поредица „Рамбо“. На летището той бе посрещнат от продуцентите Лес Уелдън и Ави Лернер. Сюжетът на „Рамбо 5“ ще се около героя на Слай и премеждията да води нормален живот в ранчо в Аризона. Спокойното му ежедневие се разклаща, след като негова близка приятелка го моли за помощ, тъй като внучката й е изчезнала по време на парти в Мексико. Героят на Слай веднага се заема със случая, а гърба му ще пази журналист, чиято сестра също е отвлечена. Клапата на филма щраква освен в София и на Побитите камъни край Варна. Камерата за продукцията ще се завърти още в Лондон и на Канарските острови. Освен като актьор, в продукцията Сталоун служи още като сценарист. Според спекулациите, той ще асистира и на Ейдриън Грюнберг в режисурата.", "date": "2018.09.30", "title": "Слай пристигна в България за „Рамбо 5“"}
{"url": "https://www.monitor.bg:443/bg/a/view/autuori-ludogorec-e-po-dobyr-ot-mnogo-brazilski-grandove-145644", "text": "Главният мениджър на \"Лудогорец\" Пауло Аутори засипа с похвали клуба в родната си Бразилия. Той разкри какво го е накарало да предприеме предизвикателството да отиде в България, след като дълги години е водил всички грандове в Страната на кафето. Според него, разградчани са по-добри от голяма част от водещите тимове в родината му. \"Избрах България, защото получих възможността да работя на по-високо ниво, да свърша по-дълбока работа. Такова нещо в Бразилия нямаше как да получа. А и имах възможността да участвам в евротурнирите. Ето, сега сме в групите на Лига Европа.\" \"Преди да дойда не познавах изобщо България, но съм много приятно изненадан. Това е една прекрасна, много красива страна, има множество и прекрасни курорти - морски и планински. Идват много скандинавци, турци, германци да почиват тук. Наистина се наслаждавам.\" \"Колкото до \"Лудогорец\", това е страхотен клуб, който е организиран много професионално. Честно казано, нивото му е много по-високо от това на много от грандовете в Бразилия. В момента това е най-силният клуб в България, макар че градът му се намира на 400 километра от столицата София\", сподели Аутори пред Journal do Brazil и разкри какви са трудностите пред него. \"Имам цели деветима бразилци в състава, един от тях е вратарят Ренан, който играеше в Ботафого и няма как да не го познавате. Имаме няколко българи, румънци, поляци. Щабът е добър също. Но има един проблем. Тъй като имаме много чужденци в състава, страда националният отбор на България. Трудно вече могат да стигнат до отбора от 1994 г., с който взеха бронз на Световното\", заяви Аутори.", "date": "2018.09.30", "title": " Аутори: \"Лудогорец\" е по-добър от много бразилски грандове"}
{"url": "https://www.monitor.bg:443/bg/a/view/burjata-v-gyrcija-otvja-trima-145647", "text": "Трима души са обявени за изчезнали в Гърция, която през последните дни се намира под влиянието на мощен циклон, донесъл със себе си бурни ветрове и проливни дъждове, предаде Ройтерс. Редкият вид тропически циклон започна вчера и досега е засегнал предимно райони на остров Евбея (източно от континентална Гърция) и южния полуостров Пелопонес. Гръцката телевизия съобщи, че млад мъж и двойка на средна възраст са изчезнали на о. Евбея. Службата за гражданска защита информира, че е започнала издирвателна и спасителна операция край град Мантуди. Корабите днес останаха закотвени на главните пристанища в Гърция, а движението на много места в цялата страна е затруднено, понеже пътищата са наводнени от пороите. Вятърът причини прекъсвания в електрозахранването и повали дървета. Досега пожарникарите са получили над 1300 сигнали за спасяване на хора, заклещени в автомобили или наводнени домове, и за отстраняване на паднали дървета и отломки. На излъчени по телевизията кадри се виждат наводнени улици, превърнали се в реки, в района Коринт в Пелопонес, и огромни вълни, разбиващи се на брега. Температурите през изминалата седмица паднаха с до десет градуса по Целзий. Службата за гражданска защита предупреди, че Северна и Централна Гърция може да бъдат засегнати днес и призова гражданите да вземат мерки, за да се предпазят от евентуалните последици. Властите се безпокоят, че бурята може да причини също свлачища и наводнения в по-широкия район на Атина, който неотдавна пострада от опустошителни пожари. ", "date": "2018.09.30", "title": "Бурята в Гърция отвя трима "}
{"url": "https://www.monitor.bg:443/bg/a/view/brekzit-struva-polovin-miliard-na-sedmica-145645", "text": "Решението на Великобритания да напусне ЕС струва на правителството по 500 милиона британски лири (650 милиона долара) седмично, като за момента така се заличават средства, които биха биха били спестени от неплащане на вноската в съюза, сочи публикувано днес проучване, цитирано от Ройтерс. Икономическите последици от Брекзита са обект на напрегнати спорове във Великобритания, като поддръжниците и противниците на излизането от ЕС използват положителните и отрицателните данни, които се появяват, за да подкрепят тезите си, отбелязва агенцията. Центърът за европейска реформа - изследователска група, съсредоточена върху ЕС - съобщи, че британската икономика е с 2,5 процента по-малка, отколкото ако британците не бяха решили да излязат от блока на референдума през юни 2016 година. Заключенията на центъра са базирани на последиците за икономиката до края на юни 2018 година. Държавните финанси са ощетени с 26 милиарда британски лири годишно, което е равно на 500 милиона британски лири седмично. Центърът, който се самоопределя като проевропейски, но с критично отношение, посочи, че създал модел за това как би могла да се представи британската икономика, ако през 2016 година бе спечелила кампанията за оставане на страната в евросъюза. Групата уточни, че анализът й се основава на 22 развити икономики с характеристики, близки до британската. За първото полугодие на тази годината британската икономика отчита най-слаб растеж от второто полугодие на 2011 година, като компаниите намаляват инвестициите, което подсказва, че са предпазливи в навечерието на Брекзита. Само шест месеца преди напускането, което трябва да стане на 29 март догодина, британският премиер Тереза Мей предупреди, че преговорите са в задънена улица и че ЕС трябва да представи нови предложения за споразумението по \"развода\". Много ръководители на компании и инвеститори се опасяват, че политиката може да провали споразумението и петата по големина икономика в света да излезе от ЕС без договор. Според тях това ще уплаши финансовите пазари и ще наруши основни търговски артерии.", "date": "2018.09.30", "title": "Брекзит струва половин милиард на седмица "}
{"url": "https://www.monitor.bg:443/bg/a/view/tri-deca-zaginaha-ot-mina-v-ukrajna-145646", "text": "Три деца загинаха и едно бе ранено при експлозия на мина в район в Източна Украйна под контрола на проруските сепаратисти днес, предаде Франс прес, като се позова на бунтовниците. Инцидентът станал в град Горливка (на руски Горловка), на 30 километра северно от Донецк. Районът на конфликта в Източна Украйна е един от най-осеяните с мини и други взривни устройства в света, отбелязва Франс прес. Според доклад на ООН от края на миналата годината 220 000 деца в Донбас са изложени на голям риск да загинат при такива експлозии. УНИЦЕФ призова двете страни в конфликта да позволят разчистване на мините и възстановяване на инфраструктурата в района. Над 10 000 души бяха убити от началото на конфликта в Източна Украйна между прозападните власти и проруските сепаратисти през 2014 г.", "date": "2018.09.30", "title": "Три деца загинаха от мина в Украйна"}
{"url": "https://www.monitor.bg:443/bg/a/view/sinja-euforija-zalja-sofija-145649", "text": "Истинска „синя“ еуфория заля София в часовете след успеха на „Левски“ над ЦСКА в дербито на върха. 26-кратните шампиони спечелиха с 1:0 след автогол на Витаутас Черниаускас в 30-ата минута, а ценните три точки изкачиха „сините“ катедноличен лидер с актив от 25 точки. Това бе осма победа за левскарите, като тя бе подобаващо отпразнувана от привърженици и играчи до ранните часове на неделя. Купонът започна още в съблекалнята, където футболисти, треньори и служители пяха песни за победата, а след това наставникът Славиша Стоянович бе призован да излезе на пистата и да се отправи към секторите с привърженици на „Левски“, за да приеме полагащите му се поздравления. Специалистът остана няколко минути, за да ръкопляска на феновете, които му отвърнаха с бурни скандирания и го засипаха със „сини“ шалове. След като всичко на националния стадион приключи отборът се отдаде на празненства в нощен клуб с голяма част от привържениците, които не спряха да пеят в чест на своите любимци до рано сутринта. Еуфорията в „синьо“ пък накара бранителят Давид Яблонски да отвърне на словесната агресия на бившия нападател на ЦСКА Фернандо Каранга, който си позволи да обижда левскарите в навечерието на дербито. Бразилецът пусна видео, в което не пропусна да приложи и жеста с „рязане на гърло“, който често правеше у нас при празнуване на гол. Под адреналина на емоциите бранителят на „Левски“ бе записан да казва, че „ЦСКА не става за нищо“ и на свой ред си позволи нецензурни думи срещу съперника. В крайна сметка емоциите утихнаха, а чехът сподели пред „Монитор“, че съжалява за начина, по който е отвърнал на провокацията. „Уважавам съперника и никога не бих си позволил да обиждам който и да е клуб или неговите привърженици“, сподели Яблонски след серията от коментари в социалните мрежи. В чесовете около и след двубоя са били задържани единадесет души. Трима от тях са заловени с наркотици, двама носели пиротехника, нож и маска, трима са били без документи за самоличност, а един е опитал да влезе въпреки наложена забрана. На всички задържани ще бъдат наложени глоби и забрани по закона за опазване на обществения ред при провеждане на спортни мероприятия.", "date": "2018.09.30", "title": "„Синя“ еуфория заля София"}
{"url": "https://www.monitor.bg:443/bg/a/view/guinet-poltrou-se-omyji-145641", "text": "Носителката на „Оскар“ Гуинет Полтроу каза заветното „да“ на любимия си – продуцента Брад Фалчък. Тържествената церемония се състоя в Лонг Айлънд, а на нея присъстваха близки и приятели на двойката, сред които и знаменитостите Робърт Дауни младши, Джери Зайнфелд, Стивън Спилбърг, Камерън Диас и др. Преди време актрисата от „Железния човек“ обяви, че няма да участва активно в организирането на втората си сватба. Причината – актрисата има прекалено много професионални ангажименти. Бракът е втори и за Полтроу, и за Фалчък. Актрисата беше омъжена за фронтмена на британската група Coldplay Крис Мартин, а продуцентът - за колежката си Сузан Фалчък.  Гуинет Полтроу и Брад Фалчък, които са заедно от 2014 г., имат по две деца от предишните си връзки.", "date": "2018.09.30", "title": "Гуинет Полтроу се омъжи "}
{"url": "https://www.monitor.bg:443/bg/a/view/valensa-praznivu-v-gdansk-145633", "text": "Полският герой от борбата за демокрация и нобелов лауреат за мир Лех Валенса отпразнува вчера в Гданск 75-ия си рожден ден в присъствието на председателя на Европейския съвет Доналд Туск, който му връчи писмо от 27 европейски лидери. \"Вие направихте най-хубавото нещо за всички поляци. Без кръвопролитие. Солидарността и свободата спечелиха\", заяви Туск, цитиран от местен вестник. Той предаде на бившия профсъюзен лидер писмо, подписано от всички лидери на страните членки на ЕС без полския премиер Матеуш Моравецки, уточни в \"Туитър\" говорител на Валенса. Около 500 души - политици, синдикалисти, актьори и приятели на Валенса изпяха песента \"Сто години\" по време на концерт в операта в Гданск в чест на основателя на синдиката \"Солидарност\", станал президент през 1990 г. \"Мисля, че никога не съм бил заобиколен от толкова народ, толкова прочути хора\", заяви Валенса с вълнение пред полската агенция ПАП. Той получи като подарък прочутия полски фиат от '70-те и увери, че ще го използва. На площад в Гданск бе открита инсталация с неговия лик, направена от хиляди панделки в цветовете на националния флаг, бяло и червено.", "date": "2018.09.30", "title": "Валенса празнува в Гданск"}
{"url": "https://www.monitor.bg:443/bg/a/view/beroe-izostana-ot-liderite-145648", "text": "„Берое“ не успя да се доближи до третия ЦСКА след загубата на „червените“ от „Левски“ и записа само равенство срещу „Дунав“. „Зелените“ завършиха 1:1 с русенци, като домакините можеха да вземат и победата срещу заралии след като записаха в актива си и една греда. Гостите поведоха в резултата в 40-ата минута след прекрасна контраатака, в която Бригидо пусна пас към Мартин Камбуров, а нападателят напредна в наказателното поле на „Дунав“ и отбеляза с прецизен изстрел за 0:1. Втората част обаче започна с натиск на домакините, който доведе до светкавичен гол в 48-ата минута. Голмайстор бе Ахмедов, който получи страхотен пас от Балджийски. До края нямаше много чисти голови положения и двата отбора грабнаха по точка. Преди двубоя пък стана ясно, че Людмил Киров ще поеме „Дунав“. Той официално се очаква да бъде назначен в началото на седмицата, а привържениците са подкрепили назначаването на наставника, който ще замени на треньорския пост Малин Орачев. Людмил Киров води в началото на сезона „Ботев“ (Гълъбово), а след това за един мач бе начело на „Верея“.", "date": "2018.09.30", "title": "„Берое“ изостана от лидерите"}
{"url": "https://www.monitor.bg:443/bg/a/view/hamiltyn-pyrvi-i-v-sochi-sled-narejdane-na-mercedes-145642", "text": "Голямата звезда на „Мерцедес“ Люис Хамилтън спечели Гран при на Русия, след като стартира от второто място. Победата на британеца дойде благодарение на отборната тактика в тима на шампионите, които наредиха на най-бързия пилот на трасето в Сочи Валтери Ботас да пропусне съотборника си. Това се случи в името на борбата на Люис за петата му световна титла и той вече води на втория Себастиан Фетел от „Ферари“ с 50 точки. Валтери Ботас остана втори, но със сигурност е най-големият губещ, след като от отбора на „Мерцедес“ му отнеха грубо заслужената победа. Люис щеше да спечели точки спрямо Себастиан и ако бе останал втори, но по радиото от тима си измислиха невидим проблем с гумите на британеца, заради който той трябваше да мине пред Валтери и така да бъде защитен от евентуална атака от страна на Фетел. Германецът и „Ферари“ обаче изоставаха сериозно с темпото си спрямо „Мерцедес“ и максималният резултат за Фетел бе третото му място на почетната стълбичка. Четвърти пък финишира съотборникът му Кими Райконен, който в края на този сезон напуска „Скудерия“ по посока „Заубер“, отбора, с който Ледения дебютира във Формула 1. Пети и шести в Сочи се класираха двамата пилоти на „Ред Бул“ Макс Верстапен, който направи подвиг от дъното на колоната, и Даниел Рикардо. Седми е Шарл Леклер за тима на „Заубер“ след поредно много силно състезание за бъдещия пилот на „Ферари“. След Гран при на Русия Хамилтън, който е в серия от три поредни победи, е с актив от 306 т., докато Фетел е с 256 само пет кръга преди края на шампионата.", "date": "2018.09.30", "title": "Хамилтън първи и в Сочи след нареждане на „Мерцедес“"}
{"url": "https://www.monitor.bg:443/bg/a/view/lyjlivi-esemesi-prikanvat-opozicijata-v-makedonija-da-glasuva-145651", "text": "От ВМРО-ДПМНЕ се оплакаха, че в деня на референдума за името на Македония, някой им изпраща есемеси, с които ги призовава да гласуват. По-рано от МВРО-ДПМНЕ обявиха, че на референдума всеки може да гласува по съвест. Президентът Георге Иванов пък каза, че той е държавно предателство. Всичко за референдума ", "date": "2018.09.30", "title": "Лъжливи есемеси приканват опозицията в Македония да гласува "}
{"url": "https://www.monitor.bg:443/bg/a/view/berluskoni-stana-na-82-kato-gepard-145632", "text": "В събота Силвио Берлускони отпразнува рожден ден заедно с неговия внук от дъщеря му Марина, който не само че носи името на дядо си, но е роден също на 29 септември. Само че Силвио Ванадия, както се казва момчето, навърши 14 години, докато бившият четирикратен премиер на Италия и лидер на нейната десница чукна 82. Но независимо от разликата във възрастта им, според свидетели в събота вечерта рождениците купонясвали като луди в семейната вила на щерката в разположеното североизточно от Милано градче Лезмо. На обяд пък в имението на гаджето му Франческа Паскале наздравица с Берлускони вдигнаха десетината негови най-близки приятели, с които експремиерът кара всички празници поне от три десетилетия. Един от първите, които рано сутринта поздравили рожденика по телефона, бил руският президент Владимир Путин. Неговото „За много години!“ зарадвало изключително стария му другар и двамата разговаряли близо половин час. Ако се вярва на близките на експремиера, що се отнася до поздравленията на политическите му съмишленици, то той се бил зарадвал най-много на това на бившия си министър Джанфранко Ротонди. Който правейки алюзия с главния герой - благородник от прочутия роман на Джузепе Томази ди Лампедуза „Гепардът“, обявил Берлускони за „последния гепард“ на Италия, след когото в правителството й били нахлули хиените. На поздравленията на всички приятели и сподвижници Силвио отговори с видео, в което им обеща докато е жив да работи така, че да оправдава винаги тяхното доверие и тяхната обич. Доколкото до получените подаръци от дядото – рожденик, то медиите на Апенините обявиха единодушно за най-голям този, който той сам си бил направил – закупения в петък за 3 млн. евро футболен клуб „Монца“ от едноименния сателитен град на Милано.  ", "date": "2018.09.30", "title": "Берлускони стана на 82 като гепард "}
{"url": "https://www.monitor.bg:443/bg/a/view/supermarket-s-groznata-beti-otvarja-vrati-za-vtori-sezon-145617", "text": "Втори сезон на комедийната поредица „Супермаркет“ с актрисата Америка Ферера, позната на малки и големи като Грозната Бети, тръгва премиерно по bTV Comedy. Датата е 3 октомври, а часът – 22. Сюжетът на сериала се върти около живота на персонажа на Ферера – Ейми, която е най-старото куче в магазина. Като човек с най-голям опит, героинята влиза и в ролята на рефер между колегите си. Инициатор на шантавите случки в супермаркета по традиция е героят на Бен Фелдман, който се разхожда в обувките на Джона - непоправим мечтател, решен да докаже, че работата може да бъде забавна и приятна.  Семейството от служители се допълва от Гарет (Колтън Дън), амбициозният Матео (Нико Сантос), сладката тийнейджърка Шейен (Никол Блум),надзорник е Глен (Марк МакКинли), а асистент-мениджър е Дина (Лорън Аш) – леко агресивна и действаща по правилата. Във втория сезон екипът на огромния магазин ще преживее корпоративни инспекции, но ще има и неочаквани романси, купони, избори и още много емоции.  ", "date": "2018.09.30", "title": "„Супермаркет“ с Грозната Бети отваря врати за втори сезон"}
{"url": "https://www.monitor.bg:443/bg/a/view/cigularjat-na-djavola-sybra-eminem-djako-i-chajkovski-v-arena-armeec-145636", "text": "Какво обединява Еминем, Майкъл Джексън, Принс и Пьотър Илич Чайковски? Отговорът се крие в таланта на майстора на тънката струна Дейвид Гарет, който поведе над 8000 меломани на музикално пътешествие във времето в столичната зала „Арена Армеец“. Концертът му в София в събота вечер бе част от турнето му с кросоувър шоуто Explosive Live. Цигуларят на дявола, както става популярен Гарет след участието си в едноименния филм, погъделичка сетивата на гостите в залата, както с интерпретациите си на популярни мелодии, така и с оригинални композиции. Направи и своеобразен реверанс към родните фенове, като води почти цялото си шоу на български език. „Добър вечер, София!“, каза с безупречно произношение той още след първото парче за вечерта - Dangerous на Девид Гета. За него той се появи измежду редовете с екзалтирани меломани, като в продължение на целия си концерт не пропускаше възможност да слезе от сцената за кратка среща с публиката от близо. На първия ред пък му ръкопляскаше и неговата майка, на която той посвети едно от изпълненията си. „Благодаря ви“ и „Сигурен съм, че ще познаете следващото парче“ бяха само част от фразите, които Гарет се бе постарал да научи на български език преди да излезе на сцената. И в София той не изневери на традицията си да се появи в ежедневно облекло пред феновете. коментирал е неведнъж виртуозът. Интерпретации на цигулка на Purple Rain (Принс), Let It Go (Индина Мензел от филма „Замръзналото кралство“), мелодията, вдъхновила турнето – Explosive и Bitter Sweet Symphony (от албума на Гарет – Rock Revolution) бяха само част от парчетата в сетлиста за вечерта. Цигуларят не пропусна да изпълни и \"Полетът на бръмбара\", който през 2008 г. му носи рекорд на Гинес, след като го изсвирва за 66 секунди. За биса пък си бе оставил They Don't Care About Us (Майкъл Джексън). За шанса да видят любимеца си на живо пък стотици меломани се редят още от началото на годината, когато той трябваше да представи класическата си програма в зала 1 на НДК заедно с пианиста Жулиен Куентин. Билетите бяха разпродадени повече от месец преди заветната дата, но концертът така и не се състоя. Причината – влошеното здравословно състояние на цигуларя, страдащ от остра дискова херния.", "date": "2018.09.30", "title": "Цигуларят на дявола събра Еминем, Джако и Чайковски в „Арена Армеец“"}
{"url": "https://www.monitor.bg:443/bg/a/view/systezanie-s-atraktivni-koli-sybra-hiljadi-stolichani-145635", "text": "За втори път по бул. \"Черни връх\" в столицата се проведе състезание със самоделни безмоторни колички. Участниците освен за скорост се оценяват и за идейния проект на количката си, както и за артистичност на изпълнението. Състезанието се проведе по 450-метрово трасе по бул.\"Черни връх\", като от двете страни на трасето се бяха събрали няколко хиляди зрители, видя репортер на \"Монитор\". Снимки Бойко Кичуков", "date": "2018.09.30", "title": "Състезание с атрактивни коли събра хиляди столичани (ГАЛЕРИЯ)"}
{"url": "https://www.monitor.bg:443/bg/a/view/mule-vkara-8-godishnija-si-sin-v-alo-izmami-145627", "text": "Момче на 8 години е било използвано от баща си в Шумен за прибиране на плячката по време на телефонни измами, съобщи пред репортери  директорът на ОДМВР в Шумен ст. комисар Ялчън Расим. На извънреден брифинг в неделя прокурорът от РП - Шумен Владимир Колев и Расим обявиха ареста на 3 мулета, които в различни съучастия са замесени в 23 телефонни измами на територията на Шумен от юни досега. Плячката, която прибрали от жертвите си е за над 150 хиляди лева. Таксиметров шофьор, разносвач на хляб и майстор на дограми били задържани в четвъртък и петък при провеждане на операция по неутрализирането на телефонни измамници след последната им измама. Криминалистите от ОДМВР в Шумен работели по серия от случаи на измами и и опити за измами от началото на септември в Шумен. Полицаите влезли по следите на 33-годишния Тихомир Й., за който събрали данни, че участва в прибирането на пари и ценности, получавани от телефонни измами. На 27 септември 2018 година в мрежите на измамниците попаднала 86-годишна шуменка. Към 12:15 в четвъртък на стационарен телефон й се обадил някакъв мъж, който разиграл класическата схема, използвана от престъпниците - първо заплаха, че ще и се случат лоши работи, ако не даде определена сума пари, а после вече с друг глас, че се провежда полицейска акция и трябва да помогне на полицията за задържане на измамниците. Успели да убедят жертвата да остави в найлонова торба всичките си пари и ценности и да ги хвърли през терасата от шестия етаж. За да \"помогне на полицията\" жената събрала 5 хиляди лева, три златни парички, семейна ценност, три златни пръстена, златни обеци, в бързината сложила дори портмонето с личната си карта и всичко това метнала през балкона, като първо се обозначила с бяла кърпа къде се намира. Веднага след измамата жената се усетила и изпаднала в шок. До такава степен не можела да приеме факта, че е измама, че искала да се самоубие и се наложило с нея да работят психолози на полицията. Криминалистите започнали незабавна работа по случая. В 18:15 на 27 септември на главния път Русе - Варна в района на Струйно бил спрян за проверка таксиметров автомобил \"Шевролет Авео\" с шуменски номера. Зад волана бил 33-годишният Тихомир Й. При извършения личен обиск у него били намерени и иззети над 4 хиляди лева и златни накити, в това число и две от жълтиците на измамената същия ден жена. С третата Тихомир явно бил решил да изработи поръчителите на измамата и да я скрие за  себе си. Полицаите обаче я намерили при претърсване на дома му - там намерили и още хиляда лева, а в контейнер близо до жилището открили и изхвърленото портмоне на бабата, както и строшената на парчета нейна лична карта. Мулето се разприказвало пред полицаите и обяснило, че 600 лева от намерените пари били \"заплатата\" му за последната измама в Шумен. Оказало се, че Тихомир Й. е \"бригадир\" на други две мулета, които той вербувал за каузата и, които му събирали парите от жертвите, оставяли ги в различни тайници в покрайнините на Шумен. За Тихомир работели още 30-годишният Пламен Д., който между 15 и 27 септември се включил в пет измами, в други четири случая помагач и посредник бил 33-годишният Ярослав Я. Пламен и Ярослав работел на терен, докато Тихомир пренасял плячкосаните суми и ценности за поръчителите, които засега са неизвестни. В началото им карал парите до Русе, а впоследствие, след като можело да му се има вече повече доверие, отнасял плячката до Румъния. Най-отвратително в цялата работа е, че един от мъжете е използвал в измамите си и е въвлякъл в това 8-годишния си син, коментира шокиран въпреки богатия си опит като ченге ст. комисар Ялчън Расим. Под формата на игра бащата казвал на детето си \"Хайде сега отиди вземи тази торбичка.\" и така минимализирал риска за себе си, в случай, че някой следи, тъй като винаги можел да каже, че детето е намерило торбичката докато си играе. Прокурор Владимир Колев обяви, че и тримата мъже са задържани за 72 часа, а в понеделник обвинението ще поиска за тях постоянен арест. Успоредно с това продължава и документирането на престъпната дейност на тримата. В 23-те случая, които разследва полицията щетите са с равностойност на над 150 хиляди лева - 104 хиляди в лева, 720 британски паунда, 4 хиляди щатски долара, над половин килограм злато, отделно известно количество сребро. От началото на годината до момента в Шумен са регистрирани общо 39 телефонни измами, 28 от тях са разкрити, а по останалите случаи се работи, коментира говорителят на ОДМВР Ася Йорданова.", "date": "2018.09.30", "title": "Муле вкара 8-годишния си син в ало измами"}
{"url": "https://www.monitor.bg:443/bg/a/view/geroja-udari-marek-v-dupnica-145634", "text": "„Сливнишки герой“ победи с 1:0 „Марек“ в Дупница в мач от деветия кръг на Югозападната трета лига. Гостите бяха по-стойностният тим и само липсата на шанс ги лиши от попадение през първите 45 минути. На два пъти Весислав Иванов имаше шанс, но веднъж ударът му бе неточен, а при второто положение вратарят изби в ъглов удар. Единственото попадение в мача падна в 68-та мин., когато Иванов бе задържан в наказателното поле и реферът Иво Андреев отсъди дузпа. С изпълнението се нагърби голаджията на Героя Мариан Хаджиев, който бе безпогрешен и донесе трите точки.", "date": "2018.09.30", "title": "„Героя“ удари „Марек“ в Дупница"}
{"url": "https://www.monitor.bg:443/bg/a/view/16-izbiratelna-aktivnost-v-makedonija-v-13-chasa-145639", "text": "Избирателната активност на референдума в Република Македония по въпроса за договора с Гърция до 17 часа местно време /16 часа българско/ е била 22,56 процента, съобщи Държавната избирателна комисия /ДИК/. Гласували са 521 000 граждани, съобщи председателят на ДИК Оливер Дерковски. Денят протича в същата атмосфера като досега и искам да благодаря на гражданите за демократичната атмосфера, каза Дерковски на пресконференция. Най-голямата част от възраженията, за които е взимала решения ДИК, които по различни причини ги няма в избирателния списък.   Република Македония произведе исторически референдум, на който гражданите й са призовани да дадат отговор на въпроса дали приемат договора с Гърция за преименуване на страната на Република Северна Македония, съобщиха световните агенции. Премиерът и лидер на СДСМ Зоран Заев гласува в избирателна секция 1730 в началното училище \"Никола Вапцаров\" в Струмица. Той пристигна, придружен от съпругата си Зорица и сина си Душко. Веднага след като пусна бюлетината Заев заяви, че днешният ден е хубав и е повод за нов празник за Република Македония. Заев подчерта, че благодарение на действията на България се е насърчила и гръцката страна. „Македония подписа две исторически споразумения - първо договора със София за добросъседство, приятелство и сътрудничество, а след това и историческото споразумение с Гърция, с което най-накрая се реши 25-годишният спор за името”, каза Заев. „Това остави трайна следа тук в региона, като се изгради приятелство, което се основава на европейските ценности. Мисля, че това ще повлияе положително на бъдещите поколения”, изтъкна още той. Македонският премиер добави, че гражданите са излезли, за да решат бъдещето на страната. Така те са постъпвали и в миналото, носейки отговорност за сериозни и важни момент, с които са проправили пътя за следващите поколения. Заев пристигна, придружен от съпругата си Зорица и сина си Душко. Очаквам след тези решения Македония най-накрая да постигне своите стратегически цели, да бъде член на най-мощни военен съюз в света - НАТО и да бъде член на най-силната икономически съюз в света - Европейският съюз”, подчерта Заев пред редица местни и чуждестранни журналисти. Всенародното допитване идва след постигнатото през юни Преспанско споразумение между Атина и Скопие за промяна на името на бившата югорепублика. Договорът би следвало да премахне дългогодишните възражения на Гърция, която претендира, че името Македония принадлежи на една от нейните области, пред присъединяването на Македония към ЕС и НАТО. На избирателите бе поставен въпросът: \"Подкрепяте ли членство в НАТО и ЕС чрез приемането на споразумение между Македония и Гърция?\".  Това ще бъде третият референдум в историята на страната. Той не е с обвързващ характер и дори ако мнозинството от отговорите се окажат отрицателни или участието не е достатъчно, за да бъде обявен за валиден, македонският премиер Зоран Заев може да премине към изменение на конституцията и утвърждаване на промяната на името. По данни на македонската Централна избирателна комисия малко над 1,8 милиона гласоподаватели имат право да участват в допитването. За да бъде сметнат за валиден референдумът, трябва да гласуват над половината, т.е. около 903 хиляди души. След плебисцита ще е нужна подкрепата на две трети или 81 от общо 120 депутати в македонския парламент, за да бъдат одобрени конституционните промени в споразумението между Скопие и Атина. Когато тези процеси завършат в Македония, споразумението следва да бъде одобрено и от гръцкия парламент. Докато правителството и международната общност описаха вота като исторически шанс за Македония, националистическата опозиция възразява срещу смяната на името, смятайки я за отказ от националната идентичност.", "date": "2018.09.30", "title": "28, 83% избирателна активност в Македония в 17 часа"}
{"url": "https://www.monitor.bg:443/bg/a/view/gerb-ne-se-pritesnjavat-ot-novija-vot-na-nedoverie-145631", "text": "ГЕРБ не се притесняват от новия вот на недоверие на правителството, който ще искат от БСП. Това заяви пред БНР шефът на енерийната комисия Делян Добрев от ГЕРБ.  Само преди ден БСП обяви, след заседание на пленума на партията, че ще иска трети вот на недоверие, но този път за здравеопазването и плановете за реформа на упаравляващите.  „Мисля, че за първи път има идеи, които се обсъждат за здравна реформа. Тези идеи са до голяма степен разработени, съгласувани и вероятно това дава основание на опозицията за този вот на недоверие, но по-добре да има реформи и вот на недоверие, отколкото да няма реформи”, обяви Добрев. България води преговори с руската „Газпром“ за цените на природния газ, който се доставя до страната ни, коментира още той. По думите му шефът на „Булгаргаз“ през изминалата седмица е бил в Русия, където са започнали преговори на „техническо равнище“. Добрев обаче поясни, че няма информация за конкретни резултати от срещите. По думите му обаче за да има такива, то в преговорите трябва да се включи и министър на енергетиката и именно той да „води разговора за промяна в договора“. Още в началото на месеца шефа на КЕВР Иван Иванов обясни, че Русия ни е поканила на разговори за цената, на която купуваме синьото гориво. Това пък на свой ред стана възможно, след като ЕК започна антимонополно дело заради завишените цени, по които \"Газпром\" продава газ на осем държави в ЕС, сред които и България. За да избегне тежки глоби и съдебни такси, руската държавна компания е сключи споразумение с ЕК, с което се отказва от забраната за препродажба на руски газ към трети страни и се съгласява да предоговори и цените със засегнатите държави. Наред с това Добрев коментира и правомощията на КЕВР да се произнася по сделки като с тази за продажбата на ЧЕЗ. Само преди няколко дни НС промени отново закона, според които изменения регулаторът ще се произнася последен. Добрев обясни, че очаква патриотите или БСП да разработят и внесат критериите, по които КЕВР трябва да се води, за да одобри или не дадена сделка. „Ние не работим в тази посока, защото това не беше наша инициатива още в самото начало, но в противен случай този текст без критерии дава възможност на регулатора сам да ги определи, което не съм сигурен дали е най-добрият вариант“, каза той. Според Добрев едно евентуално обединение на АЕЦ „Козлодуй“ и „Мини Марица-изток“ ще има съществени ползи и значителни намаления на разходите, както и възможност да се предлагат много по-гъвкави продукти. „Ако тези две централи търгуват своята електроенергия заедно, те ще могат да постигнат много по-добри резултати, а и могат да се постигнат значителни намаления на разходите“, обясни депутатът.", "date": "2018.09.30", "title": "ГЕРБ не се притесняват от новия вот на недоверие"}
{"url": "https://www.monitor.bg:443/bg/a/view/trus-i-cunami-otnese-stotici-v-indonezija-145637", "text": "Над 830 души загинаха при земетресенията и породените от тях вълни цунами на индонезийския остров Сулавеси, предадоха агенциите. Те се позовават на Сутопо Нугрохо, говорител на националната служба за справяне с бедствия. По думите му най-много са убитите в град Палу. Вероятно броят на жертвите ще се увеличи, защото още няма данни за пораженията в град Донгала, добави той.   Земетресение с магнитуд 7,5 и вълни цунами удариха в петък Индонезия - град Палу, на около 1500 километра от столицата Джакарта. Първоначално бе съобщено, че стотици затворници са избягали след труса, който срутил стените на затвора. 560 човека са изтърпявали наказания в затвора. Властите посочват, че вероятно броят на загиналите ще продължи да расте. Стотици хора са били на фестивал на плажа на Палу в петък, когато били връхлетени от вълни с височина до 6 метра, предаде Ройтерс. Геофизичната агенция на Индонезия отмени предупреждението за цунами 34 минути след като го издаде след земетресението, ударило североизточното крайбрежие на остров Сулавеси. В социалните медии се поставя въпроса защо предупреждението за цунами е било отменено прибързано. Геофизичната агенция обясни, че е следвала стандартните процедури и е прекратила предупреждението на базата на налични данни от най-близкия сензор за приливи, на около 200 километра от Палу. Нямаме измервателни уреди в Палу. Така че трябваше да използваме данните, които имаме, каза Рахмат Трийоно, който ръководи центъра за земетресения и цунами към геофизичната агенция. Той допълни, че най-близкият измервател, който измерва промените в морското равнище, е отчел незначителна, 6-сантиметрова вълна и не е регистрирал гигантските вълни близо до Палу. Папа Франциск заяви, че се моли за жертвите. \"Господ да ги утеши и да подкрепи усилията на участващите в спасителните работи. Да се помолим заедно за нашите братя на остров Сулавеси\", добави той. Индонезия, чието население е около 260 милиона души, е преобладаващо мюсюлманска страна. Около 3 процента от жителите на страната са католици. Много хора загинаха на остров Сулавеси след две мощни земетресения и цунами в петък. Индонезия се намира в Тихоокеанския огнен пръстен - един от най-земетръсните райони на планетата. През август повече от 550 души загинаха, а над 400 000 бяха разселени, след поредица мощни трусове на курортния остров Ломбок.    Тайфунът Трами затвори Япония  Мощният тайфун Трами се устреми към западната част на японските острови, където вече донесе проливни дъждове и силни ветрове и причини отменянето на над 1100 самолетни полета, предаде ДПА.  Спрени са много от влаковете, вкл. влакът стрела, а международното летище \"Касай\" бе затворено в 11 часа местно време. Очаква се по-късно през деня стихията да удари района Кинки на остров Хоншу.  Трами връхлетя с дъждове и вятър юга и запада на Япония и нанесе големи повреди в електроподаването на островите Окинава и Кюшу. Около 313 хиляди домакинства на Кюшу останаха без ток, а на Окинава, където има местни избори, броят им е над 160 хиляди. Според японски медии вчера в Окинава над 20 човека са били ранени от прекършени дървета. Ветровете му са със скорост 162 км/ч и пориви до 216 км/ч, съобщи японската метеорологична агенция.", "date": "2018.09.30", "title": "Трус и цунами отнесе стотици в Индонезия "}
{"url": "https://www.monitor.bg:443/bg/a/view/djenifyr-garnyr-ni-kani-na-kymping-145618", "text": "Сериалът „Къмринг“, за който феновете тръпнат в очакване след като стана ясно, че главната роля е поверена на актрисата Дженифър Гарнър, ще се излъчи много по-рано от очакваното. Комедийната поредица първоначално беше предвидена за следващата година, но ще се появи на малкия екран още в средата на този октомври. Това е първа телевизионна роля за холивудската красавица след хитовия шпионски трилър „Наричана още“. Сюжетът проследява забавното пътешествие на двама съпрузи. Като екранен партньор на Гарнър ще видим Дейвид Тенант. Той влиза в ролята на Уолт, чийто 45-и рожден ден по план трябва да е прекрасен уикенд край природата - поне според вманиачената и агресивно контролиращата му съпруга Катрин. Вместо обещания спокоен празник, непредвидими ситуации спъват щастието на двойката. „Плюс мечки“, намигат от екипа на сериала, загатвайки и намесата на диви животни в идилията на семейството. С участие в „Къмпинг“ се разписват още Яница Браво, Артър дел Пуерто, Брет Гелман и Джулиет Луис.  ", "date": "2018.09.30", "title": "Дженифър Гарнър ни кани на „Къмпинг“"}
{"url": "https://www.monitor.bg:443/bg/a/view/kyrvavi-sblysyci-pomrachiha-derbito-na-hyrvatija-145622", "text": "Дербито на Хърватия между \"Хайдук\" и \"Динамо\" на \"Полюд\" се превърна и в бойно поле, пишат местните медии. Освен инцидентите преди и след двубоя, използваните от феновете на \"Хайдук\" пиротехнически средства раниха пожарникар, чиято ръка е засегната. Веднага след инцидента той е закаран в болница за операция. Все още се уточняват обстоятелствата около инцидента. В същото време играчът на \"Хайдук\" Адам Гюрсо е бил ударен в главата от парче бетон, което е било хвърлено от феновете на съперника. В крайна сметка двата тима не излъчиха победител, завършвайки 0:0. След това равенство \"Динамо\" е на първото място с актив от 21 точки, а \"Хайдук\" е на 6-ото място с 11. ", "date": "2018.09.30", "title": "Кървави сблъсъци помрачиха дербито на Хърватия"}
{"url": "https://www.monitor.bg:443/bg/a/view/kitajskoto-proizvodstvo-sys-spad-na-fona-na-tyrgovskata-vojna-sys-sa-sht-145623", "text": "Китайският производствен сектор отчита понижение през септември на фона на търговската война със САЩ, сочат два следени отблизо индекса, цитирани от ДПА. Официалният индекс на мениджърите по доставките е бил на равнище 50,8 пункта през септември, което е лек спад спрямо август според китайската национална статистическа служба. Икономистите, анкетирани от Блумбърг, очакваха индексът да бъде на равнище 51,2 пункта. Индексът на мениджърите по доставките (Пи Ем Ай - PMI), следен от китайската медийна група Цайсин (Caixin), се е понижил от 50,6 пункта през август до 50 пункта, което е най-ниското равнище от над една година. Индексът се изготвя въз основа на анкета сред 430 мениджъри по доставките. Прагът от 50 пункта разделя растежа от свиването. Спадът в производството е отчетен на фона на нарастващото напрежение в търговската война между САЩ и Китай. В понеделник Пекин наложи нова серия мита на вносни американски стоки за 60 милиона долара. САЩ също наложиха тази седмица нови мита на китайски внос за 200 милиона долара. Така половината от стоките, които САЩ внасят от Китай, са засегнати от мита.", "date": "2018.09.30", "title": "Китайското производство със спад на фона на търговската война със САЩ"}
{"url": "https://www.monitor.bg:443/bg/a/view/s-esenta-domati-i-chushki-poskypvat-po-pazarite-145626", "text": "Доматите от внос поскъпнаха тази седмица със 5,0 на сто и се продават по 1,68 лева за килограм. Оранжерийните краставици се търгуват по 1,30 лева. Картофите поевтиняват с 3,2 на сто до 0,60 лева за килограм на едро. Цената на зелените чушки се повишава с 10,4 на сто до 1,38 лева. Червените чушки поскъпват с 13,1 на сто до 1,64 лева за килограм. Корнишоните се продават по 1,36 лева/кг.  Ябълките поскъпват с 2,8 на сто и се продават по 1,10 лв./кг. Гроздето поскъпва с 10 на сто до 1,65 лева за килограм. Прасковите от внос се продават по 1,72 лева за килограм. Кравето сирене поскъпва с 0,3 на сто и се търгува по 5,88 лв./кг; кашкавалът, тип \"Витоша\", се купува по 9,88 лв./кг, а олиото поскъпва с 2,2 на сто до 2,02 лева за литър. Каймата поевтинява с 0,8 на сто и се търгува по 4,71 лева за килограм. Пакетче краве масло от 125 грама се търгува за 2,33 лева. Пилешкото замразено месо се продава по 3,97 лева за килограм на едро в края на седмицата. Захарта поскъпва с 1,9 на сто и се търгува по 1,08 лв./кг, а брашното тип \"500\" се продава по 0,80 лева. Яйцата се продават по 0,20 лева за брой. Индексът на тържищните цени /ИТЦ/, който отразява цените на хранителните стоки на едро, се покачи тази седмица с 1,74 процента до 1,404 пункта, сочат данните на Държавната комисия по стоковите борси и тържищата /ДКСБТ/. Базовото ниво на индекса - 1,000, е от 2005 година. В края на септември 2017 година ИТЦ беше на ниво с 4,71 на сто по-ниско - 1,341 пункта.", "date": "2018.09.30", "title": "С есента домати и чушки поскъпват по пазарите"}
{"url": "https://www.monitor.bg:443/bg/a/view/fis-potvyrdi-startovete-na-bansko-145624", "text": "Българската федерация по ски получи категорично потвърждение от ФИС за организирането през 2021 г. в Банско на стартове за Световната купа по ски (27-28 февруари) и шампионат на планетата за младежи и девойки (1-10 март). Това стана по време на есенната конференция на техническите комитети на ФИС, която се проведе в Цюрих. Там БФСки получи признание за отличната си работа по организацията на най-големите форуми в алпийските ски и получи потвърждение от Техническия комитет на ФИС отговарящ за Световната купа и за стартовете през сезон 2020/2021 г. Според програмата на 27 февруари ще има супергигантски слалом, а на следващия ден гигантски слалом при мъжете. След ден почивка под Тодорка ще започнат да се състезават най-добрите младежи и девойки до 21 г. България за първи път ще е домакин на шампионат на планетата в ските от такъв ранг. С потвърждаването на стартовете през 2021 г. Банско вече има състезания за Световната купа в три поредни сезона. От 22 до 24 февруари 2019 г. под Тодорка идват най-добрите състезатели в алпийските ски при мъжете, за алпийска комбинация, супергигантски слалом и гигантски слалом. Година по-късно в Банско ще се състезават и дамите. Стартовете ще са на 25-26 януари (спускане и Супер-Г), което автоматично вкарва Банско в клуба на най-големите ски курорти. Това е така защото през първия месец на годината привилегията да са домакини на СК имат само световно известни курорти като Аделбоден (Швейц), Венген (Швейц), Кицбюел (Ав), Гармиш-Партенкирхен (Гер), Кортина д' Ампецо (Ит) и Шладминг (Ав).", "date": "2018.09.30", "title": " ФИС потвърди стартовете на Банско"}
{"url": "https://www.monitor.bg:443/bg/a/view/stranni-sluchki-za-hora-bikove-slonove-i-stajanti-145629", "text": "Нобеловият лауреат Андре Жид има мнение за журналистиката - тя е това, което е по-интересно днес отколкото утре. От историите, за които ще стане дума, обаче ще видим,че в 20-годишната история на един вестник това не е съвсем така. Журналистиката преди всичко е документ на времето, още повече с постаменталната сила на написаното слово. Може да припомним и думите на Алфред Хемсуърд, по-известен в средите на легендите на световния печат като лорд Нордклиф, че журналистите са хора, които се опитват да обяснят на другите неща, които самите те не разбират. Безспорно вярно е, че в този занаят попадаш в ситуации, които самият ти не разбираш. Но пък тези моменти носят разнообразие, липса на скука и палитра от образи, несравними с нищо друго. Смея да твърдя, че за уважителната възраст на един вестник, освен всекидневните битки, нерви, радости, успехи и провали, има куп забавни, чудати и понякога, меко казано, странни положения. Стажантите са особена порода хора, които идват във вестника, за да се учат на занаят. Просто има практически правила, които колкото и да са добросъвестни учителите ти, няма как да ги научиш. Стажантите са два вида – едните са богобоязливи и подозрителни, а другите са стреснати, трогнати и очаровани. Резултатът обаче е поразително прост – не всички остават в професията, но пък готините чешити остават в редакционния фолклор. Някъде през пролетта на 2002-2003 г. в „Монитор“ дойдоха поредните двама стажанти. От специалности, които нямат нищо общо с тази професия – математика и право. Наричахме ги „баскетболистите“, защото двамата общо бяха без малко 4 м. Момчетата бяха от втория тип - нахъсани, с идеи, любознателни и възприемчиви. Малко темерути, но това е обичайно, когато си попаднал в ситуация на вечна нервност и напрежение, а си много млад. Математикът беше особено ценен екземпляр. Почти не говореше, но пък попиваше всичко и постепенно доби самочувствие, че е един от двамата репортери, разкрили аферата „Уотъргейт“. Иначе си вършеше работата добросъвестно и сръчно, без, разбира се, да е забелязан за „Пулицър“. Важното е, че беше умен, възприемаше бързо и страшен чешит. Рано или късно се наложи да отиде в командировка за някакво разследване (значи е показал качества) в средноголям град в Североизточна България. Момчето е събрало всичките си сили и е надуло бузи от напрежение. Екипът пристига в градчето, затънтено и едва оцеляващо. Трябва да намерят адрес, нещо от типа - ул. „Стефан Караджа“ 15. Шофьорът в екипа – Васко, казва на нашия математик: „Попитай тези шофьори на таксита за адреса, че да не се лутаме“. Репортерът-стажант отива до такситата, чука на стъклото на първото, вади кожен портфейл с картата, залепя я в носа на таксиджията и казва отсечено: „Монитор“ - къде е улица „Стефан Караджа“ 15. Слисаният човек примигва, обяснява му и го пита: „Абе, момче, ако не се беше представил като агент на специална служба, дали нямаше да ти кажа къде е адресът ?“ По-късно пък юристът обясни на някакъв бизнесмен, с когото трябваше да прави интервю, че тогавашният главен редактор на вестника е сменен и вече няма нищо общо с изданието. А беше изпратен именно от главния редактор. По-късно и двамата намериха работа по специалностите си – уважаван програмист и юрист на централна софийска структура, но оставиха хубавия спомен за самочувствието на младостта. В немалкия си професионален път съм виждал отвратителни, забавни, плашещи и откровено тъпи ситуации. Разговарял съм с татуирани зловещи мутри и сме се разделяли като приятели, издирван от полицията е искал да се крие в дома ми, виждал съм ужасното нещо – опечено от майка си шизофреничка, 4-годишно момиченце, участвал съм в заложническа драма и хеликоптерна катастрофа - и всичко това съм преживял. Но по-нелепи хора и завършени чукове от членовете на един спалеоложки клуб през професионалния си живот не съм виждал. Трябваше да се направи лежерен репортаж за съботен брой, какво интересно хоби е да си спалеолог любител. Поначало приятна за писане работа. Мой колега, с връзки в тези среди, ми уреди среща – час и място където се събират веднъж седмично. Изобщо не си го турих на сърцето. Мястото беше едно мърляво кафене на „Екзарх Йосиф“ и „Мария Луиза“. Моят човек, посредникът, ме води при тях. Бяха към 6-7 души мъже и две жени – сухи, жилести. Представихме се с фоторепортера, любезно и спокойно, все пак имаме човек, който ни води. Ако бяхме нахълтали по средата на масонски ритуал за приемане на нов член с викове: „Пичове, вадете мистриите, че ще правим обща снимка“, щяха да ни приемат по-радушно. Спалеолозите-любители се оцъклиха, започнаха да се споглеждат косо и добиха опънатите лица на хора, които усещат зад гърба си Анибал Лектър. Опитахме се да ги предразположим, да ги убедим, че нищо страшно и нередно няма да правим. По едно време си помислих, че това е таен клуб за запознанства и тези се крият от семействата си. Каквото и да опитахме с моя колега фоторепортер - удари на камък. По едно време спалеолозите внезапно се настървиха и започнаха да ни заплашват с изхвърляне, бой и съд. Не можех да повярвам на очите си. Накрая се ядосах и с относително меки думи им обясних, че се държат неадекватно, нелепо и че не сме дошли тук да разкриваме има ли сред тях замесени в убийството на Кенеди. Отидохме си с празни ръце. Признавам си – оттогава нямам добро отношение към почитателите на този спорт и хоби. Твой избор е да се навреш и в кучи задник, но трябва да се държиш без важничене и възпитано. Пък после твоя работа е и как ще излезеш от кучия задник, а не да трошиш пари на държавата да те търси. Много се говори за фалшивите новини, а и медиите нерядко страдат от тях. Но малцина помнят, че в едно по-далечно време „Монитор“ стана първата жертва на т. нар. фалшиви новини. В горещото лято на 2003 г. на редакционният телефон позвъни някакъв мъж от Петрич и обясни, че е направил сензационно разкритие, което ще обърне представите на науката – намерил бедрена кост на динозавър. След това покани медиите на пресконференция в централния тогава хотел на Петрич. От редакцията се вдигна колегата Гергана Костова и отиде, обзета от свян, боязън и любопитство, за да докосне голямата наука. На пресконференцията въпросният пич обясни на дошлите журналисти, сред които впрочем и представители на магическия вестник „Око“, че ще ги води да им покаже мястото с кокала от динозавър. След това в зверската петричка юлска жега ги опъна по едни голи баири, по които се чувстват само добре пепелянките, и така ги разхожда към час и нещо. Накрая им каза, че са стигнали мястото, бръкна в джоба си, извади розово динозавърче от „Киндер сюрприз“ и каза: „Ами, ето го динозавърът“. Присъствието на повече жени отърва откровено лудия мъж от голям бой, но пък трябва да му се признае наивното първопроходство в сферата на фалшивите новини. През следващите години се появиха къде-къде по-големи майстори. През зимата на 2006 г. някъде в обявите на земеделски вестник ми се мерна платено съобщение, че общината във Велико Търново продава на търг бика на близкото с. Ново село. Представете си, символът на устремена сила, животното, с което се борил Тезей и е възпято от Хемингуей, да стане герой на вестникарска обява за търг. В Ново село кметът Христо Христов излезе сговорчив човек и разказа една безкрайно шантава история. С две думи – бикът се чувствал чудесно и си вършел работата, докато навсякъде не се наложило изкуственото осеменяване. Кметството в Ново село се видяло в чудо какво да го прави, а през това време бикът се депресирал и станал агресивен. Гонил разни моми из селото, три пъти бягал и накрая местната управа го заприходила в активите на голямата община Велико Търново.Там обаче пък съвсем се видели в чудо и го пуснали на търг. Това обидило и Ново село, и бика. Общинарите дали две дати за търга и тъй като желаещи по обясними причини, не се явили, бикът стана на суджук. Както по-късно се оказа - безславен финал на една епоха - естественото осеменяване на кравите. И може би краят на последния селски бик. Летница е ужасно забито градче в Плевенско, но и то носеше своята слава – безстрашният ловец на змии, известен с прозвището Зоро Змиеловецът. Отидох напълно на сляпо, без да знам дали ще намеря Зоро. Оказа се обаче, че той има популярност почти колкото на Брад Пит в региона и първият, когото попитах за къщата му, веднага ме насочи натам. Зоро излезе рядко бодър, гостоприемен и симпатичен ром, който разказа живота си. С две думи, на него животът винаги му беше дишал отработените газове и по принуда се отдал на ловенето на змии. Превърнал се в нещо като санитарна институция за змии в Летница. Някак между другото разказваше за подвизите и пак така между другото спомена, че е хапан 15 пъти от отровни змии, но само една усойница го пратила за три дни в болница. Ахнахме, този човек имаше имунна система на Тиранозавър рекс. Но оказа се, че всеки си има слабо място. По някое време жена му реши да почерпи с нейния специалитет – липова ракия. Пихме по една, ама Зоро не пие. Попитах го защо. „А, не, от нея ми става лошо, не ми понася“, каза мъжът, който беше хапан 15 пъти от отровни змии. Толкова за характерите и мъжете от Летница. Някъде през 2002 г. след дълго боледуване, борба на ветеринарите и повишена обществена чувствителност и реактивност, се спомина слоницата Индира. Драмата беше прочувствена, защото другарят й в живота осиротя. Индира се пренесе в по-добрия свят на почти човешка възраст. Улисани в редакционното всекидневие, „Монитор“ не съобщи в броя си за трагичната кончина на слоницата и общо взето не обърнахме никакво внимание. Но допуснахме капитална грешка, защото тогавашният собственик и главен редактор на вестника Петьо Блъсков има изтънчена слабост към анималистичната тема. На другия ден той влетя кисел като невестулка в нюзрума и колкото глас имаше изрева: Абе, кажете ми, колко слона има в България, че вие проспахте като умря единият“? На следващия ден излязоха четири страници за покойната Индира. В навечерието на празника на Съединението през 2006 г. върви обичайната, всекидневна работа по броя. Подготвена е тема за 2-3 страница, обичайна практика във вестника. Някъде към 16 ч. пристига Петьо Блъсков и казва: „Махайте тази тема, ще има друго“. Никой естествено не гъква. Някъде след около час пристига отговорният секретар с две страници, на които са мобилните телефони на всички депутати от тогавашното Народно събрание. На следващия ден вестникът излезе с челно заглавие : „Скъсайте ги от честитки за празника“. Трябва да бъдем честни - мнозинството депутати не смениха телефоните си, въпреки публикацията.", "date": "2018.09.30", "title": "Странни случки за хора,  бикове, слонове и стажанти"}
{"url": "https://www.monitor.bg:443/bg/a/view/i-avtobusyt-poskypva-v-pazardjik-145630", "text": "След като от 1 октомври т.г. тролеите в Пазарджик ще возят по-скъпо-на 1 лев, за нови цени на билетите информираха и от автобусната фирма „ Хебър Бус“. Билетчето от първия ден на новия месец ще струва също 1 лев, като корекцията се налагала заради намаления пътникопоток, увеличение на цените на горивата, нерентабилните линии и курсове и ръста на минималната работна заплата. Досега цената на билета в градския автобус струваше 80 стотинки и години наред тя бе една от най-ниските в страната, като независимо от динамичните икономически процеси в страната и силно намаления пътникопоток, с неимоверни усилия дружеството успя до този момент да запази цената на билета за градски транспорт в размер на 0,80 лв., но сега промяната е наложителна, уточняват от компанията. Променят се и цените на месечните карти за автобус- като има карти за една линия за 15 дни и за месец, за две линии-пак за 15 дни и цял месец и за цялата градска мрежа. Има намаления за ученици и пенсионери. Ето и цените на картите :  - За една линия за 15 дни – 18 лева, за ученици – 12 лева, за пенсионери – 14 лева - За една линия за 1 месец – 31 лв., за ученици – 23 лева, за пенсионери – 26 лева - За две линии за 15 дни – 20 лева, за ученици – 14 лева, за пенсионери – 17 лева - За две линии за 1 месец – 34 лева, за ученици – 25 лева, за пенсионери – 28 лева - За цялата мрежа за 15 дни – 23 лв., за ученици – 17 лв., за пенсионери – 19 лева - За цялата мрежа за 1 месец – 37 лв., за ученици – 28 лв., за пенсионери – 31 лева - До с. Ивайло за 15 дни – 23 лева, за ученици – 17 лева, за пенсионери – 19 лева - До с. Ивайло за 1 месец – 37 лева, за ученици – 28 лева, за пенсионери – 31 лева", "date": "2018.09.30", "title": "И автобусът поскъпва в Пазарджик"}
{"url": "https://www.monitor.bg:443/bg/a/view/volejbolistkite-s-pyrva-pobeda-na-svetovnoto-145621", "text": "Националният отбор на България по волейбол за жени постигна първа победа на световното първенство в Япония. Във втория си мач от група \"В\" българките надиграха Куба с 3:0 (10, 20, 14). Състезателките на старши треньора Иван Петков нямаха никакви затруднения срещу карибския тим, като играта бе сравнително равностойна единствено във втория гейм. Четири волейболистки завършиха с по 11 точки за победата на България - Гергана Димитрова, Нася Димитрова, Мирослава Паскова и Христина Русева. За Куба също с 11 точки приключи Диарис Перес Рамос. С този успех нашите почти сигурно си осигуриха преминаваме в следващата фаза, където се класират първите 4 тима от групата. Следващият мач на България на първенството е срещу Турция във вторник. По-рано днес в друг двубой от групата ни Италия победи с 3:0 Канада и постигна втори успех, след като в събота надигра и България на старта.  Класиране в групата: Отбор      п  з  з  г/р т 1. Италия 2 2 0 6:0 6 2. Турция 1 1 0 3:0 3 3. Китай 1 1 0 3:0 3 4. България 2 1 1 3:3 3  5. Куба 2 0 2 0:6 0  6. Канада 2 0 2 0:6 0", "date": "2018.09.30", "title": "Волейболистките с първа победа на световното"}
{"url": "https://www.monitor.bg:443/bg/a/view/sledim-jivota-na-djejn-fonda-v-pet-dejstvija-po-hbo-145616", "text": "Българският зрител също ще се потопи в живота на холивудската легенда Джейн Фонда, след като документален филм за нея предизвика фурор в САЩ.  Продукцията носи името „Джейн Фонда, живот в пет действия“ и ще се излъчи по НВО в няколко серии от 4 октомври. Момичето в съседство, секссимвол, активистката, фитнес магнат - носителката на „Оскар“ има живот, белязан от противоречия, трагедии и трансформации, като през цялото време е в светлината на прожекторите. Документалният филм се базира на 21 часа интервюта със звездата от „Свекървище“, която говори скромно за живота и грешките си. Тя изследва болката от самоубийството на майка си, емоционалната липса на баща й, 30-годишна борба с хранителни разстройства и трите брака зад гърба си. Четири от частите в поредицата са посветени на представителите на силния пол, оставили отпечатък в житейския път на 80-годишната звезда. Сред тях са нейният баща – прочутият актьор Хенри Фонда, както и тримата й съпрузи - френският режисьор Роже Вадим, активистът и политик Том Хейдън и медийният магнат Тед Търнър. Браковете й приключиха с развод и в лентата Фонда обявява бойкот на бъдещи връзки. „Магазинът е затворен“, шегува се тя. В документалния филм са включени интервюта с Робърт Редфорд, Лили Томлин и Тед Търнър.", "date": "2018.09.30", "title": "Следим живота на Джейн Фонда в пет действия по HBO"}
{"url": "https://www.monitor.bg:443/bg/a/view/narodnata-pevica-neli-andreeva-v-duet-s-djos-stoun-145628", "text": "Българската народна певица Нели Андреева се появи в дует с британската соул и реге сензация Джос Стоун в YouTube. Записът, направен преди 2 години, когато Джос имаше концерт на джазфеста в Банско, показва двете гласовити дами на стълбите на храм-паметника „Ал. Невски“. „През 2016-а се срещнахме с невероятната българска певица Нели Андреева, чието име феновете на българската фолклорна музика неизменно свързват с песента „Малка мома“, станала нейна визитна картичка. Уникален и красив звук, толкова приятен за ухото. Късмет беше да се срещнем и да си сътрудничим с Нели, чуйте и вижте какво мислите!“, написала е англичанката в популярния сайт за видеосподеляне, след като е качила клипа, събрал за кратко към 7500 гледания. Отзивите за изпълнението, акомпанирано от млада контрабасистка и китарист, са суперлативни. „...Такава прекрасна песен, толкова мелодична и духовна, наслаждавам се, макар да не разбирам езика“, „Мили Боже, това е невероятно... Обожавам това, което правиш, Джос, всичко най-добро на теб и талантливите музиканти, които ни представяш“, са само две от споделените мнения за дуета на „Малка мома“. Нели Андреева е сред младите наследници на школата на родопската песен, водеща солистка в ансамбъл „Филип Кутев“, която пее също етно, джаз-фюжън, поп.  ", "date": "2018.09.30", "title": "Народната певица Нели Андреева в дует с Джос Стоун"}
{"url": "https://www.monitor.bg:443/bg/a/view/valijata-na-odrin-bylgarskite-turisti-pomagat-na-nashata-ikonomika-145610", "text": "Българските туристи помагат на нашата икономика и са винаги добре дошли! - това обяви пред репортери от Североизточна България валията на Одрин Гюнай Йоздемир на фона на продължаващата от два месеца \"обсада\" на хиляди гости от България, привлечени от валутната конюнктура и добрите цени за пазар в Турция. \"Одрин е един от градовете в Турция, който най-слабо е засегнат от кризата в Турция. Със силния лев броят на туристите, идващи от България се увеличи. А това оказва позитивно влияние върху икономиката, печелят и България и Турция.\" - смята Йоздемир. Противно на подобни ситуации по северната ни граница, когато румънци използваха разликата в цените на пазара и пълнеха багажници в Русе, Видин или Силистра, сред жителите на Одрин няма паника, че българите ще изкупят всичко, а обратното - местните удължават работното време и търсят за търговските си обекти - магазини и заведения персонал, който владее български език. \"Само през Капъкуле от България влизат ок. 2 хиляди автомобила на денонощие, от петък до неделя включително броят им стига до 5 хиляди на ден, като основната част, може би 90 процента от тях посещават Одрин и околностите.\" - обобщава статистиките дипломатът Андон Андонов, съветник в Генералното консулство на България в Одрин. 70 на сто от чужденците, които отсядат в одринските хотели в дните от четвъртък до неделя през последните два месеца са от България, една пета са гърците и една десета са румънци.  \"Нашите скъпи приятели българите идват тук в четвъртък вечер, на другия ден правят алъш-вериш на петъчния ни пазар. За първи път бях в България през 1993 година, тогава обменях 100 лири за 400 лева. Сега, 25 години по-късно, вие получавате 400 лири срещу 100 лева. Сега вие правите тук алъш-вериш, хапвате, пийвате, отсядате в хотелите ни и дори горивото си зареждате тука. Всичко се обърна наопаки. Имаме една приказка, не е важно какво е било, важно е какво ще бъде. Вчера бяхме ние, днес сте вие, важното е разбирателство да има.\" - коментира ситуацията и Ахмет Хаджиоглу, областен директор на турското министерството на културата и туризма в областта Тракия. За българските туристи най-горещите точки на търговската карта на Одрин са изграденият преди ок. 2 години мол \"Ераста\", петъчният пазар в края на ул. \"Сарачлар\", аутлетът по пътя към Истанбул и съботният пазар с битак зад него и неделният фермерски пазар на същото място. Тъй като достъпът до \"Ераста\" е оборудван със средства за контрол и сигурност има и точна статистика за броя на посетителите - 55 хиляди души влизат там на ден, а по всички етажи може да се чуе българска реч. Дори в най-реномираните търговски обекти продавачите и собствениците са гъвкави и приемат плащания в лири, лева и евро, а на пазарлък подлежат не само цената на стоката, а и курса по който плащате, ако решите да дадете левове или евро.", "date": "2018.09.30", "title": "Валията на Одрин: Българските туристи помагат на нашата икономика"}
{"url": "https://www.monitor.bg:443/bg/a/view/ludite-vyv-varna-pylnjat-specializiranite-kliniki-145608", "text": "Има периоди, в които клиниката в Университетската болница „Света Марина“ е препълнена с пациенти, развили ендогенни психози, вследствие на употребата на психоактивни вещества. Така е и в другите места, където се лекуват псхично болни, коментира ръководителят на Катедрата по психиатрия и клинична психология към Медицинския университет и началник на специализирана Клиника в УМБАЛ „Света Марина“ във Варна, проф. Христо Кожухаров. Той обясни, че най-често тези хора се обръщат за помощ към лекарите, след като са употребили агресия, вследствие на употреба на психоактивни вещества. Най-често проблемът се проявява при вземащите амфетамини, но съчетанието с марихуана също може да увреди психиката. „Употребата на тези вещества води до неконтролируема възбуда. Тези пациенти проявяват агресия към предмети, към хората и към себе си, за жалост“, коментира oщe специалистът. Той бе категоричен, че наркотиците определено могат да увредят човешката психика. Проф. Кожухаров обясни, че за разлика от опиатите, за които обикновено източникът е ясен, проследяването на синтетиката е изключително трудно. „За съжаление, в тях има хиляди други вещества, освен стимулант и често поведението на хора, които злоупотребяват с тях, е странно. Те обикновено имат чувството, че са преследвани, смятат, че някой иска да им направи нещо лощо и затова се защитават, нападайки другите“, коментира още психиатърът.", "date": "2018.09.30", "title": "Луди във Варна пълнят специализираните клиники   "}
{"url": "https://www.monitor.bg:443/bg/a/view/tamara-georgieva-specheli-mejdunaroden-konkurs-za-krasota-145609", "text": "Една от най-скандалните миски в последните години Тамара Георгиева се пребори за короната на международния конкурс за красота, който се проведе преди дни в Грузия. 25-годишната дизайнерка триумфира на престижния Мис Планет, който за втори път излъчва победителка от България. Припомняме, че преди две години със същата титла се окичи и Марина Войкова. Новината за победата на Георгиева в Тбилиси обяви Миглена Ангелова. „Ура! Имаме си Мис Планет!“, написа тя в социалните мрежи. Самата Тамара все още не е потвърдила обаче радостната вест. Правото си да се яви на форума в Грузия тя си спечели, след като спечели лентата на Мис България преди година. Това предизвика немалко негативни коментари по неин адрес, като зевзеците стигнаха дотам, че я сравниха с баба Яга и я нарекоха новата Мис Крокодил, след като с това прозвище се славеше първо Антония Петрова. „Мис България си стана конкурс за вътрешна красота“ и „Щом тя може – всяка може да спечели... Вярно е, че човек не избира външността си и не е виновен за нея! Но организаторите на Мис България вече си правят гавра с нас“ бяха само част от реакциите на зрителите на конкурса. Георгиева от своя страна бе категорична, че подобни думи не могат да я обидят, защото присъствието й прави по-голямо впечатление от носа й. „Аз не съм това, което ме описват. Факт е, че всеки се обръща след мен, като мина някъде, защото имам много силно присъствие. И носът остава на заден план“, категорична бе тя.", "date": "2018.09.30", "title": "Тамара Георгиева спечели международен конкурс за красота"}
{"url": "https://www.monitor.bg:443/bg/a/view/geri-malkodanska-gushna-sin-145611", "text": "Водещата на метеорологичните прогнози по Нова тв Гери Малкоданска стана майка на момче. Тя гушна малкият Лео преди дни, като сама обяви новината в социалните мрежи. „Време е да кажем официално добре дошъл на един малък, но много силен мъж! Здравей, Лео! Приказка, която на моменти беше страшна и жестока. Приказка, която още ми е трудно да разказвам. Приказка от истинския живот. Изпълнена с много падания, но и с много любов и надежда. Лео е моят малък герой, роден доста преди термин. Но всичко това оставяме в миналото. Защото вече сме заедно Защото сме силни. Защото той е прекрасен. Защото, ако Лео беше Чарли, той щеше да има много ангели и е време да им благодарим. Защото го заслужават! Цената на щастието понякога е висока. И колкото по-висока е, толкова щастието е по-голямо.“, написа чаровната водеща във Фейсбук.", "date": "2018.09.30", "title": "Гери Малкоданска гушна син"}
{"url": "https://www.monitor.bg:443/bg/a/view/babh-se-pohvali-s-lipsata-na-hranitelni-razstrojstva-prez-ljatoto-145619", "text": "Въпреки увеличения брой туристи и високите температури, туристическият сезон по нашето Черноморие завърши без нито един масов хранителен инцидент. За изминалия летен период Българската агенция по безопасност на храните (БАБХ) е извършила 4 552 извънредни проверки извън текущия официален контрол, съобщиха от агенцията. За установените нарушения са издадени 463 предписания и са връчени 82 акта за административни нарушения. За унищожаване са насочени 655 кг храни от животински произход с изтекъл срок на годност, без етикетировка и без маркировка, 33 кг храни от неживотински произход с изтекъл срок на годност, 12 кг живи миди без етикет и документи за произход и 71 кг готова за консумация кулинарна продукция поради липса на документи за произход и срок на годност. Временно е спряна дейността на 6 обекта. Най-честите констатирани несъответствия са по сградов фонд и оборудване; липса на регистрация по Закона за храните (ЗХ); търговия с храни без идентификационна маркировка за произход и годност; по поддържане на Системите за управление на безопасността на храните. Отчетени са също несъответствия на дейностите и предлагания асортимент спрямо разрешените в издаденото удостоверение за регистрация по ЗХ; неправилно етикетиране на храните; съвместно съхранение на различните групи храни, изискващи различен температурен режим на съхранение; незадоволителна/лоша хигиена на обекта.", "date": "2018.09.30", "title": "БАБХ се похвали с липсата на хранителни разстройства през лятото"}
{"url": "https://www.monitor.bg:443/bg/a/view/lidl-otkri-90-ija-si-magazin-145614", "text": "Юбилейният 90-и магазин на Lidl в страната отвори врати днес в Пловдив. Това е 7-и обект на веригата в града, с което той се нарежда веднага след столицата по брой магазини. „С откриването на 90-ия ни магазин уверено вървим към това да бъдем по-близо до потребителите, предлагайки на все повече хора нашия богат асортимент от качествени продукти с оптимално съотношение качество-цена. Радвам се, че юбилейният ни магазин е именно в Пловдив, където пловдивчани ни показват, че се движим в правилната посока, като ни избират за своето ежедневно или седмично пазаруване“, сподели Милена Драгийска, главен изпълнителен директор на Лидл България. Най-новият магазин Lidl се намира в Ритейл Парк Пловдив и отговаря на концепция на марката, фокусирана върху по-модерни и по-удобни магазини за клиентите и служителите. Магазинът се отличава с модерен вътрешен дизайн, широки и удобни коридори, много по-прегледна и удобна подредба на стоките. Целта е да превърне пазаруването в лесно и приятно занимание, съобразно изискванията и предпочитанията на потребителите. Един от символите на културния живот в града - Капана фест, бе сред специалните гости на откриването на най-новия магазин на веригата в Пловдив. Капана фест осигури част от своите атракциони на място в магазина, за да допринесат за празничното настроение на първите клиенти. Освен много забавления, първите клиенти на 90-ия обект на Lidl имаха шанса да се снимат за спомен с кулинарните експерти шеф Иван Манчев и шеф Таньо Шишков, както и да се възползват от допълнителни предложения на атрактивни цени, талони с отстъпки и още много изненади.", "date": "2018.09.30", "title": "Лидл откри 90-ия си магазин "}
{"url": "https://www.monitor.bg:443/bg/a/view/emilija-i-jorj-bashur-progovoriha-za-katastrofata-145612", "text": "Емилия и съпругът и Жорж Башур проговориха за първи път за тежката катастрофа, сложила край на живота на сина на бизнесмена – Феди. Попфолк певицата и мъжът до нея разказаха, че на 24 май пътували на връщане от семейно събитие. Феди си бил дошъл от САЩ, сближили се с Емилия и пътували заедно. По време на инцидента 19-годишният младеж карал с не повече от 110-120 км/ч, когато изведнъж навлизат от сух път в мокър участък. Феди губи контрол над автомобила заради аквапланинг. След удар в мантинелата колата започва да се върти във въздуха. Феди и Жорж, които са били на предните седалки били с колани, а Емилия, която пътувала на задната седалка - без. Когато се свестила, тя била сама в автомобила. „За пръв път се чувствах абсолютно безсилен да направя нещо и то за най-любимото си същество. Още не съм осъзнал какво се случи и отказвам да приема. Знам, че е на по-добро място“, каза Башур пред Нова тв. Спасение и начин да се справи с болката той намира в любовта. Това е и причината с Емилия да преместят датата на сключването си на брак с два месеца по-рано. Въпреки че първоначално планирали да си кажат „да“ на 23 септември, те се разходиха до олтара през юли, малко след рождения ден на Башур. Тържество по повод сватбата им обаче няма.", "date": "2018.09.30", "title": "Емилия и Жорж Башур проговориха за катастрофата"}
{"url": "https://www.monitor.bg:443/bg/a/view/trymp-vlubihme-se-s-kndr-145613", "text": "Американският президент Доналд Тръмп заяви, че той и севернокорейския лидер Ким Чен Ун са \"се влюбили\", като техният \"романс\" е прераснал в поредица от \"красиви писма\". Държавният глава на САЩ продължи с похвалите си спряло Ким по време на митинг в Западна Вирджиния, където той подкрепяше местния кандидат от партията му. \"И след това ние се влюбихме. ОК? Не, наистина. Той ми пише красиви писма и те са наистина прекрасни. Ние се влюбихме\", за Тръмп на тълпата. В понеделник, 24 септември, по време на Общото събрание на ООН Тръмп заяви, че Ким е силен мъж, който е обвинен от ООН и други организации за нарушаване на човешките права. След тези коментари той съобщи, че е получил \"необичайно писмо\" от Ким и звучеше оптимистично за перспективите за втора среща на върха между двамата лидери, много скоро. Междувременно външният министър на Северна Корея предупреди, че \"няма начин\" неговата страна да започне процедура по обезоръжаване, докато САЩ продължават да налагат санкции. Ри Йонг Хо заяви пред Общото събрание на ООН, че санкциите отнасящи се до Северна Корея са знак на недоверие от страна на САЩ. Пхенян вече няколко пъти призова САЩ и ООН да вдигнат санкциите си и дори бяха подкрепени от Русия и Китай. Но администрацията на американския президент Доналд Тръмп заяви, че санкциите ще останат в сила докато Северна Корея не унищожи ядрения си арсенал.", "date": "2018.09.30", "title": "Тръмп: Влюбихме се с КНДР "}
{"url": "https://www.monitor.bg:443/bg/a/view/adam-i-popi-kak-stavat-nomerata-shte-vi-otvee-s-eksplozii-ot-cvetove-145615", "text": "Какво може да събере група журналисти от Прибалтика, Полша, България, Хърватия и Англия като публика на епични взривове във ферма край Брайтън? Отговорът е „Как стават номерата“, новото предаване на Viasat Explorе, което вече гъделичка въображението на зрителите с изобретателски дух и у нас всеки делник от 20.30 ч. След срещата с водещите Маркъс Бронзи и Майк Сансъм,  „Монитор“ хвана на къс пас и чаша чай за повече подробности Попи и Адам, асистент продуцент и изпълнителен продуцент на шоуто.    Поредиците с аматьорски заснети кадри станаха хит, независимо дали изброяваме най-смешните домашни любимци от десет до едно, или иронизираме търсачи на силни усещания в ретро автомобили. Но да създадеш шоу за хакове, които ти помагат в решаването на ежедневни казуси, от това как да си обелиш ябълка с дрелка до това да върнеш хрупкавостта на отворен пакет с чипс в микровълновата, се оказа празна ниша. Да имаш тандем като Майк и Маркъс за водещи е истински бонус за продукцията, двамата са като Том Сойер и Хъкълбери Фин, но белите им са колкото зрелищни, толкова и образователни, и най-важното – безопасни. Във всеки епизод те създават една джаджа или идея за по-комфортен живот у дома от нулата. Драматуригията на шоуто е следната – имаме видео дисекция на един хак, после се пренасям в работилницата, където Майк и Маркъс го превръщат в реалност, а после отиваме на полето за поредния епичен взрив.   „Как стават номерата“ ще ви отвее с експлозии от цветове.  Всеки епизод е тематичен, например, «Направи си сам». Може да касае процес в обикновено офис пространство, или да е въпрос на оцеляване сред природата, или да показва някаква хитринка от бита. В «Как стават номерата» се доверихме на компанията Newsflare, която специализира в селекцията на клипове, като съдържанието в повечето случаи е генерирано от потребители. Всяка седмица правим мониторинг на стотици видеа, като в един епизод влизат от осем до десет.  Имаме видеа от САЩ, Украйна, Русия, Скандинавия, Австралия, опити на ентусиасти от цял свят, които не се страхуват да превърнат гаража си в лабратория, или да си играят на луди учени в задния си двор.  Да постигнеш онзи универсален комедиен елемент, който ще превърне шоуто в любимо за зрителите от цял свят. Понякога самите клипове имат достатъчно смешен заряд и ни спестяват допълнителната режисура по  изобретяването на хаковете. Другото предизвикателство е да имаш епичен хак за темата на всеки епизод. Дори в основата на идеята си номера да изглежда прозаичен, начинът, по който се случва, трябва да е зрелищен.  На факта, че зрителя иска да научи нещо, докато разпуска пред екрана. Дори поредици като „Топ Гиър“ и „Голямата обиколка“, в които виждаш мъжкия фетиш към автомобилите изведен към едно съвършено различно ниво  на забавление, поднасят сериозна порция факти от история, механика и физика. Поднесена на малки хапки в шоу опаковка науката е много по-лесно смилаема за аудиторията.  Наричам този тип формати „поп наука“ и те виреят изключително в дигитална среда и платформи като YouTube. Гледаш всякакви щуротии, понякога на ръба на лудостта, и се чудиш дали сам да не опиташ този хак. Заравяш се да четеш за него, за комбинацията от химични елементи. И се улавяш, че учиш.  Да, Стивън е комедиант по природа и ще смени Маркъс като партньор на Майк в 15 от общо 30-те епизода. И двата тандема са еднакво органични и виждаш с просто око, че се забавляват по време на снимките. Това се предава и на зрителя, като вирус (смее се).  Майк, Маркъс и Стивън са перфектния микс от шоумени и момчета, които обичат науката. Те говорят за химията в един взрив по начин, който увлича зрителя, вместо да му докара мигрена.  ", "date": "2018.09.30", "title": "Адам и Попи: „Как стават номерата“ ще ви отвее с експлозии от цветове  "}
{"url": "https://www.monitor.bg:443/bg/a/view/sybraha-21-tona-plastmasovi-kapachki-v-blagotvoritelna-akcija-vyv-varna-145607", "text": "21 тона пластмасови капачки бяха събрани във Варна в съботната мащабна благотворителна акция на сдружение „Аз вярвам и помагам”.  Това отчетоха организаторите, според които резултатът надмина близо два пъти очакванията за около 12 тона. „Благодарим на всеки, който е част от този успех! Продължаваме обединени!”, написаха от сдружението на страницата си във Фейсбук. Акцията пред Катедралата „Свето успение Богородично“ във Варна премина като Празник на рециклирането „Аз Вярвам и помагам”. В нея се включиха, както граждани и семейства от Варна, дошли с децата си, така и редица местни институции и организации. Включиха се и жители на Шумен, Разград, Добрич, Попово, Обзор, Бяла и други градове от цяла Североизточна България. Всички те бяха събрали в туби и чували големи количества пластмасови капачки за рециклиране, за да помогнат за набирането на средства за купуването на апаратура в помощ на медицинските грижи, които получават новородените деца в АГ-болницата и МБАЛ „Света Анна“ във Варна. Събрани капачки веднага бяха извозени от морската столица до завода, който ще ги преработва. „По този начин се надявам да помогнем на още стотици бебета. Досега вече сме дарили три скъпоструващи медицински апарата. През следващата седмица с парите от капачките ще се закупят още два кувьоза, които отново ще отидат за болниците. Продължаваме заедно. Благодаря на всички хора, които се включиха. Ако останат пари, ще бъде закупена и друга техника“, каза Владислав Николов от името на организаторите. В инициативата се включи и кметът на Варна, Иван Портних.Той поздрави всички участници в мащабната кампания, която успя да обедини и да вдъхнови за добри дела множество хора на само от Варна, но и от цялата страна. ", "date": "2018.09.30", "title": "Събраха 21 тона пластмасови капачки в благотворителна акция във Варна"}
{"url": "https://www.monitor.bg:443/bg/a/view/makedonija-glasuva-na-referendum-imeto-si-145599", "text": "Днес в бившата югославска република се провежда референдум, от който трябва да стане ясно дали Македония ще приеме наименованието Република Северна Македония. Право на глас в допитването имат малко над 1.8 млн. души, записани в избирателните списъци. Въпросът на референдума гласи: Дали сте за членство в ЕС и НАТО с приемане на договора между Република Македония и Република Гърция. Договорът от Преспа не предвижда задължително провеждане на референдум. Валидността на референдума зависи от това дали ще бъде достигнат необходимият брой на гласоподаватели - 50% плюс един от имащите право на глас. Народното допитване обаче няма обвързващ характер. Дори и хората да кажат да, името трябва да бъде гласувано от 2/3 от парламента. Ако референдума е невалиден, правителството на Зоран Заев обяви, че ще продължи с прилагането на Преспанското споразумение. При отказ от него, изолацията от страната на Гърция ще продължи и пътят към НАТО и ЕС ще бъде блокиран. Заев призова избирателите да дадат зелена светлина на името, предупреждавайки, че ако няма мнозинство, ще бъдат смазани мечтите на Македония за евроатлантическо бъдеще. По време на последния митинг в Тетово Заев отново подчерта огромната роля на България през изминалите две години. Най-голямата опозиционна партия ВМРО-ДПМНЕ, която от 2006 година твърди, че всяко решение за спора за името трябва да мине през референдум този път отказа открито да призове симпатизантите си да гласуват. Новият председател на партията Християн Мицкоски призова, “всеки сам да реши как ще постъпи в неделя”. По този начин той затвърди съмненията, че е изцяло под контрола на бившия лидер Никола Груевски. В същото време заместникът на Мицкоски и групата на реформаторите в партията открито призоваха за участие в референдума. Освен от вътрешни, референдумът ще бъде следен и от чуждестранни журналисти. Референдумът в неделя ще наблюдават 197 члена на мисията на ОССЕ / СДИЧП, а с тях ще присъстват и 129 преводачи. Референдумът приключва в 20 часа българско време.", "date": "2018.09.30", "title": "Започна референдумът за името на Македония"}
{"url": "https://www.monitor.bg:443/bg/a/view/vnimanie-vnimanie-testvat-sirenite-po-obed-145601", "text": "Проверка на сирените ще бъде направена в голяма част от градовете, информира МВР. Тестът ще се извърши в 13 часа в първия ден на октомври. Системата ще се включи в София, Враца, Плевен, както и в населените места в 30-километровата зона около АЕЦ \"Козлодуй. Сирени ще звучат още в Бургас, Варна, Кърджали, Монтана, в Пазарджик, Пловдив, Русе и Смолян Планирано е в тренировката да бъдат включени системи за оповестяване и в редица предприятия в страната", "date": "2018.09.30", "title": "Внимание, внимание … тестват сирените утре"}
{"url": "https://www.monitor.bg:443/bg/a/view/izrigna-popokatepetyl-145600", "text": "Вулканът Попокатепетъл в южната част на Мексико изригна вчера, изпращайки дим и пепел на над три километра в небето, съобщи ДПА. Ръководителят на агенцията за гражданска защита на столицата Мексико Фаусто Луго каза в \"Туитър\", че няма опасност за населението. Мексиканските власти предупреждават хората да покриват носа и устата си, когато излизат навън, да държат домашните си любимци вкъщи и да ограничат физическите дейности. Разположен на около 60 км югоизточно от град Мексико, високият 5426 метра Попокатепетъл е един от най-активните вулкани в страната. Най-мощното му изригване бе през 2000 г., когато хиляди души бяха евакуирани.", "date": "2018.09.30", "title": "Изригна Попокатепетъл"}
{"url": "https://www.monitor.bg:443/bg/a/view/shefyt-na-kpkonpi-vsichko-pri-deljan-peevski-e-zakonno-145605", "text": " „Няма нищо незаконно при Делян Пеевски.“ Това обяви шефът на Комисията за противодействие на корупцията и отнемане на незаконно придобито имущество (КПКОНПИ) Пламен Георгиев в студиото на bTV. Думите му дойдоха в отговор на поредица от настойчиви въпроси дали има сигнали срещу депутата и наш издател, зададени от водещата Жени Марчева, която от години се причислява към журналисти, обслужващ интересите на кръга „Капитал“ от телевизионния ефир. „Имахме такъв сигнал в минало време, по който проведохме изключително обстойна проверка. Това го съобщих в едно друго интервю, но излезе едва ли не, че не сме го проверявали. Чудя се как се интерпретират думите ми!“, обясни Георгиев и отново подчерта: „Имахме проверка, в която събрахме огромен обем доказателства, и установихме, че за този човек няма нищо незаконно. Вероятно това не се харесва на някои и изкарват, че каквото и да кажем, едва ли не, не сме си свършили работата. Искахме всички данъчни ревизии, изискахме от самото лице всички документи за доходите му, така че повече от това няма кой да направи в тази държава. Мога да изляза и с лицето си да кажа, че няма един ред за нищо незаконно при него“. Георгиев отново посочи, че Пеевски е един от най-големите данъкоплатци и настоя веднъж завинаги разговорът за проверката да приключи. Обяви също, че в момента комисията работела по други сигнали срещу представители на всички партии в парламента, но проверките все още били на твърде ранен етап.", "date": "2018.09.30", "title": "Шефът на „Антикорупция“: При Делян Пеевски няма нищо незаконно (ОБНОВЕНА)"}
{"url": "https://www.monitor.bg:443/bg/a/view/sirakov-i-goceva-izkachiha-naj-byrzo-stylbite-na-ndk-145625", "text": "Хиляди столичани станаха свидетели на уникалния спортен празник, белязал първото издание на НДК 360 – Европейска вечер на спорта. Мнозина от тях се включеха в многото състезания и активности във и около една от емблематичните сгради за града и страната. Събитията отбелязаха финалния уикенд от Европейската седмица на спорта, а гвоздеят в програмата бе фестивалът НДК 360, включващ скоростно бегово изкачване по стълбите на сградата, ориентиране из коридорите и помещенията и скоростно фасадно изкачване на НДК. Всички тези състезания бяха придружени с много активности, демонстрации и открити уроци в над 10 вида спорт на специално изградени сетове, издигане на топловъздушен балон с възможност на него да се качват хора със специални потребности, забавни игри и томболи. Празникът бе открит от Андрей Ковачев – член на Председателството на Европейския Парламент и президент на Консултативната група на АЦЕС ЕВРОПА, , Виктория Славкова - директор на дирекция \"Европейски програми, проекти и международно сътрудничество\" към ММС, Венцислав Игнатов – директор дирекция „Спорт за учащи и спортни училища“ към ММС, Снежана Петрова – директор на Природен парк Витоша и Християна Тодорова – олимпийска медалистка в художествената гимнастика, световна и европейска шампионка и лице на инициатива „София – Европейска столица на спорта“. По-късно към официалните лица, отличили призьорите, се включиха доц. Стоян Андонов – зам.-министър на младежта и спорта, световната шампионка по бокс Станимира Петрова, част от медалистките на завършилото наскоро световно първенство по художествена гимнастика и Кирил Николов – Дизела. Рекордьорът в планинските бягания не можа да стартира поради контузия, но специално дойде да подкрепи участници и да приветства зрителите. Много настроение в празника внесе и следящи активностите и на огромен видео екран. Част от официалните лица се включиха в отделните сетове на спортовете, като сами изпробваха умения под указанията на специалистите. Силен интерес предизвика двубоят на канадска борба между евродепутата Андрей Ковачев и зам.-министър Стоян Андонов, завършил с поделен успех. НДК 360 обединява няколко спортни събития в празник с цел да промотира възможностите за спорт в столицата и специално в и около НДК, откъдето фактически започва и пътят от центъра на града към планината Витоша. Събитието е част от ежегодната „Европейска вечер на спорта“, а организатори са Столична община, Фондация „София – Европейска столица на спорта“, Министерството на младежта и спорта, НСА „Васил Левски“, Българска федерация по ориентиране и домакините от Националния дворец на културата. За първи път тази символична за българите сграда отвори широко врати за хората, които искат да живеят активно и здравословно. Най-бърз в скоростното бегово изкачване на НДК се оказа Иван Сираков, който сподели след финала, че е участвал с Дизела в подобно състезателно изкачване на Айфеловата кула, където е завършил на 20-о място. Шампионът измина сега в НДК осемте етажа и над 500 стъпала нагоре и обратно за 3:58 мин., следван от Боян Иванджиков 4:00, Димитър Желязков 4:02 и др. При жените победителка е Лиляна Гоцева с 4:37 мин., пред Кристина Иванова 4:42, Десислава Димова 5:30 и др. Най-малки сред участниците бяха 5-годишният Росен Минков и 6-годишната му сестра Стояна, финиширали със своите родители. Участваха най-добрите ни състезателки при жените и много от елитните ориентировачи. При мъжете най-бързия път до финала намери сребърният медалист от бягането Боян Иванджиков, финиширал за 15.41 мин, следван от Иван Димитров 17:23, а трети с 18:18 бе Иван Сираков, който след победата в бягането грабна и бронз в ориентирането. Номер 1 при жените бе Борислава Миткова с 20:31 мин, пред Катя Кръстева 21:15, Лиляна Маринова 22:52 мин. и др. Огромно шоу бе фасадното изкачване, в което участваха 19 мъже и 15 жени, осветявани до късно от прожектори в скоростната си надпревара. Най-бързо се изкачи покрай 30 метровата стена Теодор Кисимов – 1:14,96 мин., следван от Павлин Димитров 1:18,96, Христо Иванов 1:25,92 и др. При жените победителка е Невена Ланджева с 2:27,80, пред Ани Гатева 2:41,10, Богдана Костадинова 2:55,98 и др. Междувременно голям интерес имаше към сетовете с различни спортове, организирани от Министерството на младежта и спорта. Зрителите станаха свидетели на демонстрации, открити уроци и нагледни упражнения от специалисти. Мнозина дори пробваха сами тайните на отделните спортове под вещия поглед на елитни състезатели, треньори и специалисти. Много емоции предизвика издигането на топловъздушния балон, който в продължение на часове бе голямата атракция на празника. Фестивалът е част от инициатива София – Европейска столица на спорта, с което Столична община продължава Спортът и здравословно хранене винаги са вървели ръка за ръка. Ето защо, по време на НДК 360 - Европейска вечер на спорта „Софийска вода“ връчи 10 специални награди за състезателите, избрани на случаен принцип. Печелившите ще имат възможността да се насладят на специално изготвено меню и ще могат да научат повече за здравословното хранене лично от @Bojana Katsarova. Тя ще разкаже как да съчетаваме храните така, че винаги да сме активни, с отличен тонус и в добра форма за спорт. Събитието се организира от „Софийска вода“ и е част от инициативите на компанията да насърчава спортните активности и екологичния, природосъобразен и здравословен начин на живот. Специални награди бяха връчени и от Националния дворец на културата. Фондация София – Европейска столица на спорта пък бе предвидила парични бонуси за призьорите и много спортни пособия за най-добрите в отделните възрастови групи. НДК 360 продължи инициативата с благотворителна цел за подпомагане на кампанията „Витоша – достъпна за всички“ на Природен парк „Витоша“, която набира средства за изграждане на алея и спортна площадка в местността „Игликина поляна“ и на други места в планината за хора с физически увреждания. Банковата сметка и DMS номера са активни до края на годината.", "date": "2018.09.30", "title": "Сираков и Гоцева изкачиха най-бързо стълбите на НДК"}
{"url": "https://www.monitor.bg:443/bg/a/view/trima-ubiti-v-spor-za-parkirane-v-italija-145602", "text": "Трима души бяха убити в Южна Италия при спор за място за паркиране, съобщават местни медии. 56-годишен жител на провинция Лече е бил арестуван от полицаи в събота вечер, след като той застрелял трима от съседите си. Той е оправдал агресивния си акт с мотива, че убитите непрекъснато паркирали пред къщата му. Убитите са баща, дъщеря и леля. Още една жена е настанена в болница. Стрелецът е обвинен в умишлено убийство при утежняващи обстоятелства и незаконно притежаване на оръжия. При разпита той е признал вината си.", "date": "2018.09.30", "title": "Трима убити в спор за паркиране в Италия"}
{"url": "https://www.monitor.bg:443/bg/a/view/izvestni-sportisti-se-vkluchiha-blagotvoritelno-v-onlajn-tyrg-za-lechenieto-na-bolen-myj-145604", "text": "Известни спортисти и клубове се включиха с дарения в онлайн търг, в подкрепа за лечението на Димитър Стоев от добричкото село Оброчище. Акцията е организирана от Марияна Върбанова – журналист във вестник „Балчик”. След злополука преди четири години, 32-годишният Митко е с прегънат вратен прешлен и наранен гръбначен мозък. Парализиран е от кръста надолу. Шансът за възстановяване след операция за присаждане на стволови клетки е повече от 90%. Митко има оферта от кипърска болница с определена сума за лечението 60 000 евро, непосилни за семейството. Благотворителният онлайн търг ще се проведе във Фейсбук, на страницата на Марияна Върбанова. В него ще бъдат разиграни предмети на известни спортисти и спортни клубове, сред които и „Динамо” Москва. Търгът стартира на 29 септември и ще продължи до 27 октомври. В благотворителната инициатива може да се наддава за: Вратарска фланелка на футболния клуб \"Динамо\", Москва, с автографи. Начална цена от 100 лева, минимална стъпка за наддаване – 10 лв. Същата начална цена и минимална стъпка е обявена и за комплект за игра на шах и табла, предоставен от националния шампион по шах Момчил Николов. Начална цена от 50 лв. и стъпка от по 5 лв. са обявени за: състезателен номер с автограф на Тихомир Иванов от Световното първенство в Бирмингам през 2018 г., на което се класира на девето място; състезателен номер на Мирела Демирева от Европейското първенство в Амстердам през 2016 г., на което спечели сребърен медал; фланелка на футболния клуб \"Черноморец\", Балчик, с автографи; състезателна фланелка на турнира Admiral Challenge 2018 от ловно-стрелкови комплекс \"Адмирал\" (Балчик). Очаква се с дарения да се включат и други спортни благодетели. В помощ на лечението на Димитър Стоев има няколко кампании. Благотворително се събират пластмасови капачки в Община Балчик. Средства за подпомагане лечението на Димитър Стоев се набират и с кампанията \"Да изправим Митко на крака\" чрез онлайн платформата \"HelpKarma\". Дарителската банкова сметка за лечението на Димитър Стоев: IBAN: BG 67 UNCR 7000 1522 2630 29 BIC: UNCR BGSF - Dimitar Stoyanov Stoev Unicredit Bulbank, Balchik.", "date": "2018.09.30", "title": "Известни спортисти се включиха благотворително в онлайн търг за лечението на болен мъж"}
{"url": "https://www.monitor.bg:443/bg/a/view/vremeto-dnes-oblachno-i-vetrovito-145597", "text": "Под влияние на преминаващ южно от България средиземноморски циклон, днес ще преобладава облачно време. В югоизточната половина от страната ще има валежи от дъжд, значителни в централните и източните части на Южна България, според прогнозата на НИМХ към БАН. Ще духа слаб до умерен, в Източна България – временно силен вятър от изток-североизток. Максималните температури ще са от 16° - 18° на места в Северна България до 10° - 12° в южните райони от страната. Атмосферното налягане ще е малко по-високо от средното за месеца. По Черноморието ще бъде предимно облачно, ветровито и с валежи от дъжд, значителни - по южното крайбрежие. Ще духа умерен, временно силен вятър от изток-североизток. Максималните температури ще са 16°-18°. Вълнението на морето ще бъде 3-4 бала. Температурата на морската вода е 21 -23°. В планините няма да е подходящо за туризъм. Ще бъде облачно, дъждовно и ветровито. Значителни ще са валежите в Родопите, Странджа и Сакар. Ще духа силен и бурен вятър от източната четвърт. Максималната температура на височина 1200 метра ще е около 11°, на 2000 метра – около 5°.", "date": "2018.09.30", "title": "Времето днес: облачно и ветровито"}
{"url": "https://www.monitor.bg:443/bg/a/view/nikolina-chakyrdykova-vdigna-svtba-i-na-dyshterja-si-marija-145606", "text": "След като миналата година славеят на българския фолклор от Македония Николина Чакърдъкова и нейния съпруг вдигнаха пищна свтба на сина си Васил вчера в родния град Гоце Делчев същото се повтори и с дъщерята Мария. Ресторант в известен комплекс посрещна младоженците - красивата булка Мария и нейния избранник Симеон, родителите им и многото гости. Веселбата, която започна в следобедните часове продължи до началото на неделния ден. Разбира се, специален музикален поздрав за младите поднесе знаменитата майка на булката, елегантно облечена в дълга рокля. От години Мария уверено върви по стъпките на майка си - още като ученичка тя излиза на сцената заедно с мама пред хиляди и никога не я е посрамила. Оказа се, че зетят Симеон, освен че е мениджър във финансова институция и е доста напреднал в бойните изкуства умее да рапира много увлекателно и забавно. По стара неврокопска традиция, по време на фотосесията щастливата булка гушна бебе в ръце, което вчера се оказа дъщеричката на брат си – малката Николина, кръстена на знаменитата си баба.", "date": "2018.09.30", "title": "Николина Чакърдъкова вдигна сватба и на дъщеря си Мария"}
{"url": "https://www.monitor.bg:443/bg/a/view/mysk-napuska-posta-predsedatel-na-syveta-na-direktorite-na-tesla-145598", "text": "Илон Мъск постигна споразумение с Комисията за борсите и търговията с ценни книжа на САЩ (SEC), което му позволява да остане главен изпълнителен директор на Tesla Inc., но изисква да се оттегли от председателската си роля в мегакомпанията в продължение на три години. По 20 млн. долара глоба ще платят Мъск и Tesla. Припомняме, че американският регулатор депозира във федерален съд в Манхатън обвинение срещу изпълнителния директор в четвъртък. То е за подвеждане на инвеститорите с личното му съобщение в социалната мрежа \"Туитър\" през август, че разполага с финансиране за сваляне на компанията от борсата. Според SEC той е изфабрикувал твърдението си. В рамките на споразумението, което изисква одобрение от съд, Мъск ще остане главен изпълнителен директор, но трябва да остави своята роля на председател на борда в рамките на 45 дни. Той не може да поиска преизбиране в следващите три години.. Според документ, цитиран от CNN, Мъск е приел сделката с SEC \"без да допусне или отрече твърденията в жалбата\".  \"Глобите от 40 млн. долара ще бъдат разпределени на засегнати инвеститори по одобрен от съда начин\", се казва в съобщение на пресцентъра на SEC. Отделно в борда на Tesla ще бъдат назначени двама нови директори, които да следят за изявленията на Мъск.", "date": "2018.09.30", "title": "Мъск напуска поста председател на съвета на директорите на Tesla "}
{"url": "https://www.monitor.bg:443/bg/a/view/armijata-v-syrbija-v-bojna-gotovnost-zaradi-kosovo-145603", "text": "Сръбската армия бе преведена в пълна боеготовност във връзка със ситуацията в Косово, съобщи ТАСС, позовавайки се на TANJUG, която цитира източник в президентската администрация. Тези мерки сръбските власти предприеха след като косовските спецсили влязоха в Центъра за екология и развитие в Зубин Поток и завзеха резервоара и водноелектрическата централа \"Газивод\". Заповедта е изпратена до Генералния щаб на въоръжените сили на страната. В съответствие със заповедта и вътрешният министър Небойша Стефанович мобилизира всички сили на специалните части на сръбската полиция. По-късно спецсилите на Прищина се изтеглиха от Северно Косово. Водната електроцентрала \"Газивод\" и подстанцията \"Валак\" са ключови енергийни съоръжения в северната част на Косово и принадлежат към сръбската мрежа. Приходите от водноелектрическата централа, според някои източници, възлизат на десетки милиони евро годишно. Тук се намира ключовият за северно Косово - канал Ибр-Лепенец. По-рано косоварите многократно заявяваха, че ВЕЦ \"Газивод\" трябва да бъде включена в енергийната система на Косово. Косовският парламент провъзгласи независимост в края на едностранен порядък през февруари 2008 г. През 2010 г. Международният съд на ООН призна това решение за легитимно. В последните месеци Белград и Прищина активно обсъждат \"компромисно решение\", свързано с коригиране на границите и размяна на територии. САЩ поддържа идеята, настоявайки за \"окончателно споразумение\", което предполага корекция на границите на Сърбия и непризнатата република. В свое изявление германският канцлер Ангела Меркел на 13 август по време на среща с председателите на Съвета на министрите на Босна и Херцеговина Денис Звездич се обяви срещу промяна на границите на Балканите, подчертавайки, че всички страни на региона имат перспектива за влизане в европейското семейство.", "date": "2018.09.30", "title": "Армията в Сърбия в бойна готовност заради Косово"}
