{"url": "https://www.monitor.bg/bg/a/view/slynchevo-i-toplo-do-vtornik-160503", "text": "Слънчево и топло ще бъде времето у нас до вторник, когато живакът в термометрите ще падне. През тази нощ ще е предимно ясно и почти тихо, а минималните температури ще са от 2° до 7°. Утре ще преобладава слънчево време. По-значителни увеличения на облачността ще има над източната половина на страната, но вероятността за валежи е малка. В Западна България ще духа слаб северозападен вятър, на изток - слаб до умерен, от североизток. Преобладаващите максимални температури ще са между 16° и 21°, по-ниски ще останат в Североизточна България и по Черноморието - 10°-14°. Атмосферното налягане ще се понижи, но ще остане по-високо от средното за месеца. Това съобщи дежурният синоптик Евгения Егова от Националния институт по метеорология и хидрология пред \"Фокус\". Над Черноморието ще има по-значителни, временни увеличения на облачността, но вероятността за валежи е малка. Ще духа до умерен североизточен вятър, който след обяд ще отслабва. Максималните температури ще са между 10° и 14°. Над планините ще преобладава слънчево време с по-значителни увеличения на облачността в следобедните часове, но валежи не се очакват. Ще духа умерен до силен вятър от север-североизток. Максималната температура на височина 1200 метра ще е около 9°, на 2000 метра - около 3°. В неделя и понеделник ще бъде предимно слънчево. Минималните температури в повечето места ще са между 0° и 5°, а дневните ще се повишат, повече втория ден, когато вятърът ще се ориентира от запад-югозапад и максималните ще са между 18° и 23°. Във вторник от запад облачността бързо ще се увеличи и на места ще превали дъжд. Вятърът ще се ориентира от северозапад, ще бъде слаб до умерен и ще започне понижение на температурите, което ще продължи и през следващите дни.", "date": "2019.03.22", "title": "Слънчево и топло до вторник "}
{"url": "https://www.monitor.bg/bg/a/view/v-teatyra-i-kinoto-kostumite-vtora-upotreba-sa-do-100-pyti-po-evtini-temata-160499", "text": "Магазинът за дрехи втора употреба е пръв приятел на родните театрални художници и костюмистите в киното. Да облечеш един персонаж на сцената или на екрана с находки от бездънната съкровищница на секънд хенда пести време и средства от бюджета на продукцията. Особено що се отнася до мъжкото облекло, което по-принцип е по-сложно и по-трудоемко за изпълнение, макар отстрани да не изглежда така. Мъжки костюм например се прави с 2 или 3 проби, което изисква поредица от дни, а стойността му при изработка в театъра излиза 100 лева минимум с всички компоненти – материали, труд и т.н., обяснява известният сценограф Петър Митев. В замяна на това в магазините втора ръка нерядко може да се намерят качествени и маркови мъжки костюми, включително от елитните брандове „Дзеня“ и „Армани“, дори и за 20 лева, когато стоката се продава на килограм. Подобно е и съотношението при официалните фракове и смокинги за спектакли из живота на висшето общество: Митев се е натъквал на бройката, докато поръчката им при външен специалист – опитен шивач, би струвала поне 200-300. Простата сметка показва, че в секънд хенда е 5 пъти по-изгодно. Има обаче и немалко куриозни случаи, когато манто, за чието ушиване се плаща толкова, може да се намери втора употреба в последния ден на падащите цени за 2 лева. Шивачите във филмовите продукции са доста скъпоплатени и не си струва дрехи за съвременни истории да се шият изцяло от тях, освен ако няма някакви специфични изисквания – в пъти по-евтино е да се купят от втора употреба и да се преправят. Даже една носена забрадка да се вземе под наем от филмовия гардероб, би коствало в пъти повече, отколкото ако се купи на старо, изтъква Донка Дряновска-Павлова, която над 15 години свещенодейства над костюмите в наши и чуждестранни филмови и тв продукции. Времето и цената обаче не са единствените аргументи, заради които театралните и филмовите художници костюмисти обичат да се ровят в щендерите и кошовете на секънд хенда. „Заради реформите театрите за съжаление се обезкръвиха откъм добри шивачи и моделиери. А ние, художниците, не можем да кроим. Можем да измислим силуета, но моделиерът трябва да реши технологично как да се изработи. И липсата му често ни налага да прибягваме до услугите на магазини втора употреба“, отбелязва костюмографът Петър Митев. Да не говорим, че в много постановки героите трябва да носят кожени палта – дреха, която изобщо не може да се реализира в условията на театралните ателиета. Тогава отново втората употреба идва на помощ с предложения за 100-150 лева. „И в нормалните магазини могат да се намерят евтини качествени тоалети при намаления и промоции, така че Това, че дрехите са носени, а не току-що купени от магазина, във филмите винаги придава автентичност и реализъм, затова е предпочитано. Иначе трябва да се организира тяхното изкуствено състаряване“, казва Донка Павлова. В обикновените магазини дрехите са последен писък на модата, но не всички персонажи във филмите следват тенденциите – за баба, която храни кокошките на село, втората употреба е по-добро решение. Като капак, броят на моделите от колекциите в „нормалните“ магазини е ограничен и има опасност в два едновременно снимани филма различни герои да се появят с еднакви одежди. Да не говорим, че при снимки в киното сюжетът невинаги е ситуиран в сезона, който тече в момента навън – в този смисъл в секънд хенд обектите е по-вероятно да намериш палто през лятото, изрежда още доводи в тяхна полза Павлова. Костюмографите може да интерпретират по свой начин старата дреха и тя да бъде използвана като база за последващи творчески намеси според характеристиката на героите и спецификата на драматургията. Въпрос на творческо решение е конвенционалната дреха втора употреба да се „театрализира“ допълнително. Понякога костюмистите купуват кожени палта, рокли и шалове от качествена вълна или коприна оттам, само за да използват материала за детайли на някой костюм. Интересуват се и от интересни аксесоари – вратовръзки, шапки и други дреболии. Второупотребниците дават много и на хората, които обзавеждат декора в киното и театъра. Там те намират невероятни съкровища – завеси, покривки, възглавници, които биха изяли половината бюджет на продукцията, ако се купят от редовен магазин.", "date": "2019.03.22", "title": "Театърът и киното с костюми втора употреба (ТЕМАТА)"}
{"url": "https://www.monitor.bg/bg/a/view/motorist-se-udari-v-kola-izhvyrcha-na-50-metra-i-zagina-160497", "text": "Мотоциклетист загина след като удари лек автомобил с висока скорост, преметна се над колата и изхвръкна на 50 метра след зверския сблъсък. Катастрофата стана в петък следобед около надлеза над релсите до жп гарата в Хасково. Жеко Цветанов на 33 години е връхлетял върху \"Фолксваген Голф\" с мотоциклет „Ямаха“. Шофьорът на автомобила Добромир Добрев на 47 години е невредим. Цветанов е приет в много тежко състояние в болницата в Хасково. Негови близки са били готови да платят за транспорт с хеликоптер до столична болница. Въпреки усилията на лекарите обаче пациентът така и не е стабилизиран, за да може да бъде транспортиран. За съжаление Жеко издъхнал то многобройни травми на различни органи. Имал е и множество счупвания по цялата костна система. За съжаление лекарите са загубили битката за живота му, въпреки положените от тях усилия.      ", "date": "2019.03.22", "title": "Моторист се удари в кола, изхвърча на 50 метра и загина"}
{"url": "https://www.monitor.bg/bg/a/view/ubijcite-na-valentina-ot-harmanli-se-gavrili-s-neja-poveche-ot-3-chasa-160498", "text": "Двамата заподозрени в убийството на Валентина от Харманли признаха всички обвинения срещу тях още на делото, което трябваше да им определи мярка за неотклонение. Окръжният съд в Хасково остави за постоянно в ареста 18-годишния Асен Симеонов Ангелов и 21-годишния Андрей Антонов Демирев, обвинени в блудство и убийство, извършено по особено жесток и мъчителен начин на 53- годишна жена в края на миналата седмица. Трупът на жената беше намерен обезобразен и в смразяваща дъха поза в празен терен до стадиона в Харманли. По искане на адвокатите на обвиняемите, съдът днес гледа мярката за неотклонение при закрити врата. Убийството е извършено по особено жесток и брутален начин, придружено с гавра, сексуално насилие и извращения с жена в безпомощно състояние.  Убийството е извършено между 12 и 3 часа след полунощ  в събота. Двамата пияни и дрогирани мъже виждат падналата на тротоара жена. Валентина е била в крайно отблъскващо и безпомощно състояние. Била е повърнала върху себе си и напикана от поетото количество алкохол преди фаталната среща. Била е в абсолютно безпомощно състояние и не е могла да вика. Двамата млади мъже са пили ракия и бира в компания, където се е пушило и марихуана. Дали са били напушени ще потвърдят експертизи, които все още не са готови. Двамата са извършили изключително жестока гавра с безпомощната жена. Изнасилвали са жертвата си многократно, насилвали са я орално и анално. Докато единият осъществявал акт с нея другият мастурбирал. После се сменяли, като непрекъснато биели жената. Сред гнусните гаври, за които двамата признаха в затворената съдебна зала са опит да запалят косата на жертвата. Със запалка пърлили и срамните й косми. След тричасовия ужас са умъртвили жертвата си като са я ритали в главата и са скачали върху нея. „Беше супер яко, нали?“, „Абе май прекалихме с тази, дай да ходим да си намерим по една хубава проститутка, че ми се прави още секс. Ама по-нормален!“. Това са репликите, които двамата са си разменили преди да напуснат лобното място на жертвата.  На сутринта около 10,30 часа Валентина е открита мъртва, разкрачена с ръце, свити в неестествено положение.  „Беше кошмарна гледка. Неописуем ужас“, казаха очевидци.  „Потресени сме. Това е най-бруталното и жестоко престъпление в Хасковски регион от началото на 21 век“, казаха след делото срещу двамата заподозрени за зверското убийство в Харманли магистрати с дългогодишен опит. Асен и Андрей са обвинени по член 115 от НК за убийство по изключително жесток за жертвата начин и извършено от тях по особено жесток начин. Имат и обвинение за блудство. За първото обвинение, ако бъде потвърдена вината им, могат да получат наказания затвор от 15 до 20 години, доживотен затвор или най-тежкото наказание – решетки до живот без право на замяна. Със сигурност по закон най-тежкото наказание ще се размине на Асен Ангелов, който към момента на зверското и гнусно престъпление няма навършени 20 години.    ", "date": "2019.03.22", "title": "Убийците на Валентина от Харманли се гаврили с нея повече от 3 часа"}
{"url": "https://www.monitor.bg/bg/a/view/aleks-aleksiev-pomaga-za-otglejdaneto-na-12-deca-snimki-160500", "text": " Алекс Алексиев, който се превърна в един от любимите актьори с участието си в сериала „Откраднат живот“ и главната роля във филма „Възвишение“, се присъедини към каузата „Дари усмивка“ на фондация „Сийдър“. Тя е част от голямата кампания „България дарява“, която се провежда от днес до 31 март. Целта на Алекс и фондацията е да наберат 25 хиляди лева, с които да дофинансира отглеждането на 12 деца с тежки и комплексни увреждания за период от 1 година. Те са лишени от родителска грижа и живеят в един от центровете за настаняване от семеен тип на „Сийдър“. Актьорът посети един от центровете на организацията и призова повече хора да дарят в подкрепа на тези деца. „В кампанията България дарява аз подкрепям фондация „Сийдър“, които даряват усмивка. Успях да прекарам време и да се запозная с 18 деца, които имат специални нужди. Това, което видях аз, е че благодарение на фондация „Сийдър“ те получават правилната грижа от специалисти и наистина се чувстват много добре в къщите от семеен тип. Искрено се надявам, че някои от вас също ще решат да подкрепят каузата на фондация „Сийдър“, защото има смисъл. И защото обединявайки се около тези деца, ние можем да им предоставим бъдеще, което заслужават.“ Част от диагнозите на децата са спина бифида, тежки форми на детска церебрална парализа, туберкулоза, малформация на крайници, много често комбинация от няколко наведнъж. Повечето от децата са невербални и трудно подвижни. Крехки са и често боледуват. Тяхното ежедневие не е като на повечето деца - те не тичат, не скачат на ластик, не ритат топка. Едно обаче е безспорно – те са едни безкрайно усмихнати деца. И всеки ден те показват на света какво е да преодоляваш себе си, да се бориш, да си силен, да се усмихваш и да заразяваш околните с позитивна енергия. За отглеждането на тези деца са необходими комплекс от терапии (физиотерапия, рехабилитация, сензорни терапии, арт терапия), 24-часово присъствие на социални терапевти, транспорт, за да бъдат извеждани и материали и медикаменти, които фондация „Сийдър“ ежедневно обезпечава. Държавното финансиране покрива само основните нужди без оглед на специфичните социални и здравни потребности, които са много и разнолики. Проектът „Дари усмивка“ в кампанията „България дарява“ цели да осигури средствата за тези толкова необходими терапии, така че детските усмивки да продължават да греят. Всеки може да дари усмивка с SMS с текст на латиница DMS USMIVKA на номер 17 777, с месечен SMS абонамент или да дарите на банковата сметка на организацията:  ", "date": "2019.03.22", "title": "Алекс Алексиев помага за отглеждането на 12 деца (СНИМКИ)"}
{"url": "https://www.monitor.bg/bg/a/view/bylgarija-se-izmykna-ot-zaguba-na-starta-sled-sporna-duzpa-160501", "text": "Националният отбор на България стартира с равенство 1:1 срещу Черна гора квалификационната кампания за Евро 2020. Стефан Мугоша беше точен в 50-ата минута. Тодор Неделев изравни от дузпа в 82-ата минута, която беше отсъдена за нарушение за Костов, което бе извън наказателното поле. През втората част Ивайло Чочев пък се контузи и линейка го откара веднага в болница. Около 7 000 фенове подкрепят \"лъвовете\" на стадион \"Васил Левски\". Първият опасен удар беше в 7-ата минута, когато Неделев стреля, но последва рикошет в защитник на черногорците, след което Петкович се хвърли в краката на Иванов и изби. Хубава атака на домакините завърши с нов удар на Неделев в 15-ата минута след центриране на Делев, но този път Шимич прати топката в корнер. В 18-ата минута Михайлов спаси родните национали. Вратарят спря Мирко Иванович, който излезе сам срещу него след поредица от рикошети. Нападателят стреля силно, но вратарят с крак прати топката над гредата в корнер. Последваха две възможности за българите. Първо Вешович изчисти пред голлинията удар с глава на Божиков, който първо пък беше отклонен от Стойкович. Мако след това Петкович изби със сетни усилия центриране от фаул на Неделев, което коварно отиваше към вратата му. Делев от добра позиция прати топката далеч от целта в 42-ата минута, докато гостите искаха нарушение в атака. Втората част започна кошмарно за \"трикольорите\", които в 50-ата минута допуснаха гол. При контраатака таранът Стефа Могуша с един финт мина между Божиков и Занев, след което с левия крак прати топката в долния десен ъгъл на Ники Михайлов. Нападателят отиде да празнува със своите фенове, които полудяха от радост.  Станислав Костов веднага влезе на мястото на Иванов и застана на върха на атаката, докато Ивелин Попов се върна малко по-назад и проба един далечен удар. Станислав Костов веднага влезе на мястото на Иванов и застана на върха на атаката, докато Ивелин Попов се върна малко по-назад и проба един далечен удар. Попадението вдъхна увереност на гостите, които на контраатака започнаха с лекота да стигат в близост до вратата на България. Играчите на Хубчев пък отидоха на другия полюс. Родните футболисти станаха много нерви, нямаха скорост, нито пък идея в играта си. До 62-ата минута черногорците имаха три-четири много опасни атака, те или завършвах с удари извън целта, или последният защитник в отбраната на \"лъвовете\" спираше нападателите. В 69-ата минута много лоша травма получи Чочев, който с сблъска с играч на гостите. Бившият футболист на ЦСКА беше изнесен на носилка и откаран веднага в болница, като има съмнение за скъсани връзки.На негово място се появи Славчев. Две минути след това Костадинов с глава отправи удар в рамката на вратата, но без да затрудни Петкович, а в 82-ата Неделев изравни след дузпа, отсъдена срещу Станислав Костов.  Нарушението бе дълго оспорвано, тъй като бе извън наказателното поле. Във втория си мач от кампанията България гостува на Косово в понеделник.", "date": "2019.03.22", "title": "България се измъкна от загуба на старта след спорна дузпа"}
{"url": "https://www.monitor.bg:443/bg/a/view/podozirat-umishlen-palej-na-restorant-i-riben-magazin-v-haskovo-160495", "text": "Рибен магазин и заведение за бързо хранене с морски специалитети изгоряха около 1 часа сутринта в петък в Хасково. Според пожарникари и първоначални данни от полицейското разследване става въпрос за палеж. Опожареният търговски обект се намира на кръстовището на между булевардите „България“ и „Васил Левски“ до бившата Захарна фабрика в Хасково. Сигналът за пожара е подаден малко след 1 часа от 42-годишния собственик на магазина. На място незабавно са изпратени екипи на пожарната и полицията. След потушаването на огъня е установено, че са изгорели магазина, помощно помещение и офис. Според източници на \"Монитор\" са намерени стопени пластмасови бутилки със запалителна смес и парцали, с които е предизвикан пожарът.  ", "date": "2019.03.22", "title": "Подозират умишлен палеж на ресторант и рибен магазин в Хасково"}
{"url": "https://www.monitor.bg:443/bg/a/view/s-nad-7-sa-namaleli-bolnite-ot-tuberkuloza-160484", "text": "Със 7,3% са намалели болните от туберкулоза у нас през 2018 г. в сравнение с 2017 г., сочат предварителните данни на „Националната програма за превенция и контрол на туберкулозата в Република България”. Tази година Световният ден за борба с туберкулозата – 24 март се провежда под мотото: „Време е: за Свят без туберкулоза!”. За десета поредна година се постига трайна тенденция за намаляване на заболеваемостта от туберкулоза - от 38,5 на 100 000 население през 2008 г. до 18,3 на 100 000 души през 2018 г. по предварителни данни, каза главният експерт по програмата д-р Тонка Върлева. През 2018 г. общият брой на заболелите е 1 358 души по предварителни данни, спямо 1 463 пациенти за 2017 г. ( през 2008 г. техният брой беше 3150 ). Над 78% от регистрираните пациенти са с туберкулоза на белия дроб. Над 59 на сто от пациентите с белодробна туберкулоза отделят бацили и крият риск за околните контактни лица. През годините се запазва тенденция броят на мъжете да е над два пъти по-голям от броя на жените. И през 2018 г. преобладават новооткрити случаи с туберкулоза - 85% от всички регистрирани, а останалите 15 процента са лица, които в миналото са боледували от туберкулоза (рецидиви, пациенти на повторно лечение, които са прекъсвали лечението). Най- засегнати възрастови групи са от 45-54 г. (21,72%), над 65 г. (20,25%) и 55-64 г. (18,34%). През 2018 г. се отбелязва значително намаляване на случаите на туберкулоза сред децата от 0 до 17 г. - 90 случая (6,6%), от всички случаи на туберкулоза в страната. През 2017 г. са регистрирани 140 деца с туберкулоза. През последните години броят им е бил между 9% и 10%. Независимо от намаляването на заболеваемостта, все още има региони, в които е над средната за страната (Видин – 51,8; Габрово – 42,6; Перник – 36,8; Сливен – 29,7; Враца – 29,6, София област – 29,4; Плевен – 25,8; Кюстендил – 23,9; Велико Търново – 23,4; Силистра – 22,6; Благоевград – 22,4). По данни на Националния регистър по туберкулоза процентът на успешно излекуваните пациенти с бацилоотделяне се увеличава от 80% през 2007 г. до 85% при пациенти започнали лечение в 2016 г. От бюджета на Министерство на здравеопазването се осигуряват ежегодно средства за противотуберкулозни лекарства от първи ред, лекарства за химиопрофилактика, ваксини, диагностикуми и консумативи за микробиологичните лаборатории и финансиране на лечебните заведения за лечение на туберкулоза. Намаляването на разпространението на заболяването е резултат от активната дейност на Министерство на здравеопазването в изпълнение на „Националната програма за превенция и контрол на туберкулоза”, а така също и на Програмите, които се финансират от Глобалния фонд за борба срещу СПИН, туберкулоза и малария. В дейностите по тези програми активно участват специализираните лечебни заведения.  По Програмите за превенция на туберкулоза работят 29 лечебни заведения, от тях 15 са многопрофилни, а 14 специализирани болници за активно лечение. В 29 лечебни заведения по туберкулоза се провеждат ежегодно седмица на „Отворени врати”. По време на проведените за периода 2009 г. – 2017 г. кампании броят на анкетираните за туберкулоза лица е 114 730. От тях 1 242 лица са диагностицирани с туберкулоза и са насочени за лечение, а 4 351 са обхванати с химиопрофилактика след открита латентна туберкулозна инфекция. Благодарение на финансовата подкрепа на Глобалния фонд и Световната здравна организация, през последните 10 години беше осигурено лечението на 289 пациенти с мултирезистентна туберкулоза (MDR-TB) в специализираната болница в Габрово, където бе изграден специално оборудван сектор, съобразен изцяло със световните стандарти на мерките за инфекциозен контрол на инфекцията. През 2018 г. в сектора са лекувани 50 пациенти с резистентна форма на туберкулоза. Диагностиката и лечението на мултирезистентната туберкулоза се подпомагат от Програмите, финансирани от Глобалния фонд, като се осигуряват лекарства от втори ред за лечение на резистентни форми на туберкулоза и диагностикуми за микробиологична изследвания за установяване на тази резистентност. В България в края на 2016 г. е въведена най-съвременна бърза диагностика за туберкулоза чрез молекулярно- генетичен метод: GeneXpert MTB/RIF. По експертна оценка на СЗО през 2017 г. над 10 милиона са случаите на туберкулоза в света, а смъртните случаи са 1,6 милиона. През 2017 г. в Европейския регион на СЗО (общо 53 държави) са съобщени 275 000 случая на туберкулоза или разпространение 30 случая на 100 000 население и 77 000 случая на резистентна туберкулоза. За периода 2013-2017 г. се наблюдава тенденция за намаляване на регистрираните нови случаи и рецидиви на туберкулоза от 32,9 до 25,9 на 100 000 население. Най-голямо е разпространението в Киргизстан – 144 на 100 000 население, Молдова – 95, Грузия – 86, Таджикистан - 85 и Украйна - 84 на 100 000 население. Случаите на туберкулоза в страните от Европейския съюз и Европейското икономическо пространство са над 55 337 или разпространение 10,7 на 100 000 население, а случаите на мултирезистетна туберкулоза са 1 107. Възрастовата група от 25-44 г. е най- засегната. Най- голямо е разпространението на туберкулозата в Литва, Латвия, Естония, Румъния. Заболяването е лечимо, стига да бъде открито навреме, да бъде проведено качествено лечение, съобразено с международните стандарти, също така важно условие е пациентите да се придържат стриктно към лечението. В България диагностиката, лечението и профилактиката на туберкулозата са безплатни за всички, които се нуждаят, независимо от техния здравноосигурителен статус.", "date": "2019.03.22", "title": "С над 7% са намалели болните от туберкулоза "}
{"url": "https://www.monitor.bg:443/bg/a/view/patriotite-predlagat-20-prag-za-preferencijata-za-mestni-izbori-160490", "text": "20% праг за преференциите за местни избори. Това предвиждат промени в Изборния кодекс, внесени от Християн Митев от НФСБ, между първо и второ четене. Още при предишното отваряне на Изборния кодекс от НФСБ заявиха, че искат по-висок праг за валидност на преференциите, особено при избори за общински съветници, където листите се пренареждат с много малко гласове. Сега в мотивите си Митев посочва, че прагът от 20% е много по-адекватен от този, които се предлага в момента, а именно 7 на сто. Той посочва, че в местни избори, особено в малките общини, листата се пренарежда със стотина гласа. Ниският праг от 7% позволявал корпоративен и контролиран вот и дори до прибягване на купуване на гласове за място в Общинския съвет. На свой ред пък ДПС внася отново своите предложения за секциите в чужбина, за отпадане на забрана за агитация на чужд език, за отпадане на уседналостта, за камерите в секциите и др.", "date": "2019.03.22", "title": "Патриотите предлагат 20% праг за преференцията за местни избори"}
{"url": "https://www.monitor.bg:443/bg/a/view/sedmichen-monitoring-18-22-mart-160492", "text": "Седмица, в която колекционерите на апартаменти се обединиха в съюз. Предизборна атака или да? Който го е страх от мечки, да не влиза в гората. Асоциацията на европрокопиевите журналисти оправда съществуването си – набута името на врага Пеевски в доклада на Държавния департамент за опазването на гражданските свободи. На членуващите в организацията трябва да им се признае едно – като журналисти не стават за чеп за зеле, но са професионални манипулатори. Едното за сметка на другото. Кодекс на работещите във и за „Капитал“: „Думите отлитат, доносът остава“. Топлофикационни аномалии – глобалното затопляне на времето надува сметките. Учени се опитват да разгадаят феномена, засега без успех. Девиз на Топлофикация-София: „Ако имаш две ризи, ние ще ти ги вземем!“. Старо, но златно: - Ало, алооо, Енергото ли е?! - Не, господине! Топлофикация е! - Е, нищо. И на вас да ви е*а майката!!! Международен ден на водачите в градския транспорт. Също така ден на мозъка. Хитът „Полицаите също плачат“ стопира промените в Закона за МВР, които предвиждат всеки, посегнал на полицай или пожарникар, да бъде глобяван с два бона. Експерти умуват как да вкарат допълнителна поправка, която да предвиди бонус към заплатата за всяка пролята сълза от униформен служител. Как не се бяха сетили досега? Бившият МВР шеф Цветан Цветанов сподели на пресконференция, че не се притеснява за новото си жилище. То на негово място кой ли пък би се запритеснявал?! След новината за апартамента на Цветан Цветанов най-после стана ясна причината за рева на полицаите в центъра на София. Никакъв сълзотворен газ не е имало, плакали са от умиление. Успокоителна новина за мъжете, които търпят критики, че никога не порастват. Учени от Университета Кеймбридж заключиха, че зрелостта започва на 30, а не на 18 години. Свързано било с развитието на мозъка. Дефиниция за мъжка зрялост: когато при вида на красива жена първо ти се вдига настроението. Момчето е пораснало, когато започне да нарича 18-годишните момичета - лели. Мъжът е пораснал, когато започне да нарича 30-годишните жени - каки. Мъжът остарява, когато започне да нарича 60-годишните жени - баби. Ако не ви се отварят цял ден очите, не е от времето или от пролетната умора. 19-и е Международен ден на съня. Да не забравяме, че здравият сън не само удължава живота, но и съкращава работния ден. Сянката на ДС изплува от мъглата около фалиралата КТБ. 29 от най-крупните вложители на банката на Цветан Василев имат агентурно минало. Не че някой се е съмнявал в това, ама си е друго, когато Комисията по досиетата го потвърди официално. Американец успя да се простреля в крака, докато се опитвал да утрепе хлебарка. Докато я замерял с кубинката си, не предвидил, че скритият му там револвер може да гръмне, както и се случило. Забележка: да не се търси аналогия с някои политици, които по учудващ начин успяват да се самопрострелят, законно или не. Гадания с хлебарка: - Ако е бодра и здрава, значи всичко в държавата е наред. - Ако е унила и уморена - пенсиите са малки. - Ако е черна – или е крупен вложител в КТБ (агент на ДС), или е основател на жабешки сайт (пак агент). - Ако хлебарката е екозелена – и Тома Белев ще ви каже, че това е на големи пари. - Ако е мръсносиня, рoгата и говори по мегафон – значи е платен протестър. - Ако има мустаци и държи чаша в ръка – значи е бивш банкер. - Ако побегне наляво – запътила се е към „Позитано“. Премиерските мераци на Цветан Василев не са тайна. Четвъртъчната медийна новина е за орталъка на банкера беглец с бившия премиер на Унгария. След като се разбра, че Василев е имал уговорка с експрезидента на Сърбия Томислав Николич да започне производство на бутилки за „томовачка ракия“ във фабриката в Парачин, сега да не се окаже, че в бутилките е трябвало да има палинка. От Интерпол свалиха червените бюлетини на ексбанкершата Антоанета Василева и на дъщеря й Радосвета. Не че ги търсеха, ама да се намират на работа. Добра новина – първи сме в ЕС по щастие, ама в обратния ред. В статистиката на ООН фигурираме между Гана и Камерун. Нищо чудно, че сме на последно място в класацията. Формулата на щастието е: „Празна глава, пълен стомах“. При нас е точно обратното - „Пълна глава, празен стомах“. Здрава българска логика: Истинското щастие е тогава, когато всички ти завиждат, но нищо не могат да направят, за да те прецакат! Кампанията за пролетно почистване в София предизвика бурно негодувание. Българинът е странно същество, да не кажа животно. Не подлежи ни на опитомяване, ни на дресура. Дай му да мрънка и да спори. За каквото и да е, важното е да каканиже непрекъснато, че държавата това, институциите онова. Всички са му виновни. В това число и за кочината, в която живее. Българинът е голям чистофайник и много се дразни от боклуците, които зариват страната. То не са политици, чиновници – боклук до боклука. А докато се възмущава на глас, изобщо не забелязва, че е метнал смачканата салфетка от дюнера на тротоара. Това е навик, инстинкт. Българинът живее със самочувствието на английски лорд, който има иконом и цял екип от прислужници, които му сервират и отсервират. И минават с метлата и парцала след него. Защо да си направи усилието да се наведе над кофата и да си изхвърли пепелника с угарките, щом като слугите ще минат след него. Оставя вонящата купчина на перваза на прозореца и хич не му идва наум, че има и други хора, чийто въздух замърсява. Вкъщи, разбира се, не процедира така. Не живее в димящ пепелник, проветрява. Няма да си остави миризливите гащи и чорапите в средата на хола, защото трябва да му е чистичко. Когато си свърши работата, ще пусне водата, а не като в офиса – да принуди следващия да влезе с противогаз. Препълни ли с чинии умивалника, ще запретне ръкави. Все пак доходите му не са такива, че да може да си позволи всеки ден да сменя посудата. Тази седмица в социалните мрежи много тематично се завъртя един виц: „Когато ми е много нервно, се хващам да мия прозорците. И хич не ми пука, че пътниците в автобуса ме гледат странно.” Когато торбичките с боклук в междублоковото пространство, които благородниците по душа и манталитет мятат от излъсканите си до блясък прозорци, стигнат до третия етаж, се налага да се инициира кампания. А се налага, защото българите никак не се организират за такива неща. Щом като нямаме необходимото самосъзнание да развъртим метлата и да позачистим боклуците, които ни зариват, нека да играе сопата. Нека да има глоби за непочистени тротоари и междублокови пространства. А който иска, нека ходи да се жали, че той е голям чистник, но съседите му са прасета и мърсят и за него. Започнем ли да се следим за хвърчащи торбички с боклуци, може и да се хванем. А това е едно добро начало, за да тръгнем все пак отнякъде. Поредно недомислие – държавата щяла да освободи от такси студентите в направления, в които има недостиг на кадри. Това, както може да се предположи, няма да доведе до наплив от учители по математика и физика, хидроинженери и специалисти в енергетиката, електротехниката, машиностроенето и информационните технологии. Защо в такъв случай се прави? Най-добре направо да им напечатат дипломите, какво да се морят да учат.", "date": "2019.03.22", "title": "Седмичен мониtоринг  (18 – 22 март)"}
{"url": "https://www.monitor.bg:443/bg/a/view/11-aresta-na-salafisti-planirali-atentat-s-mnogo-jertvi-v-germanija-160483", "text": "Единадесет души са били задържани в района на Франкфурт по подозрения в планиране на ислямистка атака с автомобил и огнестрелни оръжия с цел причиняване на максимален брой жертви, съобщи прокуратурата в германския град, цитирана от Ройтерс. Заподозрените са на възраст между 20 и 42 години. Националността им не бе уточнена. Главните заподозрени са 21-годишен мъж от Офенбах, близо до Франкфурт, и двама братя, на по 31 години, от Висбаден. Те са свързани с ислямистката салафитска общност в района, казаха прокурорите.", "date": "2019.03.22", "title": "11 ареста на салафисти, планирали атентат с много жертви в Германия"}
{"url": "https://www.monitor.bg:443/bg/a/view/mz-njama-zabavjanija-na-lechenieto-na-deca-160487", "text": "Няма забавяния на лечението на деца, подадените документи се обработват в срок. Това съобщиха от Министерството на здравеопазването. От там поясниха, че до 29 март Центърът „Фонд за лечение на деца“ ще приема по установения ред заявленията на всички родители, чиито деца се нуждаят от лечение в чужбина. Както сега, така и в следващите работни дни до края на този месец, нито едно заявление няма да бъде върнато от служителите на ЦФЛД. От МЗ заявяват, че всички започнати преписки по заявленията на родителите ще бъдат автоматично прехвърлени към Националната здравноосигурителна каса, която от 1 април ще поеме функциите на Фонда. Екипите от двете институции ежедневно работят съвместно по подготовката за преминаване на Фонда към НЗОК, за да може на 1 април работата да продължи безпроблемно за нуждаещите се от лечение деца и техните родители. Нито един пациент няма да бъде върнат, без да му е предоставена възможност да подаде заявление. Всяко едно заявление ще бъде разгледано и по него ще бъде взето решение, заявиха от МЗ. Няма повод за притеснение от забавяне на лечението на децата, тъй като е създадена необходимата организация за непрекъсваемост на процес, уверяват от там.  ", "date": "2019.03.22", "title": " МЗ: Няма забавяния на лечението на деца"}
{"url": "https://www.monitor.bg:443/bg/a/view/bond-sys-svetovna-premiera-na-chisto-novi-kompozicii-v-sofija-160485", "text": "Две чисто нови композиции ще представят феноменалните BOND квартет по време на грандиозния си концерт в зала 1 на НДК на 26 март. Парчетата ще бъдат изсвирени за пръв път не само пред родната публика, а и в световен мащаб, което прави предстоящия музикален спектакъл на световните кросоувър звезди в България наистина уникален по рода си. Най-успешният дамски струнен квартет в света ще открие бляскавото шоу у нас със Zadok – първата от двете нови композиции, написана от самите BOND в съавторство с известния английски продуцент Кевин Малпас. В сетлиста, съдържащ повече от 20 парчета, представящи най-доброто от световнопризнатото им творчество, попада и Panthera – втората песен на BOND, която ще има световна премиера в зала 1 на НДК на 26 март. Четирите мултиталантливи дами вече нямат търпение да посетят столицата ни, издадоха организаторите на събитието от ZAPP Entertainment. Те са планирали разходка из София с цел разглеждане на местната архитектура и изследване на контрастите на различните епохи, оставили своя отпечатък в града. Интересуват се от емблематични монументи и с любопитство биха разгледали Паметника на съветската армия, Александър Невски, Руската църква, сградите от царско време и други забележителности. Колкото до програмата и менюто на BOND, красавиците ще заложат предимно на цитрусови плодове, ароматни чайове, джинджифил, хумус и други здравословни храни, които предпочитат да консумират. След грандиозния музикален спектакъл в София на 26 март, BOND ще се отправят към Пловдив за повторното му сътворяване на 27 март в комплекс СИ’ЛА – събитие, което се очаква от жителите на тазгодишната Европейска столица на културата с огромно нетърпение. Поради големия интерес към тях мултиплатинените музикантки от BOND ще изнесат още два концерта у нас, обявиха организаторите на събитието. Двата нови града, които ще имат удоволствието да ги чуят на живо, са Бургас – на 11 юли в Летния театър в града, и на 12 юли в морската столица Варна. Билетите за двата града ще могат да бъдат закупени от 22 март в мрежата на Ивентим – България. Скоро ще знаем и повече подробности за новите летни концерти.", "date": "2019.03.22", "title": "BOND със световна премиера на чисто нови композиции в София"}
{"url": "https://www.monitor.bg:443/bg/a/view/pochina-narodnata-pevica-stefka-kushleva-160489", "text": "Почина народната певица, композитор и диригент Стефка Кушлева, съобщи БГНЕС. Дълги години с прочутия квартет \"Сестри Кушлеви\" тя представяше магията на българските фолклорни песни в страната и чужбина. Поклонението ще бъде в неделя, 24 март, в църквата \"Св. Седмочисленици\" от 11 часа. Поклон пред паметта й! ", "date": "2019.03.22", "title": "Почина народната певица Стефка Кушлева"}
{"url": "https://www.monitor.bg:443/bg/a/view/polska-firma-porycha-800-hil-t-petrol-ot-sauditska-arabija-160491", "text": "Нефтена компания Orlen се договори със Saudi Aramco Products Trading Company за покупката на 800 хил. т суров петрол през следващите шест месеца, съобщават от полската компания. Нефтът ще бъде доставен с 6 танкера до края на октомври. От Orlen информират още, че фирмата от най-богатата на петрол държава в света е сключил договор за доставка на покупка на полски мазут от рафинерия на Orlen Lietuva. Медиите в Полша припомнят, че през 2020 г. изтича договорът за доставки на нефт от Русия, който се счита за неизгоден. Засега Варшава не е решила дали ще го продължава. По данни на Orlen, около 30% преработваният от фирмата петрол не се внася от Русия.", "date": "2019.03.22", "title": "Полска фирма поръча 800 хил. т петрол от Саудитска Арабия"}
{"url": "https://www.monitor.bg:443/bg/a/view/barekov-iska-vtora-djasna-s-koalicija-za-evrovota-160477", "text": "Евродепутатът и лидер на „Презареди България“ Николай Бареков поиска втора дясна коалиция за евровота между всички консервативни и патриотични формации у нас. Това стана ясно от коментар на самия него на срещата на високо ниво в НДК на Алианса на консерваторите (АКРЕ), чиито домакин бе именно формацията на Бареков. Пред делегатите на срещата Бареков обясни, че като „стар седесар“ е много доволен от коалицията между ГЕРБ и СДС, тъй като дясната партия ще има излаз в Европейския парламент. Той обаче съжалява и е дълбоко разочарован, че дясно - консервативните и по-патриотичните партии, сред която е и неговата, не намерили общ път за обединени помежду си за евровота. Въпреки това той се надява неговите послания да бъдат чути и припомни, че в събота от ВМРО, които също са член на АКРЕ, имат конгрес, където ще обсъждат и предстоящите избори. „Аз бяха един от първите политици, който бе готов да се откаже от личните амбиции в политическата надпревара, само и само да има български евродепутати консерватори и патриоти в следващия Европейски парламент“, каза Бареков. И добави: „Дали все пак не е възможно да има втора дясна коалиция, която да помогне ГЕРБ и да направим по-голям резултат на следващите избори, така че нашите основни конкуренти - социалистите и либерали, да са с по-слаб резултат от нас.“, каза евродепутатът. Точно преди това той поясни, че заедно с Ян Захардил, който е шеф на АКРЕ и кандидат на алианса да оглави ЕК, са си поставили нелеката задача в следващия европарламент да се създаде коалиция между десните и консервативни партии. Нейната цел е да извържи нужните реформи в ЕС, които били наложителни след Брекзит и желанието на Великобритания да напусне съюза. Бареков заяви, че последните 20 години ЕНП е трябвало да управлява в неприемливи за тях конфигурации с либералите и социалистите. „Идеята е наистина е да дадем възможност тези реформи да се извършат и от рано да положим основите на една стабилна и здрава коалиция между дясноцентристки и консервативни партии, които да променят дневния ред на Европа.", "date": "2019.03.22", "title": "Бареков иска втора дясна коалиция за евровота"}
{"url": "https://www.monitor.bg:443/bg/a/view/kontejnerovoz-trygva-samo-na-biodizel-ot-roterdam-do-shanhaj-160494", "text": "Един от най-големите контейнеровози на Maersk тип Triple E-class до края на годината ще пропътува разстоянието между пристанищата Ротердам до Шанхай и обратно само на биодизел. Дължината на рейса в двете посоки е 25 хил. морски мили. Една пета от резервоарите на кораба ще бъдат пълни с биогориво второ поколение, уточняват от пресцентъра на Maersk. При реализацията на първото подобно пътуване ще доведе до намаляване на изхвърлянето в атмосферата на планетата на 1500 т въглероден двуокис и 20 т сяра, колкото емитират 200 домакинства за една година. От корабната компания припомнят, че на превозите по море се падат 3% от общите емисии на парникови газове. Не се ли вземат мерки, до 2050 г. делът им може да нарасне до 15%.", "date": "2019.03.22", "title": "Контейнеровоз тръгва само на биодизел от Ротердам до Шанхай"}
{"url": "https://www.monitor.bg:443/bg/a/view/do-tri-meseca-trygvat-porychkite-za-trajno-ukrepvane-na-srutishteto-kraj-s-tikale-160486", "text": "До три месеца се очаква да бъдат обявени обществените поръчки за избор на изпълнители на проучване, проектиране и строително-монтажни работи и строителен надзор за трайното укрепване на засегнатия от свлачищно-срутищен процес участък от второкласния път Соколовци - Смолян - Средногорци в района на с. Тикале. Това съобщи по време на петъчния парламентарен контрол министърът на регионалното развитие и благоустройството Петя Аврамова. В момента се изготвят техническите изисквания за възлагане на обществените поръчки за изпълнение на дейностите. Стойността им няма да надвишава сумата от 3 743 000 лв. с ДДС. Средствата са заложени в проектопрограмата на „Аварийни ремонти“ на Агенция „Пътна инфраструктура“ за 2019 г. Индикативният срок за проектиране ще бъде 40 дни, а за изпълнение на строителството – 100 дни. През миналата година на засегнатия участък бяха направени аварийно стабилизиране и стабилизираща анкерна система със замрежване. За тях с правителствено постановление бяха отпуснати близо 2,8 млн. лв. Агенция „Пътна инфраструктура“ ще търси възможности за осигуряване на необходимите средства за ремонт на пътни участъци на територията на община Луковит както от държавния бюджет, така и чрез целево финансиране, каза министър Аврамова в отговор на въпрос. От ремонт в общината се нуждаят 12 км от първокласния път о.п. Плевен – Луковит – Коритна – Ябланица, за който ще са необходими 6 млн. лв., и 19,2 км от третокласния път Луковит – Дерманци – Угърчин с индикативна стойност 9 млн. лв. През 2018 г. за текущ ремонт и поддържане на три републикански пътя, които преминават през територията на общината, са разходени около 47 000 лв. В периода 2017-2018 г. за пътни ремонти в област Ловеч са вложени 12,6 млн. лв. С близо 15 млн. лв. от Оперативна програма „Региони в растеж“ се финансира рехабилитацията 8,7 км от пътя Ловеч – Троян – Кърнаре. В отговор на въпрос за изпълнението на оперативната програма министър Аврамова съобщи, че до момента са приключили 74 проекта на стойност 68 150 410 лв. Продължава реализацията на 510 проекта на стойност 2,667 млрд. лв.", "date": "2019.03.22", "title": "До три месеца тръгват поръчките за трайно укрепване на срутището край с. Тикале"}
{"url": "https://www.monitor.bg:443/bg/a/view/novi-sluchai-na-afrikanska-chuma-v-oblastite-silistra-i-dobrich-160478", "text": "Българската агенция по безопасност на храните (БАБХ) констатира нови случаи на африканска чума при диви свине в община Алфатар, област Добрич и в община Тервел, област Силистра, съобщиха от санитарното ведомство. Изпитването на взетите на 19 и 21 март проби от Националната референтна лаборатория в София е потвърдило наличие на вируса при три животни. Това са поредните случаи на заболяването у нас за 2019 година, се припомня в прессъобщението. За периода от 31 август 2018 г. до 20 март 2019 г. са потвърдени едно огнище при домашни свине в стопанство тип \"заден двор\" в област Варна и 27 положителни за африканска чума диви свине в областите Силистра, Добрич и Варна. Последните са установени при диви прасета, открити при претърсване на регионите в резултат на изпълнение на заповеди на изпълнителния директор на БАБХ. Продължават клиничните прегледи и лабораторният контрол на заболяването в засегнатите и високорискови области Силистра, Добрич и Варна от първия случай на африканска чума по свинете през 2018 г. до този момент. Създадени са инфектирана и буферна зони. Не претърсването в инфектираните зони за болни животни или трупове на диви свине. Домашните свине от ограничителните зони (инфектирана и буферна) са на завишен контрол преди движение чрез клинични прегледи и лабораторни изследвания. Позволява се движение на свине само между стопанства с високи мерки за биосигурност. Агенцията ще извършва постоянни клинични прегледи за африканска чума при домашни свине и ще се вземат проби от всички умрели или показващи клинични признаци диви и домашни свине. В трите области се редовно заседават областните и общинските епизоотични комисии. БАБХ напомня, че прасетата в стопанства \"заден двор\" трябва да се отглеждат затворени и при засилена биосигурност, и да нямат контакт с диви прасета. Неспазването на правилата за биосигурност при ловуване, както и ниската биосигурност при отглеждане на свине в домашни условия, са ключови за пренасяне на заразата от дивите към домашните свине.", "date": "2019.03.22", "title": "Нови случаи на африканска чума в областите Силистра и Добрич"}
{"url": "https://www.monitor.bg:443/bg/a/view/zaharieva-nametna-kimono-160476", "text": "Дипломат N1 Екатерина Захариева се премени с кимоно по време на визитата си в Япония, където ще участва в петата световна среща на жените министри на външните работи и ще присъства на официална вечеря в чест на форума, която ще даде премиера Шиндзо Абе. „Проектът „Кимоно” е по поръчка на японския олимпийски комитет във връзка с провеждането на Летните олимпийски и параолимпийски игри в Токио през 2020 година. Целта е да се изработят 196 кимона, пресъздаващи традициите, културата и природата на всяка от държавите, които ще участват в игрите. На 130 държави вече изцяло ръчно са изработени кимона. Едно от тях е кимоното, с което ще бъде воден българският отбор на олимпиадата“, обясни причината за премяната си във Фейсбук Захариева. Вицепремиерът проведе редица срещи в Страната на изгряващото слънце. “България няма да забрави подкрепата от страна на Япония по време на прехода, благодарение на която бяха финансирани различни проекти на стойност над 1,4 млрд. лв.“, заяви Захариева по време на разговора си с Шиничи Китаока, президент на Японската агенция за международно сътрудничество. И в допълнение подчерта: „Искаме да продължим нашето сътрудничество с проекти в Западните Балкани, фокусирани върху младежите и малките и средните предприятия.“ “Вие сте успешен модел за много държави, тъй като за сравнително кратък период от получател на помощи се превърнахте в донор”, изтъкна от своя страна Китаока, цитиран от МВнР. И изрази готовност Японската агенция за международно сътрудничество да продължи работа с България по различни проекти в Западните Балкани.", "date": "2019.03.22", "title": "Захариева наметна кимоно"}
{"url": "https://www.monitor.bg:443/bg/a/view/uve-predlaga-shokirashta-razmjana-160470", "text": "Ръководството на „Ювентус“ е готово да предложи Пауло Дибала и пари на „Ливърпул“, за да привлече звездата на мърсисайдци Мохамед Салах, съобщава Tuttomercatoweb. Изданието допълва, че спортният директор на „Старата госпожа“ Фабио Паратичи е насочил цялото си внимание към египетския национал. Салах вече има опит с италианския футбол, а преди да премине в „Ливърпул“ нападателят игра за отборите на „Фиорентина“ и „Рома“. В същото време Пауло Дибала не играе най-добрия си сезон за „Ювентус“ и може да послужи като разменна момента при евентуална сделка с „мърсисайдци“. Изданието не споменава каква сума е готов „Ювентус“ да предложи на своите английски колеги, за да финансира допълнително сделката, но предварителните сондажи за трансфера са започнали. Според Tuttosport пък „Старата госпожа“ ще се раздели с Дъглас Коста през лятото. Интерес към бързоногото крило има от страна на „Манчестър Юнайтед“ и „Интер“.", "date": "2019.03.22", "title": "„Юве“ предлага шокираща размяна"}
{"url": "https://www.monitor.bg:443/bg/a/view/beroe-botev-i-hebyr-otnovo-zaradvani-ot-refan-160479", "text": "REFAN зарадва с подаръци футболните клубове на Берое /Стара Загора/, Ботев /Враца/ и Хебър /Пазарджик/ по случай настъпващата пролет. Козметичната компания е партньор и спонсор и на трите „зелени“ клуба и предостави от своите парфюмни и козметични продукти, както на всички деца при подрастващите, така и на играчите от представителните отбори, на треньорите и персонала. С този свой жест „Рефан България“ за пореден път доказа, че е една от най-социално отговорните компании в България и винаги е отдадена, когато става дума за спорт и най-вече за детско-юношеския футбол.  За поредния си жест REFAN получи благодарности от ръководствата на ПФК „Берое“, ПОФК „Ботев“ Враца и ФК „Хебър 1918“, които изразиха радостта си от партньорството с козметичния бранд. Децата от футболните академии към клубовете с удоволствие се снимаха с подаръците, нетърпеливи да ги разгледат и изпробват. От години REFAN системно подпомага развитието на детско-юношеския футбол у нас и по света. Компанията с готовност е откликвала и на стотици различни от футбола спортни събития в цялата страна.", "date": "2019.03.22", "title": "Берое, Ботев и Хебър отново зарадвани от REFAN"}
{"url": "https://www.monitor.bg:443/bg/a/view/planirat-mach-ot-serija-a-v-kitaj-160471", "text": "Представители на Серия „А“ водят преговори с държавната телевизия на Китай във връзка с провеждането на мач от шампионата на Италия в азиатската държава. Планът на двете страни, който ще бъде обявен до часове, е Китай да бъде домакин на среща от италианския шампионат. Договорът между Китай и Италия ще бъде за срок от три години и също така ще предвижда контролна среща веднъж годишно между „Скуадра Адзура“ и „Великата стена“, съобщава Financial Times. „Италианската футболна федерация ще предложи дългогодишен договор, с който да накара китайските компании да инвестират в клубовете от Серия „А”, като същевременно ще предостави мултимедийно съдържание на телевизионните канали в Китай. Също така Италия ще предложи тренировки и друг обмен на опит, с който да развие китайския футбол”, допълва изданието. За да се осъществи този план, трябва да има позитивен отговор от страна на Китайския футболен съюз и ФИФА.", "date": "2019.03.22", "title": "Планират мач от Серия „А“ в Китай "}
{"url": "https://www.monitor.bg:443/bg/a/view/pyrvata-kopka-na-mashtaben-sporten-kompleks-kraj-razlog-veche-e-fakt-160463", "text": "Кметът на Разлог Красимир Герчев и благоевградският бизнесмен Иван Чапов направиха първа копка на мащабен спортен комплекс в местността Байова дупка.  Тържествен водосвет отслужи Негово Високопреосвещенство Неврокопският митрополит Серафим. „Това е историческо събитие в сферата на спортната инфраструктура за община Разлог. Бяха положени много усилия и отделено доста време, за да се стигне до тук.“  - каза пред присъстващите кметът на община Разлог инж. Красимир Герчев. - „Искам да благодаря на министър-председателя Бойко Борисов и правителството на Република България, че предоставиха този имот безвъзмездно на община Разлог. Това нямаше как да се случи, без помощта на Областния управител на Благоевград - г-н Бисер Михайлов\".  Изграждането на подобно мащабно съоръжение е от изключителна важност за Община Разлог. То ще даде възможност за провеждане на различни по рода си спортни събития и ще разполага с нужните условия за подготовка не само на български, но и на чуждестранни отбори. По този начин ще бъде надградена съществуващата към момента туристическа инфраструктура. Община Разлог е вече утвърдена туристическа дестинация с развита хотелска база. Статистиката  отчита ръст от 26% за реализирани нощувки през 2018 г., в сравнение с предходната 2017 г. като 36% от туристите, избрали община Разлог за своята почивка са чужденци. Реализирането на този проект цели повишаване нивото на предлаганата туристическа услуга и привличане на повече туристи.  От своя страна  това ще доведе до разкриване на нови работни места и повишаване на стандарта на живот на местното население. Както агенция „Монитор“ вече писа в спортния комплекс ще бъдат изградени футболен стадион с размери 68/105 метра с покрити трибуни и капацитет 2000 места, при спазване изискванията на УЕФА, както и още четири открити футболни игрища със същите размери.  Две от тях ще са с външни трибуни с капацитет около 2300 места, включващи и съблекални. Към всичките четири футболни терена са предвидени малки паркинги. Още четири игрища за тенис с размери 18/36 м, две за баскетбол с размери 16,50/30 м и две за волейбол с размери 13/24 м, както и мултифункционална спортна зала с капацитет 1500 места ще бъдат част от спортния комплекс. Открит паркинг с 450 места за автомобили и 10 за автобуси ще улесняват спортуващи и зрители. Спортният комплекс ще бъде на разположение както на туристите от Разлог, Банско и с. Баня, така ще бъде ползван за подготовка на клубове и национални отбори от различни видове спорт. По този начин ще бъде надградена съществуващата към момента туристическа инфраструктура. ", "date": "2019.03.22", "title": "Направиха първа копка на спортен комплекс край Разлог "}
{"url": "https://www.monitor.bg:443/bg/a/view/vsjaka-chetvyrta-kola-v-es-e-s-bylgarski-chasti-160482", "text": "Всяки четвърти автомобил, произведен в ЕС е с части, изработени в България. Това зяви икономическият министър Емил Караниколов на срещата на високо равнище на Алианска на консерваторите (АКРЕ), което се проведе в НДК.  Той поясни,че у нас има около 220 компании, които работят в този сектор, а родната икономика е насочена към износа. По думите му България има един балансиран ръст на преките чужди инвестиции, като през 2017-а те са били над 1,38 млрд. евро, а през 2018-а са 1,5 млрд. евро. Основният проблем на българската икономика е липсата на работна ръка, като безработицата е около 6 на сто и постоянно се свива. Инфлацията миналата година е била 2,8 %, а в началото на тази - 2,9 на сто. По думите на Караниколов обаче е важно, че ръстът на заплатите и пенсиите изпреварва инфалцията. Бизнесът пък всяка година вдига заплатите между 8 и 12 %.  Министърът на туризма Николина Ангелкова пък заяви, че миналата година у нас е имало 9,2 млн. чужди туристи, а приходите са били около 8,4 млрд. лева, което е ръст с 4% сорямо предходната година. Страната ни е  на трето място, след Италия и Гърция, по артефакти в ЕС и на 2-ро място по естествени извори, колито е основа да развиваме балнеотуризма. Една от целите пък е родните курорти да се превърнат в конгресни центрове в \"крилата на сезона\", т.е времето от март до май и от края на септември до ноември. Ведомството има и специална програма за привличане на чартърни полети към България. Другата цел е да се пренасочи туристопотока към вътрешността на страната. Съвместно с балканските страни пък е разработен балкански маршрут, който заедно да промотираме. Предстоят обаче срещи с туроператори и хотелиери. ", "date": "2019.03.22", "title": "Всяка четвърта кола в ЕС е с български части "}
{"url": "https://www.monitor.bg:443/bg/a/view/kandidat-visshistite-2022-a-polzvat-i-ocenkite-ot-8-9-i-10-klas-160467", "text": "Учениците, които в момента са 9-ти клас и им предстои да кандидатстват в университет през 2022-а, ще могат да използват за балообразуващи и оценките си от 8-и, 9-и 10-и клас, които са вписаните в удостоверението им за завършен първи гимназиален етап. Това обясни зам.-образователният министър Таня Михайлова, която е получила уверение за това по време на среща със Съвета на ректорите. Учениците, които догодина ще бъдат в 10-и клас, ще завършват обучението си в първи гимназиален етап с удостоверение. В него ще бъдат вписани всички окончателни оценки от 8-и, 9-и и 10-и клас по предметите от общообразователната подготовка. Тези от тях, които продължат обучението си във втори гимназиален етап – 11- и и 12-и клас, ще завършват 2022 г. с диплома за средно образование, в която ще влизат средноаритметичните оценки по български език и литература, математика, физическо възпитание и спорт, гражданско образования, чужд език, както и тези по профилираните предмети. В нея няма да бъдат вписани оценките от удостоверението, издадено в края на 10-и клас. Сега при кандидатстване в университет за балообразуваща оценка някои ВУЗ-ове изискваха оценка по даден предмет от дипломата за средно образование. Когато завършващ през 2022 г. ученик, иска да кандидатства например с история, но тя не е сред профилиращите му предмети, то той може да използва средноаритметичната оценка, която е получил при изучаването ѝ от 8-и до 10-и клас. Тези ученици имат и възможност се явят на държавен зрелостен изпит по този предмет дори на не е изуван в 11- и и 12-и клас. Така ако не са имали например биологията за профилиращ, но при кандидатстване във ВУЗ им е необходима,то могат да се подготвят и явят на матура по този предмет. „Университетите ще преценяват дали да вземат оценката от матурата, от дипломата за средно образование, ако съвпада с профила, или да се вземе оценката от първия гимназиален етап“, уточни Михайлова.", "date": "2019.03.22", "title": "Кандидат-висшистите през 2022-а ползват и оценките от 8,9 и 10 клас"}
{"url": "https://www.monitor.bg:443/bg/a/view/jan-englert-poseti-parlamenta-sreshtna-se-s-vejdi-rashidov-160481", "text": "Председателят на парламентарната Комисия по културата и медиите Вежди Рашидов се срещна днес следобед с прочутия полски актьор Ян Енглерт. Двамата разговаряха в зала „Запад” на Народното събрание. Вежди Рашидов връчи на Ян Енглерт почетния плакет на българския парламент. Известният полски актьор, режисьор и преподавател, който е и директор на Народния театър във Варшава, пристигна в България по покана на ректора на НАТФИЗ проф. д-р Станислав Семержиев по повод удостояването му с почетна степен доктор хонорис кауза. Церемонията ще се състои утре от 10.00 часа в кино \"Одеон\". На церемонията ще присъстват официални лица, представители на академичната и културната общност, Съветът на настоятелите, преподаватели, студенти и приятели на академията. От 14.00 часа на Сцена 47 в НАТФИЗ актьорът ще изнесе \"при закрити врата\" майсторски клас за студентите на Академията. Почетната научна степен доктор хонорис кауза на НАТФИЗ се присъжда за заслуги към развитието на световната наука, образование и култура и се връчва от ректора на Академията. Ян Енглерт е 21-вата знаменита личност, на която Академичният съвет на НАТФИЗ присъжда званието. Енглерт е любимец на българската публика заради ролята си на отец Ередия във филма „Осъдени души” на Въло Радев (1975) по едноименния роман на Димитър Димов. Именно поради хубавите си спомени от работата в продукцията и зародилите се тогава сърдечните приятелства с български колеги полският актьор при всяка възможност е подчертавал привързаността си към страната ни.", "date": "2019.03.22", "title": "Ян Енглерт посети парламента, срещна се с Вежди Рашидов"}
{"url": "https://www.monitor.bg:443/bg/a/view/festivalyt-hills-of-rock-dobavja-oshte-15-imena-i-nova-scena-160466", "text": "Нови 15 имена се включват в третото поредно издание на Hills of Rock, което ще се проведе на 28, 29 и 30 юни на Гребнен канал Пловдив. Ronnie Romero & Eridan ще нажежат атмосферата точно преди хедлайнера Whitesnake на 29 юни, а шведската банда Crazy Lixx ще видим на 28 юни. Ronnie Romero е един от най-разпознаваемите гласове на световената рок сцена. Той е настоящият вокалист на Rainbow и по-късно тази година му предстои турне с групата заедно с Ritchie Blackmore. Единствено и само на сцената на Hills of Rock публиката ще има възможност да се наслади на уникалното шоу The DIO night, представено ексклузивно от Ronnie Romero и рок група Eridan. Шведската банда Crazy Lixx е създадена през 2002 г. в Малмьо. Невероятното им хард рок и метъл звучене, вдъхновено от големи имена като Kiss, Whitesnake и Def Leppard, им носи голям брой фенове по света. През май бандата ще издаде шестия си студен албум Forever Wild. За първа година фестивалът добавя специалната нова трета сцена Music Jam. Първите потвърдени артисти са категорична заявка за едно невероятно шоу. Австрийската банда Vision of Atlantis и българите Sevi и Concurent ще разтърсят публиката със зашеметяващите си изпълнения. Vision of Atlantis (Швеция) се формират през 2000 г. в Австрия. С шест студийни албума зад гърба си и ненадминати изпълнения на живо, групата затвърждава своето място на метъл сцената. Още групи, които ще видим на сцена Music Jam, очаквайте съвсем скоро! Към Hills of Rock се присъединяват и българските артисти Shadows Out Of Time, Life Light, Affection, A-Moral, Krekhaus, Oбратен Ефект, Kopriva, Innerglow, Les Animaux Sauvages и „Остава“, които ще видим на сцената „На тъмно“. Фестивалът е част от програмата на „Пловдив 2019 – Европейска столица на културата“. Припомняме, че до 31 март тридневните билети за Hills of Rock са на цена от 160 лв., а от 1 април до 28 юни цената им ще бъде 180 лв. Еднодневните билети са на цена от 80 лв. до 31 март, а след това и по време на фестивалните дни – 100 лв. Цените на къмпинг билетите са 40 лева на човек за три дни до 31 март и 50 лева на човек за три дни от 1 април до 28 юни.", "date": "2019.03.22", "title": "Фестивалът Hills of Rock добавя още 15 имена и нова сцена"}
{"url": "https://www.monitor.bg:443/bg/a/view/df-zemedelie-odobri-148-obshtinski-proekta-za-nad-44-mln-lv-160480", "text": "148 проекта на стойност над 44 млн. лв. одобри ДФ \"Земеделие\", съобщиха от разплащателната агенция. Издадените оценителни доклади са за проекти за изграждане на детски градини, училища, спортни площадки и физкултурни салони по подмярка 7.2 от ПРСР 2014-2020. На одобрените кандидати са изпратени уведомителни писма с покана за представяне на документи за сключване на административен договор. Информация за одобрените проекти може да бъде намерена в Информационната система за управление и наблюдение (ИСУН 2020).", "date": "2019.03.22", "title": "ДФ \"Земеделие\" одобри 148 общински проекта за над 44 млн. лв."}
{"url": "https://www.monitor.bg:443/bg/a/view/kmetyt-na-pazardjik-shte-se-bori-za-chetvyrti-mandat-160469", "text": "Кметът на община Пазарджик Тодор Попов ще участва в местните избори през октомври за четвърти мандат.  Това съобщи градоначалникът на нарочна пресконференция в клуба на БТА в града, спазвайки традицията да обяви плановете си в служебен аспект навръх „първа пролет“.  „Политика се прави от хора, а не от партии. Движещата сила в политиката е човекът и той е в основата на всеки един успех. За мен е важно, когато става дума за местно самоуправление да работя за хората, аз винаги съм бил последователен и амбициозен, в местната политика един отговорен човек най-лесно постига целите, които си е поставил“, обясни Попов. Той допълни, че винаги е уважавал партиите, „защото без партиите няма как да функционира една политическа система, но аз винаги съм смятал, че партийната принадлежност в някаква степен те ограничава“. 51-годишният юрист по образование обясни, че се кандидатира, защото има екип и програма, която може да следва. „Очаквам дежа вю от минали години, но този път ще се явя много по-подготвен, искаме да спечелим мача с 3:0, а не с 1:0 и дузпа в 90-тата минута, обясни настоящият кмет. По повод неприятния гаф от миналите избори през 2007 г., когато негови опоненти издигнаха съименник на градоначалника в листите и така имаше стотици отклонени бюлетини за мургавия Тошко Попов от ромския квартал “Изток“ в града, Тодор Попов обяви, че през следващия месец ще събере всички Тодор Поповци и ще ги представи на медиите. „За да избегнем появата на мои съименници в следващите местни избори. Това миналия път беше весело и глуповато, но доста обидно и за мен, и за тези, които го направиха, подчерта той. Като приоритети в бъдещата си работа, ако бъде избран през октомври, Попов очерта спорта и културата, както и че ще работи за откриването на две висши учебни заведения-едното да подготвя медицински сестри, а другото-специалности, които са уникални за страната ни.  ", "date": "2019.03.22", "title": "Кметът на Пазарджик ще се бори за четвърти мандат"}
{"url": "https://www.monitor.bg:443/bg/a/view/izlojba-sykrovishtata-na-zemjata-se-otkriva-v-nim-160464", "text": "Изложба „Съкровищата на Земята“ се открива на 25 март (понеделник) в 11.00 часа в Кръгла зала в Националния исторически музей. Тя се реализира съвместно от НИМ и Националния музей „Земята и хората“. За първи път ще бъдат представени изящни артефакти, свидетелстващи за връзката между природното и културното наследство. В изложбата са показани древни сечива и уникални артефакти, заедно с природни кристали на скъпоценни камъни и минерални суровини, използвани от човека от най-дълбока древност. Тя включва над 125 броя минерални образци – най-впечатляващите от постоянната експозиция и непоказвани до момента експонати от фондовете на НМ „Земята и хората“. Посетителите ще имат възможност да видят едни от първите метални сечива от Дуранкулак, изработени от самородна мед. Централно разположена в залата ще бъде архиепископска митра (корона) от Охрид, изработена във Венеция в началото на XVIII век. Уникалната нефритена плочка за колан, открита през 2017 г. от директора на НИМ доц. д-р Бони Петрунова при разкопки на нос Калиакра, ще заеме заслужено място в изложбата. Красивият художествен предмет от бял нефрит, датиран от XIV век, най-вероятно изработен в Китай по време на династията Юан, е използван като катарама в униформата на воини монголи. В изложбата са представени и най-голямото късче злато от България, от района на Етрополе, и самородното злато от река Огоста, доказателство за богатството на българските земи. Злато, което е послужило за изработване на уникални изделия още преди 6000 г. Сред експонатите от НИМ посетителите ще могат да видят иконата от Охрид „Дванадесетте господски празници“ от ХІІ век и втора половина на ХІV век и мощехранилницата на св. Матрона от началото на XVII век. Изложбата „Съкровищата на Земята“ ще представи още кварц от Бразилия, образуван в течение на милиони години в огромни кухини на земните недра, както и природни и обработени образци от диамант, изумруд, гранат, рубин, топаз, аквамарин, цитрин, опушен кварц, аметист, турмалин, нефрит, родонит, тюркоаз и др. Сред акцентите са находки от знаменити находища от цял свят – Мозамбик, Пакистан, Зимбабве, Шри Ланка, Армения, Русия, Украйна и др.  ", "date": "2019.03.22", "title": "Изложба „Съкровищата на Земята“ се открива в НИМ"}
{"url": "https://www.monitor.bg:443/bg/a/view/30-godini-po-kysno-reanimirat-proekt-za-doma-na-botev-chetnik-160474", "text": "Проект от далечната 1987 година за реставриране на родния дом на ботевия четник Стоян Димов Терзиев от старозагорското село Казанка, да бъде „изтупан от пепелта“ и използван в настоящето, предлагат от Министерството на културата. Къщата е в плачевно състояние и се всеки един момент може да се срине, от години се точи преписката за ремонта й, призна кметският наместник Елка Михайлова. По думите й кой ли не от управниците в общината давал обещания, но сега най-после имало „светлина в тунела“ защото вече имало направено възлагане за проектирането на реставрационните действия.Според кметицата имало и предвидени в бюджета на община Стара Загора средства за това. Проверка в гласувания бюджет не откри такова „перо“, обектът не е сред одобрените за 2019-а. Единственият правоспособен за подобна дейност в региона арх. Иван Иванов коментира, че на този етап е получил „устно“ възлагане да обследва сградата и да потърси варианти за съхраняването й. От института за опазване на недвижимите паметници при МК го уведомили, че някъде из архивите им има проект от 1987-а, който можело да бъде ползван и в момента. „Имам спомен, че преди 3 десетилетия бях сред хората, които готвиха тоя проект, май имам и запазен един чертеж, но истината е че след толкова години сградата е в много по тежко състояние и не изключвам вариант да се наложи запазване само на каменните основи и цялостно изграждане на стените и покрива…“, сподели арх. Иванов. На този етап никой не е в състояние да каже колко ще струва спасителната акция. Къщата според Иванов е оригинална, направена е от кирпич, има солидни основи , но покривът е изцяло компрометиран. Войводата Стоян Терзиев е роден през 1817 година в семейството на шивача Димо Стоянов, който имал общо 9 деца и често търсел препитание във Влашко като вземал със себе си по-големите.През 872 г. участва в малка чета в района на село Горно Ново село в Средна гора. Включва се в подготовката на Старозагорското въстание през 1875 г.но след предателство му се налага да премине в Румъния.Въпреки че е бил доста тежко болен се записва в четата на Ботев и дори му е поверено ръководството на ариагардната част.Загина по време на сражение с черкези на 18 май ст.стил /3 юни 1876 г. в местността Прапора край село Алтимир, където е и погребан.Три десетилетия по-късно е записана и народна песен за трагичната му гибел, изпята от певицата Драгана Кръстева Джандова.", "date": "2019.03.22", "title": "30 години по-късно: Реанимират проект за дома на Ботев четник"}
{"url": "https://www.monitor.bg:443/bg/a/view/ostaviha-v-aresta-semejstvo-muleta-i-bos-na-izmamnici-ot-vetovo-160473", "text": "Постоянна мярка за неотклонение „задържане под стража“ постанови районният съд в Стара Загора по отношение на трима мъже, обвинени в осъществяването на серия измами на територията на няколко области. Първи на подсъдимата скамейка застанаха баща и син Васко Крумов /48/ и Крум Васков /24/ от монтанското село Расово, които са закопчани в хода на спецполицейска акция за неутрализиране на телефонни измамници. Двамата са били хванати в лек автомобил „Мазда“, управляван от сина насред град Бяла. При обиска от тях са били иззети мобилни телефони, златни накити и 9970 лв, които са собственост на измамени по схемата „МВР търси съдействие“ граждани на Враца. Крумов и Васков признават, че са се „цанили“ за „куриери“ след разговор по телефона с непознат мъж, който им предложил за „услугата“ по 200 лв за пратка и покриване на транспортните им разходи. Срещу тях има образувани 6 досъдебни производства, 4 са за измами в Стара Загора в края на миналата година и началото на тази, при която са били отнети близо 25 бона. Само при единия от случаите в края на ноември от 85-годишна жителка на старозагорския квартал „Железник“ те прибрали около 6 000 лв. Въпреки чистото им съдебно минало съдът прецени, че има опасност да се укрият или да извършат ново престъпление и ги остави за постоянно зад решетките. Същото определение бе дадено и за арестуваният късно вечерта на 19 март насред Русе 50-годишен Димитър Парушев Георгиев с псевдоним Стържито от известното като „Меката на въртачите“ градче Ветово. Осъжданият за измами, но реабилитиран преди време Парушев е трябвало да получи задигнатите от жертвите във Враца пари и злато. Белезниците се заключили около китките му в хода на специално устроена засада от криминалистите в Стара Загора и Русе. Ветовецът е направил частични признания относно схемата на измамите в която е участвал като „въртач“ от мобилен телефон с румънски СИМ-карта. За разлика от мулетата, които бяха със служебни защитници Парушев си беше наел личен защитник от Града на липите със солидна репутация в областта на наказателното производство. В кулоарите на съда развръзката чакаха синът му и негов близък роднина, които отказаха какъвто и да е коментар за миналото на задържания. Стържето е сред босовете на телефонните измамници, от години е вътре в схемата, но не е на върха, коментираха жители на Ветово. „Крайно време е този род измами да бъдат приравнени на мародерството и присъдите да бъдат възможно най-тежки, за да бъде пресечено от корен това деяние“, заяви по телефона кметът на общината от 3 мандата Георги Александров", "date": "2019.03.22", "title": "Оставиха в ареста семейство мулета и бос на измамници от Ветово"}
{"url": "https://www.monitor.bg:443/bg/a/view/novata-superliga-garantira-900-mln-za-vseki-uchastnik-160468", "text": "Новият турнир Суперлига, който се очаква да смени Шампионска лига ще гарантира приходи В тази сума не влизат сумите, които отборите ще си разделят от наградния фонд на надпреварата. Еволюцията на Шампионската лига е резултат от обширни консултации с участието на всички заинтересовани страни. Суперлигата ще се води като естествен заместник на Шампионската лига, като новият проект е все още в процес на доизчистване и усъвържшенстване, а преговорите се водят между Европейската асоциация на клубовете и УЕФА. Според разкритията на „Der Spiegel“, които се базират на изтичането на информация от „Football Leaks“, в Суперлигата ще вземат участие 16 от големите клубове в Европа. Основателите на новия турнир ще са „Реал“ (Мадрид), „Барселона“, „Манчестър Юнайтед“, „Байерн“ (Мюнхен), „Ювентус“, „Челси“, „Арсенал“, „Пари Сен Жермен“, „Манчестър Сити“, „Ливърпул“ и „Милан“. Към тях пък ще се присъединят „Атлетико“ (Мадрид), „Борусия“ (Дортмунд), „Олимпик“ (Марсилия), „Интер“ и „Рома“, които ще бъдат третирани като гости. Европейската Суперлига ще има две фази – първо групова, а след това елимнаторна. Съществува вероятност форматът на Суперлигата да бъде увеличен до 24 отбора, като е възможно да се организира втора дивизия, за да се даде възможност на други тимове да се интегрират в турнира и да се издигнат. Мачовете от Суперлигата с епланират за уикендите.", "date": "2019.03.22", "title": "Новата Суперлига гарантира € 900 млн. за всеки участник "}
{"url": "https://www.monitor.bg:443/bg/a/view/tinja-i-lipsa-na-kislorod-gonjat-ribata-ot-shablenskoto-ezero-160472", "text": "Състоянието на Шабленското езеро не е добро. В момента е затлачено от тиня, а заради намалелия кислород рибата и раците изчезват, а рибарите вече не ходят там. Това съобщи министърът на околната среда и водите Нено Димов. Министърът припомни, че езерото е давало вода за напояване на 10 хиляди декара през годините, което означава, че е имало перманентно източване и това го е държало в добро състояние. Екоминистърът поясни, че е разговарял с местните хора и кмета на Шабла какво е било състоянието на езерото през годините и сега. Той подчерта, че по Оперативна програма \"Околна среда\" ще бъдат отпуснати 5 млн. лева за Шабленското и Дуранкулашкото езеро, за да бъдат изградени съоръжения, които да подобрят състоянието им. Нено Димов каза още пред Нова ТВ, че по думите на кмета на Шабла каналът е бил 1 метър, но водата сама го е разширила. Екоминистърът обясни, че под езерото има извори, които го пълнят, а всички дейности трябва да се извършват преди 1 април, за да може да се възстанови нивото на езерото. Димов сподели и че по думите на инспекторите в района има само зараждащи се дюни, които не са под защита. В началото на тази седмица министър Димов направи проверка на Шабленското езеро по разпореждане на премиера Борисов, след като екоорганизации алармираха, че то се източва и това може да повлияе върху популациите на птици и риби. По думите на управителя на правителствената резиденция в Шабла Кралю Кралев източването на езерото се е извършвало от 20 години по този начин. Екоминистърът коментира и казуса \"Пирин\", като информира, че все още няма влязло решение за отмяна на екологичната оценка на националния парк. Той увери, че след като съдът излезе с конкретно решение, то ще бъде спазено. \"Когато има спор какво е законово състояние, съдът определя кой е прав\", допълни Димов. По забавянето за плащане на глобата след хорото в едно от Рилските езера Димов обяви, че тя е платена доброволно 5-6 месеца след случката. Той подчерта, че МОСВ дава глоби за еконарушения за милиони на НАП, които приходната агенция да събира. Относно съмненията за замърсяване на водите на река Драговищица Нено Димов подчерта, че се правят замервания по 60 показателя на самата граница, като се очаква и от сръбска страна да предприемат някакви действия.", "date": "2019.03.22", "title": "Тиня и липса на кислород гонят рибата от Шабленското езеро "}
{"url": "https://www.monitor.bg:443/bg/a/view/mladejite-zagubiha-ot-severna-irlandija-v-marbeja-160475", "text": "Младежкият национален отбор на България до 21 години отстъпи с 0:1 на връстниците си от Северна Ирландия в контролна среща, която се игра в испанския курорт Марбея. Единственият гол за ирландците беше отбелязан в 18-ата минута от нападателя Шейн Лейвъри, който е собственост на Евертън, но играе под наем в шотландския Фолкърк. Втората контрола на момчетата на Александър Димитров е в понеделник от 15.00 часа българско време срещу Финландия. БЪЛГАРИЯ - СЕВЕРНА ИРЛАНДИЯ 0:1 0:1 Лейвъри (18) БЪЛГАРИЯ: 12. Иван Дюлгеров, 19. Иван Турицов, 15. Петко Христов, 2. Андреа Христов, 14. Ангел Лясков, 5. Алекс Петков, 7. Ивайло Найденов, 21. Лъчезар Котев, 22. Здравко Димитров, 16. Калоян Кръстев, 11. Светослав Ковачев", "date": "2019.03.22", "title": "Младежите загубиха от Северна Ирландия в Марбея"}
{"url": "https://www.monitor.bg:443/bg/a/view/bylgarija-shte-nastojava-paketyt-mobilnost-da-se-gleda-v-sledvashtija-ep-160461", "text": "При всяко предложение ние ще настояваме активно заедно с колегите от Полша, Унгария, Литва, Латвия, Румъния и други страни, които недоволстват от конкретни законодателни решения от пакета \"Мобилност\", този въпрос да се гледа в следващия парламент. Това заяви министърът на транспорта Росен Желязков във връзка с възможността Европейският парламент да разгледа пакета на сесията си в Страсбург следващата седмица.  Министърът обясни какви са следващите стъпки. На 25 март ще се гласува предварителният дневен ред на Европейския парламент. Българските евродепутати ще поискат точката да отпадне. Ако това не се случи, то пакетът ще се обсъжда на 27 март, между 9.00 и 12.00 часа. Тогава ще се обсъждат няколко текста - първоначалното предложение на пакета, досиетата на докладчиците, както и варианти на изменения и допълнения, които ще бъдат предложени до 22 март. Никой в момента не знае, ако това бъде внесено за разглеждане, какво би могло да бъде прието и кое би било отхвърлено, каза Желязков. Може да се получи един голям миш-маш от текстове, които никой не е очаквал и никой не би предположил, че могат да се получат, коментира той. Ние ще настояваме да бъдат приемани текстове, които гарантират нашия национален интерес, каза министърът.  Ако излезе какъвто и да е законодателен пакет, гласуван на първо четене в пленарна зала, тогава Румънското председателство изобщо не трябва да подлага на междуинституционално разглеждане - комисия, съвет и парламент, а това да остане за след това, посочи Желязков.  \"Правим всичко необходимо, за да гарантираме едно справедливо европейско законодателство. Ние не сме против пакета за мобилност, ние сме против протекционизма и против рестриктиращите норми, така както са предвидени в момента\", каза министърът.  Имаме много рубежи, които трябва да бъдат отстоявани, за да постигнем това за което се борим - един справедлив пакет, който обслужва общността, а не отделни национални интереси, каза Желязков, цитиран от БТА. Върви организация на протест, който би трябвало да се проведе в Страсбург, защото там ще се гледа тази тема, посочи министърът. Паралелно с това в Букурещ ще върви Съветът на министрите по транспорт, там също имаме организирани много срещи, посочи той. По думите му следващата седмица ще има заседание на правителствата на България и Румъния и тази тема също ще бъде обсъждана.", "date": "2019.03.22", "title": "България ще настоява пакетът \"Мобилност\" да се гледа в следващия ЕП"}
{"url": "https://www.monitor.bg:443/bg/a/view/samo-1-ot-4-elektromera-se-otchita-distancionno-160453", "text": "Около една четвърт от електромерите у нас позволяват дистанционно отчитане, без да има необходимост инкасаторите да отравят таблото, научи „Монитор“. Общият брой на устройствата за отчитане на потреблението на електроенергия в страната е към 5 милиона. С най-голям дял от почти 60% дистанционни уреда от общо 1,7 млн. електромера е „Електроразпределение Юг“ (EVN). Във всяко от другите две ерепета - ЧЕЗ и „Електроразпределение - Север“ („Енерго-Про“) този дял е малко над една десета. „В системата на ЧЕЗ има над 2 млн. електромера, като само за последната година са монтирани още 100 хил., позволяващи дистанционно отчитане“, съобщи за „Монитор“ Зорница Генова от управителния съвет на дружеството. Отчитащите консумацията на ток устройства на крайните абонатите в системата на „Електроразпределение Север“ са над 1,1 млн., съобщиха от пресцентъра на ерепето, обслужващо Североизточна България. Според експерти именно електромерите с дистанционно отчитане на консумацията на електроенергия. Днес по време на общественото обсъждане, проведено в КЕВР на проекта на Правилата за измерване на количеството електроенергия (ПИКЕЕ), всички представители на ерепетата поискаха да се увеличи срокът и цената, по които ще се таксува назад присвоеният ток от нарушителите. Анжела Тонева от \"Електроразпределение Север\" каза, че е редно да се преразгледа периодът на корекция при установяване на кражби и регулаторната комисия трябва да балансира интересите както на изрядните клиенти на дружествата, така и на самите ерепета. „В момента крадците, като ги хванат заплащат електронерегията по цена, която близо 3 пъти по-евтина за киловатчас, от цената, по която дружеството я купува на балансиращия пазара“, припомни Гочо Чемширов от \"Електроразпределение Юг\". По думите му трябва да има нулева толерантност спрямо кражбите. Зорница Генова, от \"ЧЕЗ Разпределение България\" се изказа на кражбите, защото така ерепетата няма да бъдат компенсирани за нанесените им щети. Изпълнителният секретар на Федерацията на потребителите Емил Георгиев, отхвърли твърденията, че няма полза от умните електромери. „Напротив, това е системата за бъдещето и стъпка по стъпка трябва да се налагат, защото дружествата ще да реагират веднага на кражбите на ток“, каза той. Според него КЕВР трябва да наложи правила, защитаващи коректните потребители и никаква милост към крадците. Той заяви, че предложените от регулатора мерки в правилата няма да спомогнат за намаляване на кражбите и да защитят коректните потребители. Георгиев уточни, че се иска крадците плащат по 7 ст. на киловатчас, а изрядните абонати 2 пъти по-скъпо. „Искаме драконовски мерки срещу крадците, както е в ЕС. В Германия краденият ток се таксува с 6 месеца назад, а за остойностяване се използва пазарна цена, а не по-ниската за технологични разходи. в Словакия - 6 месеца. В Полша – санкцията за крадците е по цена 5 пъти над пазарната, а ние сме на някакви си смешни 3 месеца. Георги Христов от гражданско движение „Днес“ пък поиска да се предвидят и санкции за дружествата доставчици, когато надпишат сметките на абонатите си. Той припомни, че учените от БАН са разработили умни електромери, с които много по-лесно могат да се хващат кражбите на ток и се изказа против използването на вносни устройства. Те, според него, лесно се манипулирали и на клиентите се надписвали количества ток, които не са изразходили. Пламен Младеновски от работната група в КЕВР, занимаваща се с новите правила обясни, че целта е да се намалят рисковете оправдавайки се с кражбите на ток. По време на общественото обсъждане от електроразпределителните дружества се изказаха и против записаното изискване да правят проверки на електромерите си на всеки 3 месеца. Анжела Тонева от \"Електроразпределение Север\" пресметна, че за целта ще трябва да се назначат допълнително 2600 работника. Гочо Чемширов от \"Електроразпределение Юг\" изчисли, че за целта ще трябват още 3330 човека, за проверка на всички уреди ще са необходими и 567 хил. човекочаса. Представителите на ерепетата се изказаха за леко увеличаване от 31 на 34 или 35 на задължителния срок за отчитане на електромерите.", "date": "2019.03.22", "title": "Само 1 от 4 електромера се отчита дистанционно"}
{"url": "https://www.monitor.bg:443/bg/a/view/izgrajdat-zarjadna-stancija-za-elektromobilite-na-sinjata-zona-160456", "text": "Станция за зареждане на 18 електромобила, които ще бъдат доставени за нуждите на Синята зона, ще бъде изградена във Варна. Тя ще бъде в част от общински недвижим имот, намиращ се в Южна промишлена зона под Аспарухов мост и в съседство с наказателния общински паркинг за неправилно паркирали автомобили. Това става ясно от предложението на кмета Иван Портних до Общинския съвет. Теренът е с обща площ от близо 84 дка., като 1200 квадрата от тях ще бъдат предоставени безвъзмездно на общинското предприятие „Общински паркинги и синя зона“ за изграждането на паркинг за новите 18 електромобила за обслужване и контрол на Синята зона и за зареждането им. В бюджета за 2019 година, за ОП „Общински паркинги и синя зона“ са заделени близо 3,8 млн. лв. С част от средствата ще бъде изграден вторият етап във Варна на Синя зона - Широк център. 1,3 млн. са за покупка на електромобилите, 930 хил. лв. са за зарядните станции, а със 720 хил. лв. ще бъдат закупени нови „паяци“.", "date": "2019.03.22", "title": "Зарядна станция за електромобилите на Синята зона във Варна "}
{"url": "https://www.monitor.bg:443/bg/a/view/cska-i-levski-v-bitka-za-bivsh-nacional-160452", "text": "ЦСКА и „Левски“ проявяват сериозен интерес към бившия младежки национал на България Едисон Йорданов, твърдят медиите в Люксембург, където играе полузащитникът. 25-годишният десен халф-бек става свободен агент през лятото, когато договорът му с шампиона „Дюделанж“ изтича. Според информациите представители на двата софийски клуба са се свързали с Йорданов, за да разберат плановете му, като по-настоятелни на този етап са от „Българска армия“. Футболистът, който е юноша на германския „Ханза Рощок“, има оферта да остане в „Дюделанж“, където през този сезон записа 26 мача с 2 гола и 4 асистенции, но след две години в отбора той разглежда възможности за ново предизвикателство. Ако „червените“ се доберат до подпис с таланта, това ще е вторият играч, който измъкват под носа на своя съперник. „Армейците“ вече договориха с „Ботев“ (Пловдив) Кристиан Димитров, който бе сред основните приоритети за селекцията на „Герена“.", "date": "2019.03.22", "title": "ЦСКА и „Левски“ в битка за бивш национал"}
{"url": "https://www.monitor.bg:443/bg/a/view/sokolov-i-lube-sa-na-polufinal-v-shampionskata-liga-160454", "text": "Националът Цветан Соколов и неговият „Кучине Лубе“ (Чивитанова) се класираха за полуфиналите в най-престижния евротурнир - Шампионската лига. Волейболистите на Фердинандо де Джорджи надиграха категорично като домакини „Динамо“ (Москва) с 3:0 (16, 21, 21) във втория мач помежду им, провел се в зала \"Еуросуоле Форум\". В първата среща преди седмица вицешампионите на Италия се наложиха над опонента с 3:2 гейма. Соколов изигра мача на познатото високо ниво, като реализира 15 точки (1 ас, 2 блокади) и бе втори по резултатност. Точка повече записа Йоанди Леал (3 аса, 1 блокада). За „Динамо“ холандецът Дик Коой завърши с 12 точки, 11 точки добави Романас Шкулявичус. На полуфиналите „Лубе“ ще срещне „Скра“ (Белхатув), който ден по-рано отстрани „Зенит“ (Санкт Петербург) след \"златен\" гейм.  ", "date": "2019.03.22", "title": "Соколов и „Лубе“ са на полуфинал в Шампионската лига"}
{"url": "https://www.monitor.bg:443/bg/a/view/aleksandra-fejgin-s-novo-klasirane-za-istorijata-160455", "text": "Александра Фейгин записа поредно историческо постижение за българско женско фигурно пързаляне през този сезон. Българката зае 17-а позиция в крайното класиране при жените на световното първенство в японския град Сайтама. 16-годишната Фейгин събра 165,31 точки, след като беше 20-а в кратката програма и 16-а във волната днес. За нея това е дебют на световен шампионат при жените. Възпитаничката на Андрей Лутай изравни най-доброто класиране на българка на световно първенство в историята. Това е през сезон 1992/1993 година, когато Виктория Димитрова завършва 17-а. Фейгин, която през януари зае историческото 11-о място на европейското първенство в Минск (Беларус), представи страхотно волната си програма върху постановката \"Пасажери\". Тя беше оценена със 108,62 точки (62,35 точки за технически елементи и 46,27 точки за компоненти на програмата). Александра изпълни технически перфектно композицията си, която включваше седем тройни скока. Олимпийската шампионка от Пьончан 2018 Алина Загитова (Русия) спечели първа световна титла в кариерата си. Загитова, която миналата година на шампионата на планетата остана едва пета, събра 237,50 точки, след като беше с най-високи оценки и в двете програми. За волната тя беше оценена със 155,42 точки. 19-годишната Елизабет Турсинбаева от Казахстан, която миналата година на световния шампион беше едва 11-а, спечели сребърното отличие със сбор от 224,76 точки. Турсинбаева изпълни перфектен четворен салхоф, въпреки че получи четвърта оценка за волната програма – 148,80 точки. Така стана първата фигуристка в историята, която изпълнява четворен салхоф на състезание при жените. Любопитното е, че първите две в класирането са възпитаничките на руската треньорка Етери Тутберидзе. Двукратната световна и двукратна европейска шампионка Евгения Медведева от Русия завоюва бронзовия медал със сбор от 223,80 точки. Тя беше четвърта в кратката и трета във волната програма. След състезанието Медведева заяви, че се е пързаляла с болки в бедрото, съобщи БТА.", "date": "2019.03.22", "title": "Александра Фейгин с ново класиране за историята"}
{"url": "https://www.monitor.bg:443/bg/a/view/bulgaria-air-otkriva-sezona-za-pytuvanija-s-promo-kampanija-160443", "text": "Bulgaria Air открива новия сезон за пътувания с пролетна промоционална кампания на самолетни билети по всичките си директни международни дестинации. Кампанията е с продължителност от 22 март до 5 април включително. Националният превозвач вече изпълнява и полети до вътрешността на Италия, САЩ, Канада, Азия и Африка, през Милано. По време на промо кампанията еднопосочните билети между  София и Милано ще са на атрактивни цени от 59 евро. Полетите в едната посока до Лондон също са много изгодни, като започват от 70 евро. Франкфурт, слънчева Атина и Виена са сред останалите дестинации, по които могат да се намерят билети на някои от най-ниските цени. Всеки, който няма търпение да усети лятото възможно най-рано, може да резервира полет от 42 евро в едната посока до Атина. Еднопосочните билети между София и Франкфурт пък започват от 65 евро, а до Виена - от 69 евро. Всички билети от пролетната кампания на ниските цени трябва да се използват за пътувания, които започват до 30 юни, т.г. В цената се включват всички такси, както и 1 чанта с ръчен багаж до 10 кг., една дамска чанта или чанта за лаптоп, кетъринг на борда, както и безплатен check-in на летището. При полетите за Ларнака, Москва и Одеса в цената на билетите се включва и чекиран багаж до 23 килограма.", "date": "2019.03.22", "title": "Bulgaria Air открива сезонa за пътувания с промо кампания "}
{"url": "https://www.monitor.bg:443/bg/a/view/stojchev-vjarvam-che-pluvaneto-v-ledeni-vodi-shte-stava-vse-po-populjarno-160458", "text": "Вярвам, че плуването в ледени води ще става все по-популярно. Това заяви световният шампион от Мурманск Петър Стойчев при завръщането си в родината. „Конкуренцията, която очаквах, беше налице. Плуващият в трети коридор 23-годишен руснак Влад тръгна доста уверено, в първата половина беше доста бърз и направи сериозна заявка за титлата – никак не е приятно да изоставаш с 10-15 м. Холандецът беше първите метри до мен, а идва и един момент, в който студът ти пречи на преценката за конкуренцията – разликата между плуването в нормални условия и в студени при преценката за конкуренцията е коренно различна. Не беше слаба конкуренцията, аз си бях казал, че трябва да направя всичко възможно, за да спечеля това състезание“, започна плувецът. „Силно казано е спортно дълголетие. Това е една дисциплина от пет-шест години на успешно ниво – хора между 30-35 години се справят по-добре с екстремните условия като студ. Спомням си, че преди пет-десет години ми бе по-неприятно да плувам в студени води – не колкото сега, но в Канада, например, бе 12 градуса. Дългогодишният опит от плувния маратон ми помогна много в студените условия – възможността да държа права линия. Всяка следваща година конкуренцията ще бъде по-сериозна“, добави Стойчев. Световният шампион коментира и притесненията си преди старта, както и целите занапред. „Бях притеснен преди самия старт, имаше напрежение от страна на конкурентите. Трябваше да се явя на преглед в 13:30 часа, а на предния ден отново се бях явил на такъв, след който отказах 500-метровата дисциплина. Имаше опасност, ако не се явя на преглед, да не участвам на състезанието. След като всичко бе наред, отивайки към старта, вече бях по-спокоен. Несъмнено бях притеснен от бързото тръгване на руснака, вярвах, че ще го достигна. Само ако си здрав психически и физически, знаеш, че можеш да го настигнеш – вероятността както я има, така и я няма. Направих добро стратегическо плуване и знаех, че каквото и да се случи, в средата на дистанцията трябва да съм сред първите и да направя атака във вторите 500 метра, които са много по-трудни от първите. Имах възможност и за по-бързо време, но спокойствието ми в края ме накара да намаля“, обясни той. „Щастлив съм, че сезон 2018/19 за ледено плуване приключи. Дългото пътуване до Антарктида, преди седмица плувахме на 2000 км от северния полюс и всичко това бе успешно. Искам зимата да приключи, да се нарадвам малко на лятото. Живот и здраве ще продължим с екипа да мислим в тази насока откъм цели – имаме предложение за плуване в езерото Байкал, за организирано пътуване между Русия и Япония, имаме предложение за Свалбарг, Швеция. Вярвам, че този спорт ще намери място на една по-висока спортна сцена“. Стойчев коментира и оставането си в Русия след края на състезанието. „Останахме още малко в Русия, за да бъде обсъдено въвеждането на състезателния допинг контрол, дискутирахме календара и строго технически неща, свързани със самия спорт. Допинг контролът трябва да бъде въведен и одобрен от Международния олимпийски комитет. Като плувец-маратонец, аз живях шест-седем години с внезапен допинг контрол – това е система „Адамс“, с която известяваш три месеца напред къде ще тренираш, какво ще правиш, в колко ще се събудиш и ще си лягаш. Всеки един спортист трябва да отговаря на антидопинговите правила, за да има феърплей. Най-хубавото нещо е, че въпреки студеното време, извадихме късмет в самия ден на състезанието в събота и времето бе по-топло – около нулата“, завърши българският плувец. Петър Стойчев триумфира за втори път на световното първенство по плуване в ледени води, този път в Мурманск, Русия, поставяйки световен рекорд в дисциплината 1000 м за 12:10 мин. Той подобри с пет секунди досегашния си рекорд, поставен на предишния шампионат в Бургхаузен през 2017 г. Това бе третото издание на световното първенство по плуване в ледени води, като Стойчев завоюва златния медал и при двете си участия.", "date": "2019.03.22", "title": "Стойчев: Вярвам, че плуването в ледени води ще става все по-популярно"}
{"url": "https://www.monitor.bg:443/bg/a/view/filmovata-industrija-s-rekordni-prihodi-160457", "text": "Филмовата индустрия е в цветущо здраве - събрала е рекордните 96,8 милиарда долара приходи в целия свят през 2018 г., над 40 милиарда от които от прожекции в киносалони, предаде Франс прес.  Това се вижда от данните, публикувани от асоциацията MPAA (Моушън пикчър асосиейшън ъв Америка), която защитава интересите на филмовата индустрия в САЩ и включва 6-те най-големи холивудски студиа - \"Сони пикчърс\", \"Парамаунт\", \"Туентиът сенчъри фокс\", \"Буена Виста\", \"Юнивърсъл\" и \"Уорнър брос\", а отскоро и Нетфликс. Видео услугите онлайн, осигурени от Амазон прайм и Нетфликс, постигнаха голям успех - за пръв път абонаментът за въпросните услуги надхвърли този за кабелните телевизии. Проучване показа, че вече 52 процента от времето, което американците посвещават на гледане на филми, е свързано ползване на цифрови платформи. \"В сегашния динамичен пазар историите оживяват в киносалони, у дома или на екраните на мобилни устройства - заяви изпълнителният директор на асоциацията Чарлз Ривкин. - Компаниите-членки на асоциацията доставят тези истории на желаното от клиентите място, в искания от тях момент и по начина, който им допада.\"", "date": "2019.03.22", "title": "Филмовата индустрия с рекордни приходи"}
{"url": "https://www.monitor.bg:443/bg/a/view/kilyryt-ot-krajstchyrch-shte-prekara-ostatyka-ot-jivota-si-v-zatvora-160460", "text": "Вицепремиерът и външен министър на Нова Зеландия Уинстън Питърс заяви, че атентаторът, обвинен в убийството на 50 души в две джамии в Нова Зеландия, ще прекара остатъка от живота си в затвора и призова за солидарност за изкореняване на \"идеологиите, подхранвани от ненавист\", предаде АП.  Уинстън Питърс говори на заседанието в Истанбул на Организацията за ислямско сътрудничество (ОИС). Срещата бе свикана във връзка със стрелбата на 15 март в новозеландския град Крайстчърч, при която бяха убити 50 души и 50 бяха ранени. Турският президент Ердоган, който също говори на срещата на ОИС, предизвика възмущение заради това, че излъчи на свои митинги в Турция откъси от видео запис на нападенията в Нова Зеландия, с намерение да осъди ислямофобията. Освен това турският лидер в реч на предизборен митинг заяви, че противопоставянето на исляма е мотивирало Австралия и Нова Зеландия да изпратят войници да се борят срещу Турция по време на Първата световна война. Той каза още, че всеки, който идва в Турция и е настроен против мюсюлманите, \"ще бъде върнат в ковчег\".", "date": "2019.03.22", "title": "Килърът от Крайстчърч ще прекара остатъка от живота си в затвора"}
{"url": "https://www.monitor.bg:443/bg/a/view/muzikautor-s-jalba-do-evropejskata-komisija-zaradi-neraboteshtija-reglament-za-chastno-kopirane-v-bylgarija-160459", "text": "„Музикаутор“ подаде жалба до Европейската комисия за несъответствие на българското законодателство с правото на Европейския съюз относно частното копиране, с което държавата нарушава задълженията си на държава членка. Става въпрос за копирането на произведения върху празни носители, например дискове, хард дискове, флашки и т.н. Ако в цяла Европа такива норми са разпространени и от тази дейност се генерират над 581 млн. евро за правоносителите, то в България правната уредба де факто не работи. Българските институции многократно са алармирани за ситуацията, включително чрез резолюции от CISAC – Международната конфедерация на дружествата на автори и композитори, и целеви кампании, организирани от „Музикаутор“. Въпреки това тези сигнали досега винаги са били неглижирани от държавата. Преди ден десет международни организации сезираха еврокомисаря по цифрова икономика и цифрово общество Мария Габриел в подкрепа на аргументите на българското дружество. Това са: AEPO-ARTIS – Асоциация на европейските организации на изпълнителите; BIEM – Международно бюро на авторските дружества, управляващи правата за механичен запис и възпроизвеждане; CISAC – Международна конфедерация на дружествата на автори и композитори; EUROCINEMA – Асоциация на продуцентите на кино и телевизия; EUROCOPYA – Европейска федерация на дружествата на продуцентите за съвместно управление на правата при частно копиране на аудиовизуално съдържание; EVA – Европейски визуални артисти; FIM – Международна федерация на музикантите; GESAC – Европейска група на дружествата на автори и композитори; IMPALA – Асоциация на независимите музикални компании; SAA – Дружество на аудиовизуалните автори. В писмото си те посочват, че в продължение на много години липсата на работещ регламент в България нанася значителни вреди както на българските и европейски правоносители, така и на правоносители от цял свят. Международните организации сигнализират, че българската система също така пренебрегва разпоредбите на Бернската конвенция, Договора на Световната организация за интелектуална собственост за изпълненията и звукозаписите (WPPT), както и Международния договор за свързаните с търговията аспекти на интелектуалната собственост (TRIPS), които България и Европейският съюз са длъжни да спазват. „Това е така, защото тя (българската система – б. ред.) неоснователно накърнява законните интереси на правоносителите чрез ограничаване на тяхното изключително право на възпроизвеждане и същевременно не предоставя ефективен механизъм за справедлива компенсация за загубата на приходи или за вреда, причинена от актове на частно копиране“, посочват още международните организации в своето писмо.", "date": "2019.03.22", "title": "„Музикаутор“ с жалба до ЕК заради неработещия регламент за частно копиране в България"}
{"url": "https://www.monitor.bg:443/bg/a/view/majkrosoft-spira-windows-7-160451", "text": "Американската корпорация „Майкрософт“ съобщи, че в най-скоро време ще прекрати поддръжката на операционната система Windows 7.  Операционната система ще прекрати своето обновление на 14 януари 2020 г. Още на 17 април потребителите на Windows 7 ще получат съобщение с предупреждение. След спирането операционната система вече няма да бъде безопасна, тъй като компютрите с тази система няма да разполагат със защита срещу актуалните киберзаплахи.  Порталът Techcrunch съобщава, че в момента 40% от пазара на програмно осигуряване е зает от системата Windows 7. Въпреки това „Майкрософт“ взе решение за спиране на поддръжката й. Това се прави в полза на Windows 8, макар че тя не успя да спечели сърцата на потребителите.", "date": "2019.03.22", "title": "„Майкрософт“ спира Windows 7"}
{"url": "https://www.monitor.bg:443/bg/a/view/200-000-broja-nelegalno-oryjie-v-kosovo-160441", "text": "На територията на Косово има 200 000 броя нелегално оръжие, а от декември досега до съответните служби са изпратени само 500 молби за легализирането му, съобщава прищинският вестник \"Експрес\". Останаха още три месеца до изтичането на срока за легализиране на незаконното оръжие. Според заместник-министъра на вътрешните работи Изми Зека притежанието на голям брой нелегално оръжие се дължи на недоверието в институциите и на напрегнатите отношения между Косово и Сърбия. Според решение на министерството на вътрешните работи всички граждани, които разполагат с нелегално оръжие, имат възможност до юни да подадат молби за легализирането му. Гражданите, които притежават нелегално оръжие, може да бъдат глобени със 7500 евро или да получат присъди затвор до пет години.", "date": "2019.03.22", "title": " 200 000 броя нелегално оръжие в Косово"}
{"url": "https://www.monitor.bg:443/bg/a/view/kobrata-zaradva-bylgarcheta-predi-macha-si-v-kalifornija-160446", "text": "Кубрат Пулев и брат му Тервел се срещнаха с деца от българската общност в Лос Анджелис преди двубоите им от боксовата галавечер в неделя. Кобрата се изправя срещу румънеца Богдан Дину около 7 часа българско време в неделя, а преди това Тервел ще се боксира с американеца Мич Уилямс. „Имахме среща с децата, на която им показахме повече неща от бокса. Боксът е много хубав спорт. За мен е много отпускащо преди този голям мач. Наистина е много хубаво”, коментира Пулев. Очаква се много българи, които живеят в Калифорния, да изпълнят до краен предел зала \"Хангара\" в град Коста Меса. Два дни преди срещата бяха продадени 90% от билетите, които са по 60 и 75 долара. Двубоите от боксовата галавечер у нас може да се гледат от 03,00 часа в неделя по каналите на DIEMA XTRA. Кубрат, който е официален претендент за световната титла на IBF в тежка категория, заяви, че очаква да се получи \"зверско шоу\" на неговия мач срещу Богдан Дину. В профила си в „Инстаграм“ той пусна своя снимка как крещи, под която написа: „Не мога да чакам повече“. \"Чувствам се перфектно, зареден, силен, здрав и с боен дух. Разбира се, че срещата с българската общност ме зареди. Винаги е така, защото приемат много лично моите победи и загуби\", коментира Кобрата. \"Това е още едно препятствие към световната титла, което трябва да преодолея и ще преодолея. Искам да го нокаутирам брутално\", допълни Кубрат Пулев. В същото време и Богдан Дину обяви амбициите си да поднесе изненада и да победи българина на ринга. Повечето специалисти не дават големи шансове на румънеца, но той вярва в себе си и дори се цели в мач за световната титла. „Подготовката ми мина много добре. Напълно съм готов и това ще си проличи по време на самия мач. Победата означава всичко за мен. Пулев е официален претендент за титлата на Международната боксова федерация и победа срещу него ще ме доближи до това да получа шанс да се бия за световната титла”, смята Дину.", "date": "2019.03.22", "title": "Кобрата зарадва българчета преди мача си в Калифорния"}
{"url": "https://www.monitor.bg:443/bg/a/view/unashkijat-tigan-gostuva-na-uchenici-v-stolipinovo-160450", "text": "Юнашкият тиган гостува на учениците от ОУ „Пенчо Славейков” в пловдивския квартал „Столипиново”, съобщи директорът на училището Екатерина Делинова. Повод за вкусното гостуване е 22 март – първа пролет, уточни тя. „По случай първа пролет ни гостуваха нашите приятели от Музей на хляба и традиционните храни, от гр. Копривщица с юнашкия тиган. Учениците участваха в подготовката на зеленчуците за термична обработка. Почистиха си работните места, след което играха хора с гостите, и едните и другите, облечени, в български народни носии. Кръстихме събитието \"С България в сърцето\", разказа директорката специално за Агенция Монитор. Ангел Ангелов, собственик на музея, и неговия екип ще сготвят 300 порции за учениците от целодневното обучение. Те са от седем до четиринадесет годишна възраст. Процесът е съблюдаван с изискванията за безопасност, е категорична Делинова. По думите й целта на посещението е била да се възпитат у учениците любов към българското - към фолклора, към традиционната ни кухня и към здравословното хранене. „Освен възпитателния ефект, с това събитие подпомагаме и интеграцията и социализацията на тези подрастващи. С 22 ученици гостувахме на Музей на хляба и традиционните храни през октомври. Децата месиха хляб, и изпепените творения донесоха в училище. Отделно от това по проект към Пловдив 2019, учениците месиха хляб с квас по стара българска рецепта”, каза още директорката на ОУ „Пенчо Славейков” в Пловдив. Ден по-рано в училището са имали конкурс за най-красива цветна композиция отново по случай 22 март – Първа пролет.", "date": "2019.03.22", "title": "Юнашкият тиган гостува на ученици в „Столипиново”"}
{"url": "https://www.monitor.bg:443/bg/a/view/arestuvaha-pijan-shofior-na-linejka-udaril-djip-160445", "text": "Пиян шофьор на линейка е арестуван в Пловдив вчера. Той е предизвикал катастрофа на ул. „Дилянка“, съобщиха от ОДМВР - Пловдив. Около 14.10 часа в четвъртък пътни полицаи посетили катастрофа с леки материални щети на ул. „Дилянка“. На място било установено, че специален автомобил на многопрофилна болница в града, управляван от 63-годишен мъж, е ударил отзад извършващ ляв завой джип „Дачия“ с 34-годишен водач. Двамата водачи са били тествани с дрегер за алкохол и апаратът отчел наличие на над 1.2 промила в кръвта на по-възрастния шофьор на линейката. Той е задържан за едно денонощие в Трето РУ, образувано е бързо производство. За случая е уведомена Районна прокуратура.", "date": "2019.03.22", "title": "Арестуваха пиян шофьор на линейка, ударил джип "}
{"url": "https://www.monitor.bg:443/bg/a/view/berbo-bylgarija-njama-zvezda-kato-men-i-ico-no-ima-shans-160444", "text": "Рекордьорът по голове за националния отбор Димитър Бербатов смята, че \"лъвовете\" имат своите шансове да се класират за Европейското първенство догодина. Според него, сега в състава ни няма големи звезди, като самия него и Христо Стоичков, но това не бива да пречи на опциите на четата на Петър Хубчев за място на Евро 2020. \"Трикольорите\" са в една група с големия фаворит Англия, както още Чехия, Черна гора и Косово. Според Бербо, именно островитяните са големият фаворит да завършат на първо място, каквито са очакванията и на повечето анализатори. \"Англия е големият фаворит в нашата група, в това няма съмнение. И те ще се класират като лидери на Европейското първенство. Всеки в групата е наясно с това и затова всички останали тимове ще се борим за второто място.\" \"България не може да се сравнява с Англия, но имаме млад състав. Момчетата се подкрепят на терена и играят както един за друг, така и за цялата страна. Докато не ги е страх да излязат и да играят футбол, дотогава те имат всички шансове да се класират.\" \"Сега в отбора няма суперзвезда, както в предните години. Помислете само как беше в ерата на Христо Стоичков или пък с мен в отбора, както и с двамата Петрови. Но сега има едно момче, което всички да гледат - Кирил Десподов, който сега играе в Каляри в Серия А. От него блика талант, много бърз и опасен е и определено може да причини опасности за противника.\" \"Искам малко да погледна в бъдещето и да коментирам мача ни с Англия. Винаги търся изненадите и ако успеем да измъкнем точица на \"Уембли\", това ще е като победа за нас\", коментира Бербатов в своята колонка при световен букмейкър.", "date": "2019.03.22", "title": "Бербо: България няма звезда като мен и Ицо, но има шанс "}
{"url": "https://www.monitor.bg:443/bg/a/view/a1-s-pyrva-nagrada-ot-konkursa-kompanija-na-godinata-160447", "text": "А1 получи поредно признание за своето ребрандиране – компанията бе отличена за ефективни комуникации в категория „Телекомуникации” от престижните награди „Компания на годината” на списание Business Lady. „Ребрандирането беше голямо предизвикателство за нас и съм много щастлив от резултатите, които постигнахме. Успяхме да надхвърлим всички очаквания и само 2 месеца след ребрандирането на практика всички знаеха, че вече сме А1. Наградата е за всички колеги от А1, които направиха това възможно и които За нас ребрандингът не е просто смяна на лого и име – това е приключение, което започва много преди ребрандирането и продължава дълго след това”, сподели Симеон Донев, член на УС и старши директор „Маркетинг” на А1. През миналата година компанията премина през най-мащабната промяна в своята история. Основното предизвикателство беше не просто да се смени името и визуалния облик с идването на А1, а да се наложи нов стандарт на телеком пазара - с нови услуги в сектора, с високо ниво на експертиза и с по-добро клиентско обслужване. Позиционирането на бранда А1 не беше еднократен акт, а цялостен процес, който продължава и до днес с постоянен стремеж към усъвършенстване и подобряване. Измеренията на проекта изискваха и по-специален подход в комуникационно отношение. Новият бранд беше представен с мащабна рекламна кампания, серия от традиционни и нетрадиционни материали в медиите, публикации в социалните мрежи, специални събития и редица инициативи, компанията успя да достигне до всички целеви групи и да наложи новия бранд А1. За кратък период от време Целта на „Компания на годината” е да се даде гласност на добрите бизнес практики, да се популяризира успешната индустрия в световен и локален мащаб, да се фокусира общественото внимание върху иновативни и актуални модели за управление на бизнеса и компанията, като по този начин се поощри предприемачеството сред българската общественост. A1 е традиционен победител в конкурса. През миналата година телекомът бе отличен с приза „Грижа за обществото и клиентски подход” в неговото четвърто издание.", "date": "2019.03.22", "title": "A1 с първа награда от конкурса „Компания на годината”"}
{"url": "https://www.monitor.bg:443/bg/a/view/germanija-i-francija-kritikuvat-vashington-za-golandskite-vyzvishenija-160449", "text": "Германия, Франция и арабски държави отхвърлиха призива на Доналд Тръмп Голанските възвишения да бъдат признати за територия на Израел, предаде Ройтерс. Голанските възвишения са сирийска територия, окупирана от Израел, заяви говорителката на германското правителство Улрике Демер в отговор на въпроса за призива на американския държавен глава. \"Ако ще се променят държавни граници, това трябва да се случи по мирен път между замесените страни\", отбеляза Демер. Франция не признава израелската анексия на Голанските възвишения, заяви днес френското външно министерство. \"Голанските възвишения са територия, окупирана от Израел през 1967 г. Франция не признава израелската анексия от 1981 г. Признаването на Голанските възвишения за израелска територия би било нарушение на международното право\", посочва министерството в изявление. Преди това Тръмп се обяви за това Съединените щати да признаят суверенитета на Израел над Голанските възвишения, предадоха световните агенции. \"След 52 години е време Съединените щати са признаят пълния суверенитет на Израел над Голанските възвишения, които са от критично стратегическо значение и важни за сигурността на Държавата Израел и Регионалната Стабилност!\", написа в Туитър Тръмп.", "date": "2019.03.22", "title": "Германия и Франция критикуват Вашингтон за Голанските възвишения"}
{"url": "https://www.monitor.bg:443/bg/a/view/dve-institucii-proverjavat-vlastta-za-apartamenti-ot-arteks-160440", "text": "Две институции ще проверяват властта за това дали са се сдобили по законен път с луксозни жилища от строителната фирма „Артекс“. Това става ясно от пресъобщения, разпространени от пресцентровете на прокуратурата и Комисията за противодействие на корупцията и конфискация на незаконно придобито имущество (КПКОНПИ). От държавното обвинение уточняват, че повод за проверката при тях са постъпили сигнали от Гражданско движение БОЕЦ ( на издръжка от Цветан Василев – б.р.), молба от министъра на правосъдието Цецка Цачева, както и множество медийни публикации. Заради това прокуратурата е възложила на КПКОНПИ проверка дали има извършени престъпления, свързани с придобиването на недвижими имоти от лица, заемащи висши публични длъжности. „Проверките касаят народните представители Цветан Цветанов и Вежди Рашидов, министъра на правосъдието Цецка Цачева и заместник – министъра на спорта Ваня Колева“, посочват от държавното обвинение. По време на проверката трябва да бъде изискана информация относно притежаваните от проверяваните лица недвижими имоти, както и историята по собственици на всеки от закупените апартаменти. Ще се проверява и актуалното състояние на дружеството – продавач както и дали е декларирало имотите в съответните общински райони, както и дали е извършено заплащане на продажната цена и дължимите данъци и такси, както и относно произхода на средствата за покупката. С разпореждане на прокурор от съответните нотариуси ще бъдат изискани пълни копия от нотариалните дела за всяка сделка. Дадени са също указания да се снемат обяснения от всеки купувач, както и от лицата, представляващи дружеството – продавач, включително и относно предни отношения и познанства между тях, начин на установяване на контакт и начални преговори, начин на получаване на информация за обявения за продажба имот и неговата цена и осъществени последващи действия. От всяко от проверяваните лица ще се поиска съгласие за разкриване на банкова тайна, като при липса на такова ще се процедира по реда на Закона за кредитните институции. Проверката по отношение на Цветан Цветанов ще обхване също последващите сделки, касаещи заменените от него жилища. „С оглед компетентността на КПКОНПИ по отношение на установяването на конфликт на интереси, Върховната касационна прокуратура е предложила на комисията да прецени основанията за това по отношение на народния представител Цветан Цветанов. Повод за това са медийни публикации относно начина на приемане на изменения в Закона за устройство на територията и връзка на тези изменения със строителната дейност на дружеството – продавач“, пише още в съобщението на прокуратурата. Малко по-рано от КПКОНПИ също съобщиха, че започват проверка по случая, като посочват, че са се сезирали от сигнала на БОЕЦ и медийни публикации. „В хода на проверката ще бъдат изследвани всички данни и обстоятелства, публикувани в медиите, включително пазарните цени на визираните имоти, произхода на средствата за покупката им, както и търговия с влияние и конфликт на интереси при приемането на законодателни промени от страта на Народното събрание. Ще бъде проверена и дейността на фирмата продавач „Артекс инженеринг“ АД, както и нейното евентуално участие в обществени поръчки“, пише пък в съобщението на КПКОНПИ. От там посочват, че ще бъдат анализирани всички сделки за покупко-продажба, осъществени от търговското дружество за периода 2017 – 2019 г. с оглед установяване на цените, на които обичайно са продавани имоти от фирмата. Ще се търси и евентуалното установяване на други лица от властта, които са сключили сделки с компанията. Ще бъде изискана информация от компетентните органи и за всички получени разрешения за строителство, издаден на дружеството за този период. „В хода на проверката ще се изследва и наличието или липсата на свързани лица в политически партии и фирма „Артекс инженеринг“ АД, както и дали търговското дружество е правило предизборни дарения. В случай, че на Комисията бъде възложена проверка от Прокуратурата, КПКОНПИ ще извърши и допълнителни действия, с оглед указанията на държавното обвинение“, посочват от КПКОНПИ.", "date": "2019.03.22", "title": "Две институции проверяват властта за апартаменти от „Артекс“"}
{"url": "https://www.monitor.bg:443/bg/a/view/bombata-v-pernik-slojena-v-blok-sys-zatvornici-160432", "text": "Самоделното взривно устройство, което се взриви късно вечерта в четвъртък в Перник, е било сложено в блок, в който имало бивши затворници и криминално проявени. Това обясни заместник-главният секретар на МВР Георги Арабаджиев.  Самоделното взривно устройство, което се взриви късно вечерта в четвъртък в Перник, е било сложено в блок, в който имало бивши затворници и криминално проявени. Това обясни заместник-главният секретар на МВР Георги Арабаджиев. Той припомни, че взривът е станал в 22,30 часа, а блокът е бил за социално слаби семейства. Повечето от тях обаче са били криминално проявени или такива, които са излежали присъди за някакви престъпления. След напускането си от затвора те са били настанени в жилището в квартал „Марина бара“, обясни Арабаджиев. Бомбата е била поставена във външната част на сградата и единствените поражения от нея са били няколко счупени прозореца. Експертизи ще изясняват от какво е направено и как е задействано самоделното устройство. Изясняват се също мотивите и извършителите. При взрива няма пострадали. По информация на вътрешното министерство до момента няма данни бомата да е била насочена към някого. Обитателите на дома са установени и се проверява кой за какво е лежал, за да може да се стигне до евентуалния извършите, който най-вероятно е искал да им отмъсти. Полицаи изясняват от какъв вид е взривът. По първоначална информация става въпрос за бомбичка самоделка. Полицаи са извършили оглед на място и са иззели веществени доказателства. Малко преди това пък пожарната е евакуирала всички обитатели от жилището. Опасението е било, че докато се извършва разследването, може да се случи втори взрив. До такъв обаче не се е стигнало. Последнните данни от проучването пък показват, че смятаната за адска машина може да се окаже обикновена пиратка, която е била по-мощна.", "date": "2019.03.22", "title": "Бомбата в Перник сложена в блок със затворници (ОБНОВЕНА)"}
{"url": "https://www.monitor.bg:443/bg/a/view/novi-stipendii-v-amerikanskija-universitet-v-bylgarija-160433", "text": "   От тази година Американският университет в Българя ще предоставя нови три вида частични стипендии за обучение в Executive MBA програмата си в София, съобщи Албена Кехайова, пресаташе на АУБ в Благоевград. Вече 15 години Executive MBA програмата на Американския университет в България (АУБ) подготвя професионалисти с вдъхновение за позитивна промяна, които трансформират средата в България. ЕMBA програмата на АУБ е с фокус върху най-новите бизнес модели и добри практики.     Първата стипендиантска програма цели да поощри участието на представители от неправителствения сектор, които с вдъхновение работят за позитивна промяна в страната ни. Кандидатите трябва да отговарят на критериите за прием в Executive MBA и да участват активно в дейности на неправителствения сектор в България. Стипендията „Rising Star“ ще се отпуска на професионалист, който още в началото на своята кариера е проявил забележителен потенциал за развитие. Университетът ще предоставя и стипендии за студенти от Албания, Косово, Македония, Сърбия и Румъния. С предимство са професионалисти, които живеят в тези страни, но се приемат молби и от кандидати от други националности, които понастоящем живеят в България. Кандидатстването за ранен прием и по-голяма възможност за стипендия за академичната 2020  г. е до 30 юни 2019 г.      Магистърската програма за управленски кадри на АУБ е акредитирана в САЩ и в България. Обучението се провежда в София в Център за образование и култура „Илиев” на АУБ в Студентски град. През последните години в центъра се предлага и друга престижна магистърска програма за ръководни кадри – „Финанси, банково дело и управление на недвижими имоти“ - съвместен проект на АУБ и SDA Bocconi, Милано.    Вече 15 години Executive MBA програмата на Американския университет в България подготвя професионалисти с вдъхновение за позитивна промяна, които трансформират средата в България. ЕMBA е иновативна програма с фокус върху най-новите бизнес модели и добри практики. Програмата е изградена върху интерактивен и динамичен учебен процес и работа по реални казуси. В нея студенти от различни индустрии черпят знания и опит от изключителни преподаватели с глобално ноу-хау с регионален акцент. След завършване, участниците стават част от глобална мрежа от успешни възпитаници, готови да споделят опит и да откликнат за професионални или академични съвети.", "date": "2019.03.22", "title": "Нови стипендии в Американския университет в България"}
{"url": "https://www.monitor.bg:443/bg/a/view/gledame-grisho-v-majami-po-max-sport-1-utre-160431", "text": "След два месеца извън корта заради травма в рамото, Григор Димитров ще стартира участието си на ATP Masters 1000 турнира в Маями тази събота. Първият съперник на българската звезда ще е испанският ветеран Фелисиано Лопес, а мачът ще се излъчи пряко по MAX Sport 1. 37-годишният Лопес достигна до мача срещу Димитров, след като се наложи трудно в първия кръг на надпреварата срещу французина Беноа Пер с 2:1 сета. Досега двамата са изиграли 5 мача помежду си, като българинът има аванс от 3:2 победи, а добрата новина е, че на твърд корт Григор има 100% успеваемост – две победи от два мача. През 2018 г. Димитров достигна до третия кръг на турнира в Маями, където загуби в два сета от Жереми Шарди. Първата ракета на България се нуждае от силно представяне във Флорида, тъй като заради травмата в рамото пропусна всички турнири през февруари и първия ATP Masters 1000 в Индиън Уелс.", "date": "2019.03.22", "title": "Гледаме Гришо в Маями по MAX Sport 1 утре"}
{"url": "https://www.monitor.bg:443/bg/a/view/bet-hart-se-zavryshta-u-nas-v-naj-goljamata-zala-160434", "text": "Блусдивата Бет Харт, която остави без дъх публиката в препълнената Зала 1 на НДК преди 4 месеца, заяви, че ще се завърне и ето, спази обещанието си и отново ще излезе на българска сцена година по-късно – на 10 декември 2019-та. След като при дебютa й у нас дори стълбищата на зала 1 се оказаха тесни за всички, които искат да я видят, този път организаторите БГ Саунд Стейдж местят изявата й в най-голямата зала – „Арена Армеец“. За момента обаче локацията е с ограничен капацитет от 5000 места. Билетите пък вече са в продажба на цени между 50 и 120 лв. Без съмнение,  Бет е в огромен подем, който публиката високо оценява. Световното й турне продължава да расте с все нови и нови дати, които моментално се разпродават. Любовта на зрителите й очевидно е толкова безгранична, колкото и нейната към тях. На концертите си тя се раздава докрай, пее, свири на пианото, танцува, разказва истории. Бет се оказва истинско музикално чудо. Нейният първи концерт у нас през 2018г. събра феновете й, които отдавна я очакваха. Но тя спечели още много сърца. Нейните обожатели я ценят, както заради невероятния й глас и интерпретаторски способности, така и заради непринудения начин да се представя на сцената. Тя създава особена интимност, такава, че всеки зрител да може да се почувства насаме с нея и с прекрасната й музика. Огнената Бет, която от концерти  няма време да се завърне в родния Лос Анджелис, не се оставя да се носи по течението, което подемната вълна й създаде. Тя търси нови и нови възможности за изява. На сцената се появява в различни колаборации - работи с най-големите имена в музиката и разтърсва стените на концертните зали с онзи неин прославен глас с медена дрезгавина. Списанието Blues Magazine нарече Бет Харт “ненадминатата рок звезда” и няма съмнение, че нейната кариера e върхът на екстремните преживявания. Тя наистина е главозамайваща вокалистка на такива титани на китарата като Джо Бонамаса, Джеф Бек и Слаш. “Нещо изключително” писа Таймс за уникалния й тембър, докато „Гардиан“ възхвали нейните „дръзки, замислени и сърдити” изпълнения.", "date": "2019.03.22", "title": "Бет Харт се завръща у нас в най-голямата зала"}
{"url": "https://www.monitor.bg:443/bg/a/view/mvr-zapochva-proverka-po-zapisa-ot-78-o-uchilishte-160435", "text": "Скандалният запис от 78-мо училище „Христо Смирненски“ в град Банкя, на който директорката Весела Неделчева издава заповед към учителите – никакво внимание към родителите, е даден на специалности от полицията, за да проверят неговата достоверност. Това заяви просветният министър Красимир Вълчев. Проверката от органите на реда ще бъде готова следващият месец. „За съжаление имаме натрупване натрупване на негативни сигнали към директорката на училището. Не можем обаче да изхождаме от презумпцията за виновност. Трябва да направим проверка.“, заяви Вълчев. Той обясни, че директорът на училището твърди, че записът, в който се чуват думите на Неделчева към педагозите от школото „..от днес нататък - заповед по гарнизона: Никакво внимание на родителите, само изискване, без да ги оставяме да си казват своето мнение. Вие ще станете свидетел на това аз какво ще правя от тук нататък. Нито един родител няма да прекрачи моя праг, когато той пожелае. Нито един родител няма да има възможност да си каже мъката...“, е манипулиран. „В случая това е основното. Ако се установи, че записът е достоверен, това е недопустимо“, каза още просветният министър. Вълчев апелира Ваня Кастрева, началник на РУО - София град и работодател на директора на 78-о да бъде без компромисна, ако думите се окажат верни. „Хора, които създават напрежение, разделят училищната общност, отблъскват или гонят родители, нямат място в системата и на директорка позиция“, коментира още Вълчев. Той обясни, че има пропуски в училищната дейност, но проблемът в големия брой сигнали, че родителската и учителската общност са разделени.", "date": "2019.03.22", "title": "МВР започва проверка по записа от 78-о училище"}
{"url": "https://www.monitor.bg:443/bg/a/view/borisov-gotov-da-vnese-kontrazakon-sreshtu-lobistki-popravki-v-zut-160429", "text": "„Ако има лобистки закон, ако е направено нещо нередно - ще се ангажирам да се вкара контразакон, който да го отрегулира. Има архитекти, специалисти, строителни инженери - след обществено обсъждане да кажат, че не искат небостъргачи“. Това заяви премиерът Бойко Борисов по повод твърденията на опозицията, че промените в Закона за устройство на територията са улеснили фирмата, продала апартаменти на Цветан Цветанов и Цецка Цачева, да започне строеж на небостъргач. Борисов коментира, че ако тези твърдения се окажат истина, виновните ще си понесат последствията. Той ще събере колегите си, като се върне, но вече бил говорил с тях, но всички са казали, че е законно. \"Дали на мен ми харесват високи или ниски сгради, няма значение - в столиците, където съм бил, има високи сгради. Окей, с едно допитване да вкарваме един закон и да се строи до 5 етажа, до 3 етажа. Всеки си харесва някъде, отива и се пазари. Ако това е нарушение - тея фирми да ги затворят. Това са големи фирми с добро строителство. Да ги затворим и да си върнем Софжилфонд, панелките и да приключваме. Да направим като в Китай град, където живеят съдиите, прокурорите, депутатите\", коментира още министър-председателят. „Искате ли да коментираме закона за БСП, които приеха да не им се търси отговорност за нищо“, попита Борисов. Тази партия съм я създал да се брои с корупцията, каза той. \"Едните си мислеха - синята лампичка е дясното, червената - лявото. Не! Всеки да си върви по закона\", каза още Борисов.", "date": "2019.03.22", "title": "Борисов готов да внесе контразакон срещу лобистки поправки в ЗУТ"}
{"url": "https://www.monitor.bg:443/bg/a/view/zadyrjaha-pod-straja-do-40-dni-izdirvan-ot-interpol-iranec-160438", "text": "Уважено е искането на Окръжната прокуратура във Варна за вземане на мярка за неотклонение „Задържане под стража“ до 40 дни на иранския гражданин Мосайби Саид. 58-годишният мъж се е отклонил от правосъдието на Ислямска република Иран и е бил издирван от Интерпол за извършена измама през лятото на 2017 година. Мосайби събрал огромна сума пари от жертвите на измамата, за да ги снабди с официални български разрешителни за пребиваване. Това престъпление по Наказателния кодекс на Иран се наказва с лишаване от свобода до 7 години и давността на деянието не е изтекла. Измамата е престъпление и по българския НК и се наказва с лишаване от свобода до 6 години. Иранецът е бил задържан на 20 март тази година във Варна. Той притежава разрешително за продължително пребиване на чужденец в България, издадено през юли 2017 г. и валидно до 2021 година. Съдебните власти на Ислямска република Иран са декларирали намерението си да екстрадират своя гражданин в родината му. Определението на Варненския окръжен съд, с което е взета мярката за неотклонение, подлежи на обжалване пред Апелативния съд.", "date": "2019.03.22", "title": "Задържаха под стража до 40 дни издирван от Интерпол иранец"}
{"url": "https://www.monitor.bg:443/bg/a/view/davat-bylgarski-deca-na-priemni-gej-semejstva-v-norvegija-160437", "text": "Много от децата, които се отнемат от родителите им от Норвежката служба за закрила на детето (Берневерн), се дават на гей-семейства. Това твърдят българи, живеещи в Норвегия. Те се позовават на информация, получена преди дни на среща в Осло с двама представители на Отдела за децата и семейството, които се занимават с намиране, обучение и съвети за приемните семейства в община Осло. Срещата в столицата на Норвегия се е  провела по иницитива на Българо-норвежкото дружество на адрес Munchs gate 5 B, 0165 Oslo, уточняват нашите източници. На нея, пред множество българи, представителите на Норвежката служба са представили подробно законите, по които спазват правилата за децата. Според тях и социалната детска служба, изискванията за приемно семейство са - добро здраве, способност за работа в  екип, добри, стабилни доходи, чисто досие, подходящо жилище и др. Те съобщили още, че в Норвегия има над 1 милион жители под 18-годишна възраст. От тях 11 800 живеят в приемни семейства, като броят им се увеличава постоянно.", "date": "2019.03.22", "title": "Българи аларамират: дават наши деца на приемни гей-семейства в Норвегия"}
{"url": "https://www.monitor.bg:443/bg/a/view/toto-pechalbi-tiraj-23-160439", "text": " Числа - 8, 23, 31, 39, 45, 49. Печалби: 6 – няма, 5 – 7 по 4486,20 лв., 4 – 358 по 87,70 лв., 3 – 6927 по 6,30 лв. ДЖАКПОТ: 2 501 372,77 лв.  Числа - 5, 11, 15, 37, 40, 41. Печалби: 6 – няма, 5 – 3 по 3401,00 лв., 4 – 225 по 45,40 лв., 3 – 4211 по 3,50 лв. ДЖАКПОТ: 538 172,17 лв.  I теглене: 6, 13, 16, 26, 31. Печалби: 5 – 2 по 10 805,10 лв., 4 – 387 по 64,40 лв., 3 – 7792 по 4,70 лв. II теглене: 26, 27, 29, 30, 35. Печалби: 5 – 2 по 10 805,10 лв., 4 – 202 по 123,40 лв., 3 – 5701 по 6,40 лв.  33, 37, 44, 47, 50; Зодия 4 – Рак. Печалби: 5+1 – няма, 5 – няма, 4+1 – няма, 4 – 5 по 500,00 лв., 3+1 – 11 по 100,00 лв., 3 – 136 по 10,00 лв., 2+1 – 149 по 5,00 лв., 1+1 – 964 по 1,50 лв., 2 – 1843 по 0,80 лв., 0+1 – 2006 по 1,00 лв. ДЖАКПОТ: 3 000 000,00 лв.  Позиция: 1, 2, 9; цифри – 1, 9, 4. Печалби: 3 – 6 по 4422,70 лв., 2 – 1724 по 15,40 лв. ДЖАКПОТ – няма.  Година 79, месец 01, дата 22, ден 3. Печалби: I група: 1 по 8409,40 лв., II група: 2 по 217,20 лв., III група – няма, IV група – 6 по 36,20 лв., V група – 9 по 24,10 лв., VI група – 4 по 43,40 лв. VII група – 10 по 21,70 лв., VIII група – 46 по 3,80 лв., IX група – 40 по 6,50 лв., X група – 67 по 4,50 лв., XI група – 174 по 2,00 лв., XII група – 180 по 2,40 лв., XIII група – 435 по 2,10 лв., XIV група – 1153 по 1,30 лв., XV група – 2551 по 0,95 лв. ДЖАКПОТ – няма. Ford Mondeo      6/49                 019891920                       Варна 1000 лв.             5/35                 959431787                       Перник 1000 лв.             5/35                 374453861                       Самоков 1000 лв.             5/35                 227584085                       Силистра 1000 лв.             5/35                 354164106                       Ловеч 1000 лв.             5/35                 815109155                       София", "date": "2019.03.22", "title": "Тото печалби, тираж № 23"}
{"url": "https://www.monitor.bg:443/bg/a/view/karakachanov-obshto-javjavane-na-patriotite-ni-garantira-dvama-evrodeputati-160430", "text": "Общото явяване на партиите на вота им гарантира поне двама евродепутати. Това стана ясно от коментара на вицепремиера и лидер на ВМРО Красимир Каракачанов в кулоарите на Народното събрание. Той е притеснен от това, че патриотите отиват разединени на евроизборите. Той отново повтори тезата си, че трябва да се явят заедно, за да дадат алтернатива на своите избиратели и поддръжници, което им гарантирало минимум двама евродепутати. Той дори припомни, че е предложил да се проведат вътрешни избори за листата, които може да се организират в рамките на седмица, стига да има желание от другите партньори в патриотичната коалиция. Той поясни, че ако не се явят заедно, то по-добре трите партии да отидат на избори поотделно. Явяване само на две от партиите, според него ще означава разбиване на коалицията. аргументира се Каракачанов , като при такъв вариант обеща добър тон и феърплей. Въпреки това накрая поясни, че не вижда защо да не се намери нужният компромис за общо явяване на трите формации – НФСБ, ВМРО и Атака на евроизборите. В събота ВМРО имат конгрес, на който освен преизбирането на Каракачанов за лидер, воеводите трябва да обсъдят как ще се явяват на предстоящите избори за ЕП. Скандалите с апартаментите на властта няма да повлияят на стабилността на коалицията, коментира още Каракачанов. И допълни, че отношенията вътре в коалицията зависят от отношенията между партньорите – в НС и в кабинета, а не от дадени скандали. По думите му на този етап „няма драми“ сред партньорите. каза още той относно казуса. Иначе по време на парламентарния контрол Каракачанов обясни, че благодарение на кампанията \"Бъди войник\", от началото на година досега 341 души са подали документи, за да служат в армията.", "date": "2019.03.22", "title": "Каракачанов: Общо явяване на патриотите ни гарантира двама евродепутати"}
{"url": "https://www.monitor.bg:443/bg/a/view/nad-8-000-bezrabotni-shte-poluchat-profesionalno-obuchenie-160421", "text": "Над 8 000 безработни българи ще получат възможност за професионално обучение през 2019г. Това заяви министърът на труда и социалната политика Бисер Петков по време на изслушване в парламента. \"През 2019 г. борят на безработните, които ще повишат квалификацията си или ще придобият нова квалификация, са с 9% повече от 2018 г.“, обясни Петков. С повишаване квалификацията на служителите, ресорното министерство целяло да намали дисбаланса между  предлагане и търсене.  По думите на Петков през последните години изискванията към работната сила се променяли изключително динамично, а основната причина за дефицита на кадри били демографските процеси. Въпреки това министър Петков отчете, че през 2018 г. пазарът на труда се характеризирал с ръст на заетостта и намаляване на безработицата. „Коефициентът на безработица през 2018 г. е 5,2%, което е с 1% по-нисък спрямо предходната година. Продължава да намалява и коефициентът на младежка безработица, както и този за дълготрайна безработица“, допълни социалният министър.", "date": "2019.03.22", "title": "Над 8 000 безработни ще получат професионално обучение "}
{"url": "https://www.monitor.bg:443/bg/a/view/mvr-ne-stroi-bejanski-lageri-a-se-gotvi-za-kriza-160422", "text": "Министерство на вътрешните работи няма да строи нови бежански лагери. Това заяви заместник-министърът на вътрешните Красимир Ципов на брифинг пред журналисти, посветен на появилата се в медийното пространство информация, че МВР ще строи нови бежански лагери. По думите му обществената поръчка е за подготовка на площадки за временни кризисни центрове тогава, когато е налице миграционен натиск от Турция. Тези площадки ще бъдат пуснати в експлоатация и тогава, когато планът за действия срещу миграционния натиск бъде аквитиран от Министерския съвет, обясни Ципов. Той е приет още през 2016-а година. Целта на обществената поръчка е да бъдат разчистени площадки, които се намират на територията на МВР в Елхово, Малко Търново и Любимец. В тях няма свободен достъп и има служители по охрана. Средствата са от европейски по фонд „Убежище, миграция и интеграция“, в размер на 160 млн. евро, одобрени от Европейската комисия. Ако проектът не бъде реализиран до януари 2020 г., ще бъде наложена финансова корекция на България, предупреди зам.-министърът. Преди дни от поръчка на МВР стана ясно, че в Малко Търново и Елхово ще бъдат построени селища, съответно за 280 и 1600 души. По непотвърдена информация целта на въпросните селища е била именно настаняването на мигранти. Тогава кметовете на двете населени места заявиха, че не знаят за тези планове на МВР. Заради появилите се спекулации вчера жителите на Малко Търново се обявиха в протестна готовност. Те заявиха категорично, че не желаят бежански лагер в близост до домовете си.", "date": "2019.03.22", "title": "МВР не строи бежански лагери, а се готви за криза"}
{"url": "https://www.monitor.bg:443/bg/a/view/s-2700-studenti-po-malko-za-uchebnata-2019-2020-g-160427", "text": "55 618 студенти или 4 640 места по-малко са предвидени в план-приема за висшите училища у нас за 2019-2020 г. Това стана ясно при представянето на проекта от образователния министър Красимир Вълчев. Само в държавните университети са обявени 43 276 бройки за бакалаври, магистри след бакалавър и докторанти. Миналата година бяха 45 918 или с 2 604 по-малко. Заделените места за първокурсници за следващата учебна година са пък са 36 984 - с 1720 по - малко от 2018-2019 г., когато бяха 38 704. Вълчев обясни, че миналата година план-приема е изпълнен на около 92%. Местата в частните университети са 12 324, от които 8 204 след средно образование. Те също са по-малко  от предходната година, когато за частните ВУЗ-ове бяха заделени 14 340 места. , уточни Вълчев. Просветният министър заяви, че от МОН очакват около 37 500 от новоприетите да бъдат от завършващите тази година гимназисти.  В приоритетните направления реализирания прием е под 90 на сто. За да бъдат привлечени повече студенти към тях, в промените в Закона за висшето образование те ще бъдат освободени от такса. Това са професионалните направления педагогика, религия и теология, физически науки, химически науки, математика, енергетика, матариали и материалознание, химични технологии. В 8 професионални направления Това са политически науки, социални дейности, обществени комуникации и информационни науки, икономика, туризъм, национална сигурност, администрация и управление, обществено здраве. Вълчев обясни, че спрямо 2015-а, когато започнаха политиките за преструктуриране на план - приема, най - много са намалели бройките за направление \"администрация и управление\" - със 72,6%. За 2015-2016 г. били заложени 1 321 бройки, а тази са 935. В \"икономиката\" спадът е с 59,6% (от 11 361 бройки на 4 586), при \"политически науки\" - 55 % (от 909 на 410 места), а рпи \"психология\" е с 48,3% (от 530 на 274 места). В същото време е отбелязан ръст със 17,7% за направление \"педагогика\". За 2015-2016 в план-приема бяха заложени 2 696 места, докато за тази са 3 174. Скок има и по \"хранителни технологии\" с 20,2% (от 529 на 636 бройки), и \"военно дело\" - с 46,7% (от 319 на 468).", "date": "2019.03.22", "title": "Свиват приема на студенти с 4640 места (ОБНОВЕНА)"}
{"url": "https://www.monitor.bg:443/bg/a/view/arestuvaha-semejstvo-sys-100-kila-kontrabanden-tutun-160425", "text": "Съпруг и съпруга от Сливен са задържани в хода на спецакция за пресичане на търговията с акцизни стоки след като в автомобила им „Мерцедес“ са били намерени 10 чувала с общо 100 кг нарязан тютюн без бандероли. Колата е била спряна на паркинг по трасето на автомагистрала „Тракия“, контрабандните количества били маскирани с купчина вехтории в багажника и на задната седалка, а водачът , 29-годишният Мустафа Хасанов не е успял да представи документи за произхода на стоката. Хасанов, съпругата му Сабина /23/ и пътуващата с тях 32-годишна Васвие Христова са били задържани за по 24 часа в съответствие със Закона за МВР, тютюнът е иззет, образувано е бързо досъдебно производство. Според запознати в момента кило безакцизен тютюн се предлага на пазара за по 35-40 лв, като далаверата от неплащането на данъка е над 150 лв.Намереното количество най-вероятно е било предназначено за разфасоване в по-малки пакети и бързо пласиране на територията на двете големи ромски махали в Сливен. Хасанов няма криминални прояви, а Васие Христова притежава малко магазинче за хранителни продукти, но няма лиценз за търговия с тютюневи изделия. От сектор „Противодействие на икономическата престъпност“ при ОД на МВР Сливен припомнят, че през 2018 година, само по линия по линия „Акцизи” при спецакции са били иззети 345000 къса цигари без бандерол и 815 килограма обработен тютюн.", "date": "2019.03.22", "title": "Арестуваха семейство със 100 кила контрабанден тютюн"}
{"url": "https://www.monitor.bg:443/bg/a/view/stara-zagora-se-proshtava-sys-syzdatelja-na-gerba-i-znameto-si-160423", "text": "След кратко боледуване на 21 март почина на 75-годишна възраст художникът Христо Танев, създател на герба и знамето на Стара Загора. Живописецът е възпитаник на професорите Васил Стоилов и Никола Кожухаров, години наред се занимаваше с теорията на хералдиката, автор е на няколко книги-изследвания, свързани с глаголицата и произхода на българите. През  1996 година предложи свой проект за национален герб в конкурса,  обявен от правителството, но е отхвърлен. Гербът на Стара Загора е създаден през 1979 година, когато се отбелязва 100-годишнината от възстановяването на опожарения през Руско-турската война град. Той е във формата на т.нар. „френски щит“, която по законите на хералдиката имат право да носят градове с хилядолетна история. В горната част завършва с крепостна стена, за чийто прототип е използва укреплението, украсявало  сечени в античната Августа Траяна монети , а в централата е изобразена лъвица с лъвче, изображение от каменен релеф от ХІ-ХІІ в., открит в Стара Загора през 1949 и станал един от символите на града. В най-долната част на зелен фон са изобразени бразди в златистожълто, събиращи се към центъра, които подчертават плодородието на старозагорското поле и внушават път към бъдещето. Дело на Танев са  гербовете и знамената и на Димитровград, Чирпан и Гълъбово, негови са над 500 запазени знака на фирми, организации и нови производства. Картини на Танев са притежание на НХГ, музея „А. С. Пушкин” в Москва, над 30 държавни галерии в България и чужбина, както и частни сбирки по цял свят.", "date": "2019.03.22", "title": "Стара Загора се прощава със създателя на герба и знамето си"}
{"url": "https://www.monitor.bg:443/bg/a/view/romi-ot-selo-botevo-prebiha-i-ograbiha-pytnik-160424", "text": "Петима мургави  жители на село Ботево са задържани по горещи следи след подаден сигнал на телефон 112 за  нападение над мъж по черен път в района. Сигналът е бил получен около 4,30 часа на 21 март, веднага на място е пристигнала оперативна група от районното полицейско управление към община Тунджа и ОД на МВР-Ямбол. Въпреки доста несвързаните обяснения от жертвата, 33 -годишен мъж от Сливен, чийто лек автомобил е бил потрошен с колове от нападателите униформените успели да влязат в дирите им. Задържаните са на възраст от 23 до 32 години, единият е непълнолетен, всички са от село Ботево, коментира кметът Георги Танев, който научил за случилото се от полицаите. При огледите са намерени част от вещите , задигнати от мъжа:раница, портфейл и инструменти. Пострадалият  обяснил, че отивал при свои близки в село Меден кладенец, предпочел да пътува по черния път защото автомобилът му нямал винетен стикер.След повреда в двигателя спрял колата , нападателите го изненадали в гръб и му нанесли няколко удара с тояги, разбили предното и страничните стъкла и изчезнали в тъмното с плячката.Над 300 са ромите в село Ботево, където с постоянен адрес са около 800 души, повечето се прехранвали като сезонни работници, но имало и групичка млади мъже, които почти постоянно били в полицейските арести.  ", "date": "2019.03.22", "title": "Роми от село Ботево пребиха и ограбиха пътник"}
{"url": "https://www.monitor.bg:443/bg/a/view/do-2025g-izchisljavat-pensiite-po-dve-formuli-160428", "text": "До 2023г. новоотпуснатите пенсии ще бъдат изчислявани по две формули - и по новата, и по старата, като на възрастните ще бъде отпусната по-благоприятната сума. Правната възможност за избор на методиката, по която да се пенсионират българите ще бъде разписана в преходните разпоредби на КСО. Това обясни социалният министър Бисер Петков.  Причината за измененията само 3 месеца, след като влезе в сила новата формула, според която се взима предвид осигурителният стаж след 2000г., е прогноза на НОИ.  Според нея  31% от новите пенсионери (67 000 души) през 2019г. щяха да бъдат ощетени от методологията. Това означава, че поне 20 000 нашенци щяха да получат по-ниски пенсии. Затова сега паралелно с нея ще бъде използвана и старата формула. Сметките по действащата до края на 2018г. система включваха и годините между 1997 година и 1999 година, за които има данни в осигурителния регистър. Освен тях нашенците имаха право да изберат и трите си най-добри години преди 1997г. В шест месечен срок след приемане на поправката българите ще могат да подадат заявление, с което да поискат парите им за старини да бъдат изчислени по старата формула.  По думите на Петков преди изтичане на 4-годишния гратисен период -през 2023г. ще бъде направена нова оценка на въздействието.", "date": "2019.03.22", "title": "До 2023г. изчисляват пенсиите по две формули "}
{"url": "https://www.monitor.bg:443/bg/a/view/kamen-donev-udrja-djakpot-s-uut-160367", "text": "Кое е по-важно – парите или приятелите? На този въпрос ще се опита да даде отговор Камен Донев, който дебютира като филмов режисьор с комедията \"Уют\". Официалната премиера на лентата ще се състои днес, а феновете тръпнат в очакване на смях през сълзи от новия продукт на автора на „Възгледите на един учител за народното творчество“. Основната сюжетна нишка проследява две приятелски семейства, едното от които печели големия джакпот от тотото и след това разваля отношенията си с другото. „Темите във филма са взаимоотношенията със съдбата, с парите, със съседите, бъдещето, как живеем, с какви темпове, с какви обороти, какво даваме, какво искаме, как се разминаваме, такива неща...\", разказа в интервю за Дарик радио Донев. В главните роли ще видим любимците на зрителите - Албена Колева, Ники Сотиров, Ани Пападополу и други. Първоначалната идея на драматурга е да заснеме филм по повестта на Йордан Йовков „Жътварят“, но не получил подкрепа от държавата. Затова и решава да финансира собствен филм, който е съчетание от три негови едноактови пиеси. Така се ражда комедията „Уют“. Снимачният процес на продукцията трае около две години, а Донев работи и върху сценария на лентата заедно с приятеля си Борис Радев. Освен режисьор, Камен Донев е продуцент и сценарист на филма, същевременно се разписва с участие в него, а когато се наложи - става шофьор, оператор и осветител. На премиерата на „Уют“ тази вечер в 18 ч. в мол във Велико Търново ще присъства и самият Донев, а след прожекцията той и част от екипа на филма Междувременно стана ясно, че Камен Донев е сред първите обявени звездни имена в афиша на летен театър \"Кайлъка\" в Плевен за новия сезон. На открита сцена на 18 юни той ще гостува със спектакъла \"За сватбите\". В ролята на учителя популярният актьор ще представи песни, танци и истории из балканските земи.", "date": "2019.03.22", "title": "Камен Донев удря джакпот с „Уют“"}
{"url": "https://www.monitor.bg:443/bg/a/view/garmin-napravi-umnite-chasovnici-i-luksozni-160426", "text": "Ако дизайна и качеството на изработка, са причините, поради които някои потребители се отказват да закупят умен часовник, новите модели Marq на Garmin може да променят това, стига да могат да си ги позволят. С цена започваща от $ 1.500, тези умни часовници се целят в най-високия клас на пазара. За тази цена, освен стилен дизайн и висококачествена изработка с първокласни материали, умните часовници от линията Marq притежават корпус от титан, екран от сапфирен кристал, който е два пъти по-здрав от стъкло, и керамични корони. Представянето на новите модели отбелязва 30 години от създаването на Garmin.   Marq се предлага в пет различни варианта, всеки от които е с вграден GPS, проследяване на активността, сърдечния ритъм и пулсов оксиметър, за измерване нивата на кислород, което е от полза при анализиране на всички събрани данни, от тези за съня до тренировките. Според начина на употреба, Garmin обещава живот на батерията между 28 часа и 12 дни. За любителите на автомобилните е модела Marq Driver, който разполага с предварително заредени данни за 250 известни състезателни писти от целия свят, функции за отчитане на времето за обиколка и средна скорост, както и олекотен дизайн, подходящ за пилотската кабина на състезателен автомобил. Marq Captain е умният часовник за избралите водата пред сушата, предоставяйки всякакви функции за мореплавателите, като корона с таймер за регата, крайбрежни карти, помощник за ъгъла на платното, подробности за условията на пристанищата, информация за моментната скорост на вятъра, температура, течения и приливи / отливи. Каишката също е различна, предоставяйки допълнителна устойчивост от солената вода. Garmin предлага и модела Marq Athlete, разполагащ със скала за максимално VO2 и време за възстановяване вградена в короната, подобрена статистика при тичане и дишаща каишка, подходяща за интензивни упражнения. Athlete ще върши прекрасна работа на желаещите да тичат с луксозен умен часовник на китката.   На цена от $ 2. 500, модела Driver е най-скъпият от серията Marq, след него е Aviator за $ 1.950, последван от Marq Captain на цена от $ 1.850 и Expedition за $ 1.750, като най-евтин е Athlete за $ 1.500. Всички модели умни часовници са достъпни за предварителна поръчка, като доставките ще започнат в средата на годината.  ", "date": "2019.03.22", "title": "Garmin направи умните часовници и луксозни"}
{"url": "https://www.monitor.bg:443/bg/a/view/cacheva-poiska-proveka-ot-prokuratura-za-apartamenta-160415", "text": "Правосъдният министър Цецка Цачева е сезирала антикорупционната комисия и главния прокурор с искане да бъде извършена проверка на придобиването на имота й на ул. „Юрий Гагарин“ в столичния квартал \"Изток\". Това заяви самата Цачева в кулоарите на парламента. Поводът за коментара й е казуса покупката на нов луксозен апартамент на шефа на ПГ на ГЕРБ Цветан Цветанов от строителната компания \"Артекс\" на занижени цени. В последствие стана ясно, че още двама от ГЕРБ имат имоти от същата компания - самата Цачева и депутатът Вежди Рашидов, както и зам. -спортният министър. Цачева поясни, че е внесла писмено искане за проверката тази сутрин, като бъдат проследени средствата, с които е придобит имота и установено има ли конфликт на интереси с фирмата-продавач, има ли злоупотреба с власт, както и други нарушения при договорните ми отношения с фирмата-продавач. каза още Цачева и поясни, че няма офшорни сметки, нито търговски дружества. \"Нямам свързани лица, с които при властовите ми позиции да съм имала контакти\", увери Цачева. Правосъдният министър ще настоява и резултатите от проверките да бъдат публично огласени. Тя даде да се разбере, че до приключване на проверките няма да коментирам повече темата. В заключение тя увери, че цената е за имот в груб строеж. И именно това е записано и в нотариалният акт. Междувременно скандалът с имотите на депутатите и управляващите се разраства, след като според медийни публикации през 2017 година ГЕРБ са прокарали законови поправки в ЗУТ, от която в последствие се възползва именно “Артекс\" за техния небостъргач в кв. “Лозенец”. Поправката гласи, че строителното разрешение важи 10 години от откриване на строителната линия.  От ГЕРБ обаче категорично отрекоха тези твърдения. По думите на Александър Ненков е внушение твърдението, че поправката е специално за \"Артекс\". Той поясни, че измененията касаят обекти първа и втора категория, т.е големите обекти, на които са дали толеранс и то по чисто обективни причини. В практиката се доказало, че поради обжалвания или заради административни причини, тези обекти се бавят с години. Именно затова, вместо за 5 години, обектите да се завършват за 10 години. \"Спорно е дали изобщо законопроектът има отношение към конкретната фирма и съответния обект. каза ще той и обясни,че от фирмата не са се възползвали, а закона няма ретроактивно действие. Ненков препрати въпросите към контролните органи, а не за парламента. \"В закона никъде не е описано, че важи със задна дата. Идеята е да важи за напред\", категоричен бе Ненков.", "date": "2019.03.22", "title": "Цачева поиска прокуратурата и КПКОНПИ да я провери за апартамента (ОБНОВЕНА)"}
{"url": "https://www.monitor.bg:443/bg/a/view/vylchev-ne-mojem-bez-rabota-na-nimh-160417", "text": "Миналата година имахме доста разговори с Националния институт по метеорология и хидрология и Българската академия на науките и се  радвам, че тази малка криза бе възможност да фокусираме вниманието върху работата НИМХ и да покажем колко важна е тя, и че не можем без нея. Това каза просветният министър Красимир Вълчев по време на тържествено събрание по повод Световния ден на водата и Световния ден на метеоролозите.  Миналото лято метеоролозите от НИМХ излязоха на протести, за да се отделят от БАН. След разговори между Академията, Института и просветното министерството от 1.01.2019 г. НИМХ мина към МОН.  Вълчев заяви, че работата на метеоролозите е важна за цялото общество. \"Необходим ни е НИМХ в редица сектори и дейности за оценка и прогноза на качеството на атмосферния въздух. Ние като министерство ползваме тази информация от миналата година“, заяви просветният министър. Вълчев поздрави метеоролозите от института, които правят годишно над 9 хил. експертизи. „Огромен обем, зад него стои многочасова и многодневна работа. Преди всичко най-вече да ви благодаря за усилията за тези многочасови и денонощни усилия, които полагате\", каза той.  Директорър на НИМХ проф. Брънзов припомни историята на НИМХ първата метеорологична станция е създадена на 1.02.1877, данните от която било публикувани в Държавен вестник. Той заяви, че в Института работят 1285 души, от които над 200 полагат денонощен труд. ", "date": "2019.03.22", "title": "Вълчев: Не можем без работа на НИМХ"}
{"url": "https://www.monitor.bg:443/bg/a/view/maturite-v-pirinsko-na-21-i-23-maj-160416", "text": "Държавните изпити за зрелостници в Благоевградска област са насрочени за 21 и 23 май, информира медиите д-р инж. Василиса Павлова. старши експерт по информатика и ИТ в Регионалното управление по образование. Досега са подадени за майска изпитна сесия 2779 заявления, за допускане до държавния зрелостен изпит по български език и литература. Желаещите да се явят на   втория държавен зрелостен изпит са 2757, което е със 112 по-малко от миналата година. Най-много са подадените заявления за държавни квалификационни изпити, или т.нар. изпит по професия.  С влизането в сила на новия Закон за предучилищното и училищното образование  дванайстокласниците от професионалните гимназии могат да изберат за втора матура именно изпит за придобиване на степен на професионална квалификация вместо досегашния по общообразователен предмет. От тази възможност за пръв път преди две години се възползваха 559 зрелостници, миналата година бяха 829, а сега са 822-ма. При общообразователните предмети  най-предпочитани за втора матура са география и икономика с 611 подадени заявления, при 510 миналата година. Желаещите да покажат знанията си по биология и здравно образование са 422-ма, или със 193-ма по-малко за учебната 2017/2018 г., но за сметка на това се увеличава интересът към английския език,   където заявленията са 456. Изпитът по философия е предпочетен от 191 зрелостници, по математика от 116, което е с 37 по-малко от миналата година, по история и цивилизация от 45, по немски език от 38, а по химия и опазване на околната среда от 25. Най малко зрелостници – 14, искат да се явят на матура по физика, 12 по френски език, 2-ма по руски и 3-ма по испански език.   За трети Държавен зрелостен изпит по желание на учениците подадените заявления са 24, като 11 от тях са по английски език, 5 по математика, 4 по биология, 2 по химия и по едно за география и руски език До 17.05.2019 г. се издават служебни бележки за допускане до ДЗИ и се обявяват списъците за  разпределението на зрелостниците по училища, сгради, зали. Първата задължителна матура по български език и литература е насрочена на 21 май, втората по предмет по избор на 23 май, а третата по желание – 28-31 май. Изпитните работи ще бъдат оценявани в периода от 25.05 до 08.06, а резултатите ще бъдат обявени до 13 юни. Връчването на дипломите за завършено средно образование е до 21 юни.", "date": "2019.03.22", "title": "Матурите в Пиринско на 21 и 23 май"}
{"url": "https://www.monitor.bg:443/bg/a/view/200-dushi-ostanah-bez-tok-zaradi-chujdi-smetki-160412", "text": "200 души останаха без ток заради 48 000 лв. Дълг към местното енерго. Токът на обитателите на 12-етажен блок в Русе беше прекъснат, въпреки че хората са си платили сметките. Потърпевшите настояват от месеци да им се отворят индивидуални партиди. От енергото отказват информация как се трупат огромните сметки, тъй като те не са титуляри по общата партида. Тя пък се води на юридическо лице, чийто управител не може да бъде открит.", "date": "2019.03.22", "title": "200 души останаха без ток, заради чужди сметки"}
{"url": "https://www.monitor.bg:443/bg/a/view/ns-edinodushno-izbra-milenkov-za-podupravitel-na-bnb-160420", "text": "Единодушно със 115 гласа \"за\" Народното събрание избра Радослав Миленков за подуправител на БНБ.  След като бе избра, в кулоарите на парламента Миленков поясни, че основният му приоритет ще е присъединяването ни към Единния надзорен механизъм, както и синхронизацията на практиките с тези на Европейската централна банка.  На въпроса дали са изключени случаи като КТБ, той отговори, че се надява уроците да са научен, а нужните реформи са направени. Той припомни, че процеса на присъединяване ще даде допълнителна сигурност. Правителство и Централната банка явно са заявили, че до средата на тази година ще влезем в чакалнята на еврозоната, завърши подуправителят.", "date": "2019.03.22", "title": "НС единодушно избра Миленков за подуправител на БНБ "}
{"url": "https://www.monitor.bg:443/bg/a/view/si-czinpin-pristigna-v-italija-za-da-stigne-do-parij-160414", "text": "Китайският президент Си Цзинпин ще се срещне с френския президент Еманюел Макрон, германската канцлерка Ангела Меркел и председателя на Европейската комисия Жан-Клод Юнкер по време на визитата си в Париж следващата седмица, съобщи говорител на германското правителство, цитиран от ДПА. Си започна турнето си из Западна Европа, пристигайки в Италия. Днес той ще се срещне в Рим с италианския президент Серджо Матарела. В последно време Рим и Пекин все повече задълбочават връзките си, което безпокои някои от западните партньори на Италия. Те бяха озадачени от намерението на Италия, оглавявана от дясно популистко правителство, да стане първият член на групата на Г-7, който ще подпише с Пекин съвместна декларация за намеренията, присъединявайки се към китайската инициатива \"Един пояс, един път\". Вчера Матарела призова засилването на тези връзки да става \"в рамка, която е максимално открита и прозрачна\". След Италия китайският президент ще посети Монако и Франция, като ще бъде в Париж във вторник.", "date": "2019.03.22", "title": "Си Цзинпин пристигна в Италия, за да стигне до Париж"}
{"url": "https://www.monitor.bg:443/bg/a/view/netflix-otnovo-e-aut-ot-festivala-v-kan-160329", "text": "Без нито един филм на Netflix – така ще премине за втора поредна година фестивалът в Кан. Това стана ясно, след като организаторите на форума и представителите на стрийминг компанията отново не постигнаха споразумение. Акцент на преговорите им този път беше филмът „Ирландецът“ режисиран от Мартин Скорсезе и с участието на Робърт де Ниро и Ал Пачино, за който платформата е заделила бюджет в размер на над 140 милиона долара. След като спорът с Netflix им коства прожектирането на „Рома“ на Алфонсо Куарон миналата година, организаторите на филмовия форум са склонни да загърбят различията напролет. Въпреки това от стрийминг гиганта са лаконични, като съобщават, че няма готови филми, с които да се изявят в Кан. Премиерата на вдъхновения от реални събития „Ирландецът“ обаче е заложена за по-късно тази година. До окончателен разрив в отношенията между феста в Кан и Netflix се стигна миналата година, след като форумът отказа да включи заглавията на платформата в конкурсната си програма за „Златна палма“. „Правилото беше въведено тихомълком заради Netflix. Ако приемем техните правила, рискуваме продукциите ни и създателите им да бъдат третирани неуважително на фестивала\", обясни миналата година Тед Сарандос, който отговаря за медийното съдържание на Netflix. Като причина за въпросното решение тогава бе изтъкнат фактът, че сайтът за видео по заявка все още не пуска своя продукция за широко разпространение по киносалоните във Франция. Прожекции се организират единствено в рамките на филмови фестивали, тъй като според законите в страната, филмите могат да бъдат излъчвани онлайн най-рано 36 месеца след премиерата им на голям екран. \"Колкото и да искаме да зачитаме важни играчи на пазара, каквито в момента са Netflix, Amazon, а предполагам, съвсем скоро ще бъдат и Apple, всички те трябва да са наясно, че тази тяхна политика противоречи на нашата. Миналата година не успях да постигна споразумение с Netflix, затова от тази година техни филми няма да участват в конкурсната програма\", категоричен бе артистичният директор на форума Тиери Фремо.", "date": "2019.03.22", "title": "Netflix отново е аут от фестивала в Кан"}
{"url": "https://www.monitor.bg:443/bg/a/view/smyrtonosen-vzriv-otnese-kitajski-zavod-160413", "text": "Десетки загинаха от взрив в китайския химически завод в град Янчън, на около 260 километра северно от Шанхай. По последни данни те са вече 47, а сериозно пострадалите са 640. От тях 32-ма са в критично състояние, а 58 - в тежко. Засега няма точни данни за броя на леко пострадалите, съобщиха АФП, цитирайки кмета на града Цао Лубао. Неговата пресконференция бе предавана пряко от много китайски електронни медии. Наложила се е евакуацията на 3000 души от зоната на експлозията като предпазна мярка срещу нови експлозии и изтичания на опасни газове. Пострадалите са настанени в 16 болници. В спасителните операции на място участват 192 противопожарни отряда, 3500 души медицински персонал, над 930 военнослужещи и тежка техника по разчистване на развалините. Взривът гръмна във втората половина на 21 март в завод на химическата компания \"Цзянсу тянцзаи\". Той бе толкова мощен, че сеизмолозите регистрираха в района земен трус с магнитуд 2,2. Ударната вълна изпотроши стъклата на прозорците на домове на 6 км от мястото на произшествието.", "date": "2019.03.22", "title": "Смъртоносен взрив отнесе китайски завод"}
{"url": "https://www.monitor.bg:443/bg/a/view/grigor-zapochva-s-lopes-na-turnira-v-majami-160411", "text": "37-годишният Фелисиано Лопес ще е първият съперник на Григор Димитров на турнира в Маями. Двамата ще се изправят един срещу друг в двубой от втория кръг на надпреварата.  Снощи испанецът се наложи със 7:5, 4:6, 6:4 над Беноа Пер и си осигури среща с Димитров, за когото това ще е първи мач от два месеца. Българинът не е играл от Australian Open насам. Заради контузия той пропусна турнирите в Ротердам, Акапулко и Индиън Уелс, но вече е здрав и тренира на пълни обороти.", "date": "2019.03.22", "title": "Григор започва с Лопес на турнира в Маями"}
{"url": "https://www.monitor.bg:443/bg/a/view/4695-sa-zashtitenite-rastenija-v-bylgarija-160378", "text": "4695 са защитените растения в България, като по-голямата част от тях – 4100 са записани в Червената книга, съобщиха за „Монитор“ от Министерството на околната среда и водите. Критично застрашени от изчезване са само 595 видове, като такива са алдрованда, венерино пантофче, калопсиев дланокоренник и сибирски див тютюн. От тях има само по едно находще в страната ни. „България е на едно от първите места в Европа по богатство на видове, съобщества и природни местообитания. С това е свързано наличието на големия брой защитени растения у нас.“, уточняват от екоминистерството. Розовия златовръх, силивряка, теснолистия божур и белия оман са част от застрашените от изчезване растения. По данни на екоминистерството 30% от находищата на бял оман са били унищожени през 2015г. Ресорното ведомство е сигнализирало на прокуратурата за констатираното нарушение. Редица пролетни растения като някои видове кокичета, минзухари, иглики, за бране, изкореняване и продажба от Закона за биологичното разнообразие. Други растения, като пролетната циклама и салепите, които често са наричани с международното им име орхидеи, са под защита и на Вашингтонската конвенция (CITES). Тя опазва видовете, които са световно застрашени от изчезване и са под контрол в международната търговията. Проверки на екоминистерството през последните 4 години установили общо 16 нарушения. 4300 лв. е общата сума, с която министерството на околната среда и водите, глобило нашенците, дръзнали да заобиколят закона. Сред нарушенията били незаконна продажба на снежно и елвезиево кокиче, разораване на част от находище на българска гърлица и теснолист божур, както и събиране на корени от лечебна ружа. Хванати били и нелегални търговци на бодлив залист. Нашенците, които са заобиколили закона, извършили нарушенията на териториите на София и Варна. Единствено през миналата не е установено нито едно нарушение.", "date": "2019.03.22", "title": "4695 са защитените  растения в България "}
{"url": "https://www.monitor.bg:443/bg/a/view/v-london-gotvjat-jadren-bunker-za-spasenie-ot-tvyrd-brekzit-160419", "text": "Специална група е изпратена в ядрения бункер на министерството на отбраната на Великобритания, за да го подготви за работа в случай на усложнения при твърд Брекзит, съобщи „Скай Нюз”. В рамките на операция „Редфолд”, която е стартирала на 18 март, са приведени в бойна готовност 3 500 военни. Според „Скай нюз” другата седмица контролът на излизането на Великобритания от ЕС ще бъде прехвърлен от кабинета към комитета по извънредни ситуации Кобра. Военните могат да бъдат използвани за всевъзможни цели – от задачи, свързани със сигурността на британските управляващи до доставката на хранителни продукти, гориво и т.н. Ядреният бункер Пиндар се намира дълбоко под земята. Той също така е и център за управление на отбраната при извънредни ситуации. Военните са се подготвили да осигурят безпрепятствена работа на британските управляващи. Според министерството на отбраната на Великобритания подготовката за безпрепятствено напускане на Евросъюза е задача с най-висок приоритет. Преди това Всички 27 държавни и правителствени лидери на оставащите в Евросъюза страни единодушно решиха да дадат отсрочка на датата за излизане на Великобритания от ЕС на основата на два възможни сценария\", обяви председателят на Европейския съвет Доналд Туск след приключването на първия ден от срещата на върха в Брюксел, предаде Ройтерс. \"Брекзит ще бъде отложен до 22 май при условие, че британският парламент одобри до края на март споразумението за излизане, или до 12 април, ако споразумението не бъде одобрено\", посочи Туск. \"Така че до 12 април всички опции остават отворени и настъпването на съдбоносната дата ще бъде забавено. Правителството на Обединеното кралство все още ще има избор между (напускане) със споразумение, без споразумение, дълго удължаване или отказ от член 50 (от Брекзит)\", каза Туск на среднощната пресконференция. На пресконференцията нито Туск, нито шефът на Еврокомисията Жан-Клод Юнкер можаха да отговорят на въпроса колко дълго може да продължи \"дългото отлагане\". \"До самия край\", каза Юнкер след дълга пауза, което предизвика смях в залата. До 12 април Лондон трябва да вземе решение дали ще проведе в страната изборите за Европейски парламент, които са насрочени за края на май. Ако решението е да не се провеждат тези избори, то тогава опцията за дълго отлагане автоматично става невъзможна, подчерта Туск. Пак до тази дата Лондон трябва да информира Европейския съвет \"как вижда по-нататъшното движение напред\". Великобритания прие сценариите на ЕС, според които датата на изхода на кралството от съюза се пренася на 12 април или на 22 май в зависимост от одобрението от парламента на споразумението за Брекзит, каза Туск на пресконференцията. \"Тази вечер се срещнах няколко пъти с премиерката Мей, за да се убедя, че Великобритания приема нашите сценарии за отлагане. И съм радостен да ви съобщя, че се споразумяхме, тя ги прие\", добави той. Журналистите напомниха на Туск неговият пост в Туитър, предизвикал остра полемика, че \"в ада е приготвено специално място за онези, които тласнаха Великобритания към Брекзит без \"план\" и го попитаха дали тази \"покана\" не трябва да се разпространи и на онези британски депутати, които отказват да подкрепят споразумението. Туск отговори: \"Според думите на Римския папа, адът все още е празен, така че там има още много място\". Според заключителния документ от срещата на лидерите снощи, те призовават да продължи подготовката на извънредни мерки в случай на излизане на Великобритания от ЕС без споразумение. Нова извънредна среща на върха \"може да бъде свикана всеки момент\" за приемане на по-нататъшни решения относно Брекзит.", "date": "2019.03.22", "title": "В Лондон готвят ядрен бункер за спасение от твърд Брекзит"}
{"url": "https://www.monitor.bg:443/bg/a/view/skandalyt-s-evtinite-apartamenti-e-chast-ot-predizbornata-kampanija-obzor-160418", "text": "Скандалът с апартаментите на Цветан Цветанов и Цецка Цачева са част от предизборната кампания. Това заяви в Нова телевизия депутатът от ГЕРБ Тома Биков. Той подчерта, че темата, която сега се обсъжда в обществото се оказала извън тезата за предстоящите избори и сега се налагало от партията да се обясняват по темата. „Тази предизборна кампания беше анонсирана, че ще е много мръсна”, допълни Биков. Той е категоричен, че ГЕРБ ще докаже невинността си. Не така смята, обаче депутатът от БСП Явор Божанков. Той акцентира върху етичната страна на имотните сделки. Червените поддържат съмнението, че Цветанов е сключил сделка със строителната фирма, като им се продължи разрешението за строеж на друг техен обект. Божанков настоява, че изнесените данни за имотите на Елена Йончева са действия по модела „атаката е най-добрата защита”. Тихомир Безлов от Центъра за изследване на демокрацията пък посочи пред бТВ, че реакцията на премиера Бойко Борисов е била интересна. По думите му той се опитва да бъде арбитър в ситуацията. Цялата ситуация е съмнителна, но ще се окаже, че няма нищо незаконно, заяви в студиото на „Тази сутрин” и политологът Петър Чолаков. Цветан Цветанов е майстор на предизборните кампании и е много ценен за ГЕРБ, а Борисов трудно би се разделил с него, коментира и социологът Кольо Колев допълни, че няма да бъде доказана измама.", "date": "2019.03.22", "title": "Тома Биков: Скандалът с евтините апартаменти е част от предизборната кампания (ОБЗОР)"}
{"url": "https://www.monitor.bg:443/bg/a/view/indonezijski-avioprevozvach-otmeni-pokupkata-na-49-boeing-737-max-8-160404", "text": "Индонезийската авиокомпания Garuda поиска отмяна на поръчката за доставка на 49 самолета Boeing 737 Max 8, заради двете трагични катастрофи в последната половин година с машини от този модел, съобщава местният сайт Detik News. Последният инцидент с такъв самолет, при който загинаха всички 157 души намиращи се на борда му бе в Етиопия. Машината се срина на земята не дълго след излитането си, като преди това пилотът й съобщи за загуба на контрол на управлението. На 29 октомври миналата година по подобен начин катастрофира и падна в морето самолет Boeing 737 Max 8 на индонезийската авиокомпания Lion Air. След катастрофата в Етиопия много страни забраниха полетите с този модел самолети. В ограниченията се включи и ЕС. След това и Boeing също спря използването на машините 737 Max. По изчисления на Bank Of America Merrill Lynch, потенциалните загуби потери авиоконцерна Boeing за 2019-та заради катастрофите с Boeing 737 Max, могат да възлязат поне на 2,4 млрд. долара.", "date": "2019.03.22", "title": "Индонезийски авиопревозвач отмени покупката на 49 Boeing 737 Max 8"}
{"url": "https://www.monitor.bg:443/bg/a/view/izbraha-tom-ford-za-predsedatel-na-syveta-na-modnite-dizajneri-160325", "text": "Том Форд ще наследи Даян фон Фюрстенберг на поста председател на Съвета на модните дизайнери в САЩ. 57-годишният дизайнер заяви, че очаква с нетърпение да влезе в длъжност. \"Имам привилегията да съм част от модната общност на Америка отдавна и знам от опит какво прави Съветът на модните дизайнери в САЩ за членовете си и за индустрията като цяло. за да направя по-силен гласа на американската мода и дизайнерите й.\", заяви той. Форд ще встъпи в длъжност на 1 януари догодина. Той ще е председател на 19-членен управителен съвет, в който са още Майкъл Корс, Томи Хилфигър, Ралф Лорън, Ашли Олсън. Даян фон Фюрстенберг също ще остане в управителния съвет, след като 13 години беше негов председател. Председатели на Съвета на модните дизайнери в САЩ са били Пери Елис, Оскар де ла Рента, Бил Блас, Норман Норъл.", "date": "2019.03.22", "title": "Избраха Том Форд за председател на Съвета на модните дизайнери"}
{"url": "https://www.monitor.bg:443/bg/a/view/doc-mladen-vladimirov-bylgarinyt-vse-chaka-nevoljata-da-mu-opravi-schupenata-karuca-160386", "text": "Живеем във времето на fast food, бързите кредити и бързата комуникаци, казва в интервю за \"Монитор\" психологът - По-правилно е наистина първо да се запитаме каква е дефиницията за щастие. Най-вероятно това е нещо комплексно, свързано с оптимистични нагласи за бъдещето. Вероятно се състои в положителна оценка на настоящето, усещане за сигурност, за себереализация и възможност да разчиташ на собствения си потенциал. Има много елементи, заради които най-вероятно се чувстваме нещастни. Може би това са усещането за несигурност, за това, че не можем да се справяме с ежедневните си ангажименти. Освен това българинът има една много интересна черта - да се изживява като жертва. Нека си спомним произведението „Андрешко“, в което се казваше „бедни сме, но пием“. Винаги сме склонни да обвиняваме някой друг, все чакаме някой да дойде и да разреши проблемите ни. Обичаме да търсим месията. А да разчиташ на някой външен човек да ти помогне, те поставя в зависима позиция. Когато разчиташ на неволята да ти оправи счупената каруца, а тя не идва, не изсипва дъжд над главата ти, нито идва да ти прекопае градината, може да доведе до усещане за липса на щастие. Забележете кои държави са щастливи - това са тези, в които има индивидуализъм, ред, подреденост и сигурност. През последните години някак си свикнахме да ги даваме за еталони. Така че, общо взето, имаме представа в собствената си глава къде искаме да отидем, но явно нямаме пътната карта, нямаме идеята как да достигнем до стандарта на скандинавските страни, да речем. Не говоря като финансово измерение, а като възможност за включване на гражданите в обществото, средата на сигурност на здравеопазване, на социални услуги. Ето такива неща ще ни накарат да се чувстваме, ако не по-щастливи, то поне по-малко нещастни. - Много е трудно да измерваме абстрактни категории като добро и зло, щастлив и нещастен, морално и неморално. Имаме инструментални, но и терминални ценности като кариерата, да речем. Те трудно се измерват, защото за едни кариерата е едно, за други - нещо съвсем различно. Така е и с щастието. Ако когато е било извършено проучването, участниците в него са били подбирани по един и същ признак, ако им е дадена предварително дефиницията за щастие, това е едно. Но ние нямаме тази самооценка, която да е достатъчно обективна. В нас го има андрешковското да гледаме на себе си като на нещо недостойно и непълноценно. Изобщо негативното мислене е черта от народопсихологията ни. Може би заради тази безпомощност ние не можем да се оттласкаме и да сме по-щастливи. Но пък самото проучване показва, че в годините сме станали с една идея по-щастливи. Може би това е единственото обективно в случая, когато измерваш една и съща категория във времето и виждаш промяната. Тук е въпрос не на количествен, а на качествен анализ какво точно се е променило. Трябва да се опитаме да мултиплицираме това във времето, за да можем да не сме на 96-о място, а да речем на 50-о. Което е много добре. - Не бива да се сравняваме с Румъния. Може би трябва да се сравняваме с други по-високи стандарти, по-добри еталони.  - Съвременното общество търси удоволствията сега. Иска бързо удовлетворение на каквото и да е. Живеем във виртуален свят, в който информацията е на клик разстояние, колкото и да е непроверена, по-важното за нас е, че я има. Всичко е fast food, забързано. Дори вече любовните отношения се случват във виртуалното пространство. Материалното е признак на успех. Някак си живеем в общество, в което се измерва какво имаш, а не как си го постигнал. Нещата са бързи, кредитите са бързи, комуникацията е бърза. Тази забързаност прави невъзможно да усетиш процеса на случването. Постоянно излизат нов тип неща и още в момента на придобиването на нещо, то вече е остаряло. Това те кара да се чувстваш неуспешен и нещастен. Като добавим и усещането за несигурност, това неудовлетворение се засилва още повече. - За да можем да научим на нещо нашите деца, преди това би трябвало да го знаем самите ние. Много е трудно, защото ние сме учили във време, в което нещата са се случвали по един начин, а днес е съвсем различно. Има достатъчно много информация. Ако човек търси възможности, ако има цел да постигне едно или друго, ще намери пътя. - Всъщност ние нямаме добрите образци. Дължим на младото поколение добрите модели, които са се превърнали в успешни чрез образованието. Докато обаче говорим за купени книжки, купени дипломи, образованието ще е нещо, което може да бъде напазарувано, а не нещо, което можеш да придобиеш чрез труд. Може би навлизането на чужди фирми у нас донякъде доведе до това да се ценят образованието и чуждите езици, както и някои други умения. Има още какво да се желае в тази посока, но това е пътят. Но докато говорим за купени дипломи, много трудно ще задържаме деца в училище. Каквито и реформи да се случват, те ще бъдат като кръпка. - Детето в риск трябва да бъде в центъра на една система - здравеопазване, социални дейности, образование. То трябва да бъде центърът между тях и всички институции да работят в симбиоза. Виждаме обаче как една институция изземва функциите на друга, за да реши даден проблем. Така спираме помощите, които са инструмент на социалната система, за да обслужим нужди на образователната. Трябва да имаме различни видове инструменти. Проблемът при нас е, че търсим универсални решения. Ако лекуваме всички видове болести с едно лекарство, рискуваме дори да разболеем организма. Трябва да се мисли на ниво общност, група, индивид. Защото една затворена ромска общност в Сливен има едни нужди, във Варна обаче други. Може да имат нещо общо, но трябва да се изследва на терен. Приобщаващата работа трябва да бъде обърната към индивида. Имаше много добра идея за мобилните групи, които тръгнаха да търсят децата на адрес. Но във времето някак си не се получи това партниране между различните институции. Това е само единият ъгъл на проблема. Въпросът е как ще се случи задържането. Ние можем да привлечем детето в училище, но след това трябва да трансформираме системата. Ако имате една заразена среда, извадите един болен човек и го излекувате, но след това го върнете отново в нея, той пак ще се разболее. Все едно да си поправяме колата, но да не ремонтираме пътищата. Може да има различни причини за проблема. Семейството може да е бедно и детето трябва да работи или пък се налага да гледа по-малкото си братче или сестриче. Нужни са различни подходи. Трябва да превърнем образованието в желана ценност. Много млади хора не са длъжни да бъдат шофьори, но когато станат пълнолетни, веднага записват курсове, защото знаят, че това е важно за тях. Знаят, че така ще бъдат мобилни и ще се развиват. Ето върху такива неща трябва да помислим и да си кажем, че сме поставили основа, която трябва да развиваме напред. Завършил е психология и е специализирал семейна терапия и организационна психология Сертифициран кризисен психолог с опит при оказване на психосоциална помощ при кризи и екстремни ситуации Притежава повече от 10-годишен опит в психологическото консултиране на деца и семейства. Разработвал и провеждал училище за родители и тренинги за управление на гнева Провел е научни изследвания, посветени на професионалния стрес и влиянието му върху соматичното и психичното здраве", "date": "2019.03.22", "title": "Младен Владимиров: Българинът все чака неволята да му оправи счупената каруца"}
{"url": "https://www.monitor.bg:443/bg/a/view/iztochvaneto-na-shablenskoto-ezero-bilo-polezno-za-ekosistemata-160405", "text": "Шабленското езеро е било източвано редовно през годините, тъй като водата се е ползвала за напояване. Това заяви пред Нова ТВ екоминистърът Нено Димов. Той е категоричен, че точно източването е помогнало за подобряването на състоянието му. По думите му, прокопаването на канал към морето, заради наводняване на близката правителствена резиденция, всъщност е било полезно за екосистемата. “В момента езерото е затлачено с тиня, кислородът намалява рибата изчезва, раците ги няма. Рибарите не ходят вече там. Състоянието на Шабленското езеро не е добро. Макар и аварийно отводняването е изхвърлило част от тинята”, заяви Димов. Той уточни, че по програма „Околна среда“ ще бъдат отпуснати 5 млн.лева за подобряване на състоянието на езерото. По повод решението на съда да, не се правят промени в Плана за управление на Пирин, екоминистърът каза, че в момента експерти са запознават с мотивите на съда и после ще се вземе решение, дали МОСВ да обжалва или да прекрати съдебната процедура.", "date": "2019.03.22", "title": "Източването на Шабленското езеро било полезно за екосистемата"}
{"url": "https://www.monitor.bg:443/bg/a/view/rezultati-i-golmajstori-ot-pyrvite-machove-za-evro-2020-160410", "text": "С 10 мача снощи стартира битката в квалификациите за Евро 2020. 55 отбора се впускат в битката за участие на финалите на шампионата, който ще се проведе в различни градове на Стария континент. Още първата среща поднесе изненада - Казахстан разби Шотландия с 3:0 в група \"I\", в която след това Кипър премаза Сан Марино с 5:0. В чакания с най-голям интерес двубой Еден Азар изведе Белгия до успех с 3:1 над Русия. Световният вицешампион Хърватия се измъчи с Азербайджан на \"Максимир\" в Загреб, но с попадения на Борна Баришич и Андрей Крамарич стигна до обрат с 2:1. В другия мач от група \"Е\" Словакия се наложи с 2:0 над Унгария. В група \"G\" вниманието беше насочено към сблъсъка между Австрия и Полша във Виена. Поляците измъкнаха ценни три точки след победа с 1:0. Единственото попадение реализира нападателят на „Милан“ Кшищоф Пьонтек.  В същата група Израел и Словения завършиха 1:1, а Северна Македония надви Латвия с 3:1. В група \"С\" Холандия нямаше никакви проблеми с Беларус - 4:0, а Северна Ирландия пречупи Естония с 2:0, като и двата гола паднаха през второто полувреме.  -1:0 Перцух (6), 2:0 Вороговский (10), 3:0 Зайнутдинов (51)  - 1:0 Сотиру (19-дузпа), 2:0 Сотиру (23-дузпа), 3:0 Кусулос (26), 4:0 Ефрем (31), 5:0 Лаифис (56)  - 1:0 Ю. Тилеманс (14), 1:1 Д. Черишев (16), 2:1 Е. Азар (45-д.), 3:1 Е. Азар (88)    - 1:0 Н. Макгин (56), 2:0 С. Дейвис (75-д.)  - 1:0 М. Депай (1), 2:0 Ж. Вайналдум (21), 3:0 М. Депай (55-д.), 4:0 В. Ван Дайк (86)    - 1:0 О. Дуда (42), 2:0 А. Руснак (85)  - 0:1 Р. Шейдаев (19), 1:1 Б. Баришич (44), 2:1 А. Крамарич (79)    - 0:1 А. Шпорар (48), 1:1 Е. Захави (55)  - 1:0 Е. Алиоски (11), 2:0 Е. Елмас (29), 2:1 В. Исаевс (87), 3:1 Е. Елмас (90)  - 0:1 К. Пьонтек (69).", "date": "2019.03.22", "title": "Резултати и голмайстори от първите мачове за Евро 2020"}
{"url": "https://www.monitor.bg:443/bg/a/view/sds-shte-poluchi-samo-edno-sigurno-mjasto-v-listata-na-gerb-za-evroizborite-160406", "text": "СДС ще получи само едно сигурно място в листата на ГЕРБ за евроизборите, а другата позиция още не е ясна. Това заяви пред бТВ първият преговарящ за влизането ни в ЕС Владимир Кисьов. Той е категоричен, че коалиция с ГЕРБ няма как да претопи Съюза на демократичните сили, тъй като партията е оцеляла през всичките години на прехода.  „Самият факт, че му се дава избираемо място, а не на конкурентна основа да участва заедно с останалите членове в листата, говори, че СДС се запазва като партия и позиции”, допълни Кисьов и добави, че окончателното решение за коалиция все още не е взето, а срещата с Борисов е била част от преговори между партии, членки на ЕНП.", "date": "2019.03.22", "title": "СДС ще получи само едно сигурно място в листата на ГЕРБ за евроизборите"}
{"url": "https://www.monitor.bg:443/bg/a/view/carevec-priema-posetiteli-bezplatno-za-praznika-na-veliko-tyrnovo-160407", "text": "Посещенията в крепостта „Царевец“ и църквата „Св. 40 мъченици“ днес са безплатни по повод празника на Велико Търново.", "date": "2019.03.22", "title": "Царевец приема посетители безплатно за празника на Велико Търново"}
{"url": "https://www.monitor.bg:443/bg/a/view/bomba-izbuhna-do-kyshta-v-pernik-160409", "text": "Бомба е избухнала снощи до къща в Парник, съобщи Нова ТВ. Сигналът е подаден около 22:00 часа снощи. Няма жертви и пострадали. Взривът е нанесъл материални щети. Очаквайте подробности!    ", "date": "2019.03.22", "title": "Бомба избухна до къща в Перник"}
{"url": "https://www.monitor.bg:443/bg/a/view/vseki-chetvyrti-tyrgovec-v-gyrcija-krie-pos-terminala-si-160408", "text": "Всеки четвърти търговец в Гърция, задължен да има пос терминал не го ползва, пише вестник \"Η Καθημερινη\". Изданието се позовава на проучване на пазара направено от Cardlink и представено на Шестия дигитален форум посветен на електронните плащания, организиран от Ethos Media. Данните сочат, че от началото на 2019-та 175 000 са неактивните устройства от монтираните в последните две години общо 700 000. В периода стойността на транзакциите, без да се смятат плащанията направени от чужди туристи, се увеличава с 14%, спрямо ръст от 17 на сто за първото тримесечие на 2018-та Броят на транзакциите пък нараства с 22% в сравнение с 41% през 2018 г. и 72% през 2017 г. Според гръцки финансови експерти забавянето на увеличаването на използването на електронните плащания се дължи на по-мудния растеж на брутния вътрешен продукт на южната ни съседка. Използването на банкови карти в страната е достигнало дял от 28% и се доближава до средното за Евросъюза.", "date": "2019.03.22", "title": "Всеки четвърти търговец в Гърция крие пос терминала си"}
{"url": "https://www.monitor.bg:443/bg/a/view/podagra-udrja-lubitelite-na-bira-160394", "text": "В миналото подаграта е наричана болестта на кралете, днес, с напредъка на цивилизацията, тя става все по-масово заболяване. За разлика от миналото, когато мазната храна, тежките червени меса и алкохолът са били по възможностите предимно на богатите, днес към тях посягат масово. Макар че не всички имат възможност да си купуват качествени продукти и алкохол, консервантите в масовите артикули успяват да превърнат заболяването в едно от най-бързо прогресиращите по света. Подаграта е заболяване, при което настъпва отлагане на кристали в кръвта и урината. Най-честите й симптоми са остър артрит, който обаче засяга вътрешната обвивка на ставите. На пациента с тази диагноза се забранява консумацията на месо дори пилешкото и рибата той може да приема в умерени количества. Пърженото и алкохолът са противопоказни и могат да утежнят състоянието, казва доц. Светослав Ханджиев – диетолог и специалист по хранене, и председател на Българската асоциация за изследване на затлъстяването. Мазнината може да е само растителна, но да не ядат още цветни зеленчуци като цвекло, червено зеле, брюкселско зеле и карфиол. Бобовите растения са строго забранени, а също така спанакът и лападът, гъбите, патладжаните, черният чай, кафето и шоколадът. Яйца са позволени в много малки количества, допълни специалистът. Подаграта е заболяване, при което настъпва отлагане на кристали от мононатриеви урати в тъканите вследствие повишеното ниво на пикочната киселина в кръвта и насищането на извънклетъчната течност с нейните соли. Най-често тя се изявява като артрит, поради засягане на синовията (вътреставна обвивка) на ставите. Подаграта може да бъде резултат от вроден дефект или вследствие на намалена функция на бъбреците, при която се повишава нивото на пикочна киселина в кръвта. Подагрозните образувания представляват депозити от кристали, протеогликани и фиброзна маса, локализирни в различни тъкани. Разполагат се предимно по ушната мида, лакътя, предмишницата и ръката, коляното и ахилесовото сухожилие. Познават се по лъскавата кожа над тях, която е изтънена и болезнена. Нерядко те отделят белезникаво, тебеширеноподобно вещество. Болките при подагра са нетърпими. Те са предшествани от подуване на метатарзофалангеалната (участъка между пръста и стъпалото) на големия пръст на крака, по-рядко глезена, коляното, китката, малките стави на пръстите на ръцете. Подаграта засяга предимно мъжете, но и жените не са пощадени от нея, особено след менопаузата. Месото трябва да бъде ограничено, като в менюто преобладава предимно пилешко, риба и морски дарове. Карантията е абсолютно забранена. На болните се препоръчва да пият много течности, най-вече алкална минерална вода. Тя предпазва от потенциалната поява на бъбречна недостатъчност, която може да предизвика подаграта. Витамин С защитава, до известна степен мъжете от развитието на подагра. Препоръчва се той да се приема най-вече с цитрусовите плодове. За да се предпазите от подагра, ограничете консумацията на бира максимум до две халби на седмица. Твърдият алкохолът не бива да превишава 100 мл в рамките на седем дни.", "date": "2019.03.22", "title": " Подагра удря любителите на бира"}
{"url": "https://www.monitor.bg:443/bg/a/view/slynchevo-i-toplo-160402", "text": "В първия ден на пролетта времето ще бъде слънчево. В Източна България ще има повече облаци, но валежи не се очакват, съобщи Нова ТВ. Максималните температури ще са между 14 и 19 градуса, за София – около 15. Ще духа слаб северен вятър. В планините преди обяд облачността ще е предимно значителна, но вероятността за валежи е малка. По-късно през деня ще намалява и над повечето райони ще се установи предимно слънчево време. Максималната температура на височина 1200 метра ще е около 7°, на 2000 метра - около 0°. По Черноморието облачността ще е разкъсана, предимно значителна, едва привечер ще намалява. Максималните температури ще са между 12° и 15°. Температурата на морската вода е 9-10°.", "date": "2019.03.22", "title": "Слънчево и топло"}
{"url": "https://www.monitor.bg:443/bg/a/view/mvr-registracijata-na-koli-shte-e-zatrudnena-do-9-chasa-dnes-160403", "text": "Регистрацията на пътни превозни средства ще е затрудниха днес от 7,30 часа до 9 часа, заради обновяване на софтуера. Това съобщават от пресцентъра на МВР. Затруднения при подаване на заявления за издаване и получаване шофьорски книжки не се очакват, както и за връчване и плащане на наказания по Закона за движение по пътищата. Дейностите по регистрация ще бъдат възобновени в максимално бърз срок, уверяват експертите., обещават от „Пътна полиция”.", "date": "2019.03.22", "title": "МВР: Регистрацията на коли ще е затруднена до 9 часа днес"}
