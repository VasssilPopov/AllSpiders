{"url": "http://www.monitor.bg/a/view/53648-%D0%A0%D0%B0%D0%B4%D0%B5%D0%B2-%D0%BF%D1%80%D0%B5%D0%B4-%D0%9E%D0%9E%D0%9D-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%87%D0%BD%D0%BE-%D0%BE%D1%81%D1%8A%D0%B6%D0%B4%D0%B0-%D1%8F%D0%B4%D1%80%D0%B5%D0%BD%D0%B8%D1%82%D0%B5-%D1%82%D0%B5%D1%81%D1%82%D0%BE%D0%B2%D0%B5-%D0%BD%D0%B0-%D0%A1%D0%B5%D0%B2%D0%B5%D1%80%D0%BD%D0%B0-%D0%9A%D0%BE%D1%80%D0%B5%D1%8F/", "text": "Президентът призова за мирно решение на конфликтите\n                    За България най-големият приоритет е защитата на външните граници на Европейския съюз. Това подчерта президентът Румен Радев пред Общото събрание на ООН. Радев отбеляза, че България трябва да се справи с причините за принудителното разселване и миграцията. По време на изказването си президентът даде да се разбере, че що се отнася до миграцията страната ни прилага балансиран подход, който включва спазване на международните хуманитарни норми и ефективното опазване на границите.\nБългарският президент призова за \"вълна от дипломация за мир\" и обясни, че България застава зад мирното решение на световните конфликти, като тези в Сирия, Афганистан, Северна Африка и Украйна. Президентът призова за общи усилия в помощ на засегнатите от военни конфликти, за да се върнат на пътя на устойчивото развитие. “Конфликтите в различни части на света подкопават международния мир и сигурност и фундаменталните ценности на човечеството. Изблиците на насилие унищожават икономики, предизвикват мащабно движение на бежанци и мигранти, причиняват масово разпространение на болести, глад и огромно човешко страдание.”, каза президентът.\nПо въпроса за Сирия държавният глава заяви, че политически диалог под ръководството на ООН е единственият възможен начин за подобряване на ситуацията в Сирия.\n“Друг източник на дълбоки опасения за моята страна е ситуацията в Източна Украйна, която за съжаление, остава крайно нестабилна въпреки периодичните споразумения за спиране на огъня. Повтаряме нашия призив за гладко и пълно прилагане на Споразуменията от Минск, които нямат жизнеспособна алтернатива“, каза още Радев\nПред световната общност Радев заклейми продължаващите тестове на ракети от Северна Корея и призова Пхенян да спре ядрената си програма. България категорично осъжда ядрените тестове на Северна Корея, които водят до ескалация на напрежението в региона и подкопават мирния процес в света. Обявяваме са за мирно, дипломатично и политическо решение на ситуацията”, каза държавният глава.\nРадев отбеляза „исторически значимото” споразумение за иранската ядрена програма, като подчерта, че прилагането му е от изключителна важност за глобалната сигурност. Документът беше атакуван от американския президент Доналд Тръмп.\nОсвен това България подкрепя Парижкото споразумение за климата, както и за стриктен контрол и сигурност по границите.\n\n\n                    ", "date": "2017.09.20", "title": "Радев пред ООН: България категорично осъжда ядрените тестове на Северна Корея"}
{"url": "http://www.monitor.bg/a/view/67712-23-%D0%BC%D0%B5%D1%81%D1%82%D0%B0-%D1%81%D0%B0-%D0%BD%D0%B5%D0%B7%D0%B0%D0%B5%D1%82%D0%B8-%D0%B2-%D0%B3%D0%B8%D0%BC%D0%BD%D0%B0%D0%B7%D0%B8%D0%B8%D1%82%D0%B5-%D0%B2-%D0%A5%D0%B0%D1%81%D0%BA%D0%BE%D0%B2%D1%81%D0%BA%D0%BE/", "text": "\n                    23 места след приема след 7 клас са останали незаети в учебните заведения в Хасково, съобщиха от регионалното просветно управление. Общо 7 паралелки в региона са закрити, с нулев прием или пък не са успели да бъдат създадени за първа година. В гимназията по туризъм има 4 свободни места в специалността “Екскурзовод”, а 6 в паралелката “Моделиер технолог” в гимназията по лека промишленост „Райна Княгиня“. В професионалната гимназия по механо- и електротехника също са незаети 6 места в специалността “Техник на компютърни мрежи”. По две-три свободни места има в други гимназии в областта. 1729 са приетите след 7. клас в областта. Паралелките са 67. В Хасково броят на учениците е 899. Те са разпределени в 35 паралелки, 7 от които в езиковата гимназия в Хасково.\n\n\n                    ", "date": "2017.09.20", "title": "23 места са незаети в гимназиите в Хасковско"}
{"url": "http://www.monitor.bg/a/view/37567-%D0%9A%D0%B0%D1%80%D0%B0%D1%82-%D0%BA%D1%8A%D0%BC-%D0%B5%D0%BA%D0%B0%D1%80%D0%B8%D1%81%D0%B0%D0%B6%D0%B8-%D0%B7%D0%B0%D1%80%D0%B0%D0%B7%D0%B5%D0%BD%D0%B8%D1%82%D0%B5-%D1%81-%D1%84%D0%B8%D0%BF%D1%80%D0%BE%D0%BD%D0%B8%D0%BB-%D1%8F%D0%B9%D1%86%D0%B0/", "text": "\n                    Заразените с фипронил стотици хиляди яйца от транспортните ферми в Поликраище вече се транспортират към два екарисажа, където ще бъдат унищожени. Това стана след като във вторник Българската агенция по безопасност на храните (БАБХ) издаде официална заповед за извозването им.\n\nУправителят на фермите д-р Ивайло Къдрев обясни, че вече е декларирал пред БАБХ и здравната инспекция и препаратите, с които са обработвани тревните площи в района на производствената база. Някой от тези препарати вероятно е станал причина за заразяването на яйцата. Ветеринарният лекар бе категоричен, че фирмата спазва стриктно издадената възбрана върху всички яйца, снесени от кокошките им след 13 септември и нито едно от тях не е пуснато в търговската мрежа на страната. Въпреки това д-р Къдрев продължава да бъде убеден, че няма опаност за живота и здравето на хората, които вероятно са консумирали от заразените яйца.\n                    ", "date": "2017.09.20", "title": "Карат към екарисажи заразените с фипронил яйца"}
{"url": "http://www.monitor.bg/a/view/78252-%D0%9E%D1%81%D1%8A%D0%B4%D0%B8%D1%85%D0%B0-%D0%BC%D0%B0%D0%B9%D0%BA%D0%B0-%D0%BD%D0%B0%D0%B1%D0%B8%D0%BB%D0%B0-%D1%83%D1%87%D0%B8%D1%82%D0%B5%D0%BB%D0%BA%D0%B0/", "text": "\n                    Десет месеца лишаване от свобода условно, с тригодишен изпитателен срок и 2000 лв. граждански иск получи от районния съд в Севлиево жена, нанесла побой над учителка. Престъплението е извършено на 6 януари 2016 г. в СОУ „В. Левски” в града. Осъдената Румена М. е майка на момиче, ученичка във втори клас в школото, а пострадалата Емилия К. е класен ръководител на детето. Във въпросния ден преди третия учебен час детето излизало и газило в снега, като намокрило краката си. след това помолило учителката да бъде освободена, за да си отиде и да се преобуе. Учителката обаче преценила, че това не е необходимо, тъй като то вече се било преобуло с екипа по физическо, а освен това нямало и възрастен, който да придружи момичето до дома му и затова отказала да го пусне. Тогава детето се обадило на майка си, която няколко минути по-късно връхлетяла в класната стая и започнала да обижда преподавателката, да я блъска с ръце в гърдите, да скубе косата и и да я удря с юмрук в лицето. След намесата на други лица от персонала на училището побойницата е разтървана, а след това е и задържана от пристигналите на мястото на инцидента полицаи. Срещу него е образувано наказателно производство, което приключило с мнение за предаването и на съд. От своя страна първата съдебна инстанция осъди родителката на парична сума и условна присъда, която може да бъде обжалвана пред окръжния съд в Габрово.\n                    ", "date": "2017.09.20", "title": "Осъдиха майка, набила учителка"}
{"url": "http://www.monitor.bg/a/view/16847-%D0%92%D0%B8%D0%B4%D0%B8%D0%BD-%D1%81%D0%B5-%D1%81%D0%B1%D0%BE%D0%B3%D1%83%D0%B2%D0%B0-%D1%81-%D0%BC%D0%B8%D1%82%D1%80%D0%BE%D0%BF%D0%BE%D0%BB%D0%B8%D1%82-%D0%94%D0%BE%D0%BC%D0%B5%D1%82%D0%B8%D0%B0%D0%BD/", "text": "\n                    Стотици видинчани се стекоха в храма „Св. вмчк Димитър Солунски“, за да се поклонят пред тленните останки на митрополит Дометиан и да присъстват на заупокойната Света литургия и опелото. Тъжното събитие бе уважено от Негово Светейшество Българския патриарх Неофит. „Кончината на митрополит Дометиан е тежка загуба не само за духовенството и вярващите във Видинска епархия и за цялата Българска православна църква, но и за целия православен свят“, заяви в траурното си слово патриархът.Кметът на Видин Огнян Ценков също изрази своята почит пред паметта на митрополита и изказа съболезнования:„Това е огромна загуба за всички жители на Община Видин и ние дълбоко скърбим за този достоен и свят човек. Неизброими са неговите дела в името на православната вяра и на добруването на хората. Сърцато и всеотдайно нашият владика ръководеше 30 години Видинска епархия и с безкрайно търпение и любов насърчаваше вярата и надеждата у миряните, приобщаваше ги към християнските добродетели, учеше ги на състрадание и човечност. В знак на дълбокото уважение към неговата мисия на обществено ангажирана личност, той бе удостоен от Общинския съвет със званието „почетен гражданин“ на град Видин. Митрополит Дометиан бе истински духовен водач, който ще служи за пример на поколенията напред! Всички ние ще носим в сърцата си спомена за неговата светла личност, изпълнени с благодарност“.На опелото в църквата присъстваха близките и роднините на Дядо Дометиан, много висши духовници,представители на различни изповедения, представители на държавната власт, лидери на политически партии, бивши кметове на град Видин, стотици миряни, граждани. Церемонията продължи с траурно литийно шествие към Видинска Света митрополия, в чийто двор бе погребан дядо Дометиан.20 септември е обявен за Ден на траур в Община Видин.  \n                    ", "date": "2017.09.20", "title": "Видин се сбогува с митрополит Дометиан "}
{"url": "http://www.monitor.bg/a/view/70114-%D0%94%D0%B0%D0%B2%D0%B0%D1%82-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%BE%D1%80%D1%8A%D0%B6%D0%B5%D0%B9%D0%BD%D0%B8-%D1%81%D0%B4%D0%B5%D0%BB%D0%BA%D0%B8-%D0%BE%D1%82-2015-%D0%B3-%D0%B8-2016-%D0%B3/", "text": "Ортаците на Цветан Василев бунят работниците от „Емко“, пробват да притискат държавата\n                    Адвокатката на мафията и неуспял политически лидер Татяна Дончева цъфна на първия ред на протеста на служителите в оръжейната фирма „Емко“.Дончева явно е поела обгрижването на интересите на всички марионетки на Българския Мадоф – Цветан Василев, у нас. Докато защитава в съда бизнесмена от село Микре Гриша Ганчев по делото „Захарна афера“, тя се изяви и като оратор в подкрепа на оръжейния Барон Мюнхаузен – Емилиян Гебрев, който закара служителите си пред парламента, за да осъществят публичен натиск върху държавни органи, които отнеха лиценза на фирмата му заради редица нарушения при безопасността на съхраняване на боеприпаси.Общото между двамата „клиенти“, които Дончева обслужва – Ганчев и Гебрев, е че в момента управляват активите, които Цветан Василев овладя със заграбените пари на вложителите в КТБ. Както синдиците във фалирали трезор установиха, мустакатият аферист буквално изля „Петрол“ в джобовете на Ганчев. Чрез Гебрев пък от известно време се опитва да открадне за втори път „Дунарит“ под носа на държавата. Именно от военния завод и до момента банкерът беглец се сдобива със свежи пари, за да поддържа луксозния си начин на живот в Белград. Тяхната защитничка Татяна Дончева, известна с работата си за „Мултигруп“ и прокарването на лобистки законопроекти като поправката „Ванко 1“,На Ганчев тя е адвокат в съда, но шиканира процеса с процедурни хватки, като бави делата, оправдавайки се с политическата си кариера. При Гебрев чевръстата юристка се явява като политически лидер, който ръси фалшиви новини и опорните точки на своите официални и задкулисни работодатели и буни работниците към протести. Колко добра е съдебната зала трудно може да се докаже, но на политическата сцена към момента Дончева доста се излага, тъй като на последния вот получи едва 1,59% от гласовете, въпреки че беше в коалиция.Ситуацията около оръжейната фирма „Емко“ все по-сериозно се използва с политически цели. Дончева яхна протеста на работниците само ден след като друга от партиите на олигархията – „Да(й), България“ на проваления политик Христо Иванов, използва темата, за да иска оставката на икономическия минситър Емил Караниколов и да ръси фалшиви новини по същите опорни точки. „Политици, които не са в парламента, протестират, за да влязат в него“, коментира по повод изявите на Татяна Дончева и икономическия министър Емил Караниколов.За това, чеда протестират срещу държавата се разбра и от фактите, изнесени от Караниколов. „Не виждам причина за протеста на работниците от „Емко“. Самите те признаха, че има проблеми и нарушения, свързани с безопасността. Не съм работодател, но заставам зад тях. Но те трябва да обърнат внимание на ръководството на предприятието да отстрани нередностите при съхранението на боеприпасите, защото последиците могат да бъдат катастрофални“, обясни Караниколов и подчерта: „Проверка е установила, че 100 контейнера с боеприпаси се съхраняват неправилно“ . Той изрично уточни, че лицензът на „Емко“ за производство не е отнет, така че заводите нямат причина да спират. Посочи също, че е направен опит да се спаси сделката, която „Емко“ не можа да реализира в чужбина заради отнетия лиценз и заради която Гебрев твърди, че служителите му ще останат без работа. Направен е опити те да се продадат през „Кинтекс“, като по този начин се разреши ситуацията, но от страна на фирмата на Гебрев не е имало съгласие “Караниколов е сигнализирал прокуратурата за неизгодни оръжейни сделки през 2015 и 2016 г. Държавната фирма „Кинтекс“ сключила трите последни договора с „Емко“ без да поиска оферти от другите две предприятия „Дунарит“ и „ВМЗ“, които произвеждат същите видове боеприпаси. Практика и задължение на „Кинтекс“ е да поиска оферта от всички производители. Но за последните три договора, които са сключени през 2016 г., но са приети от по-предишното ръководство на „Кинтекс“, не са поискани оферти от „ВМЗ“ и „Дунарит“. Поискана е единствено и само оферта от „Емко“. Проверка в държавното дружество показва, че тогава „ВМЗ“ е могъл да даде цени с между 5 и 10% по-ниски от договора, сключен с „Емко“. Защо е заобиколено „ВМЗ“ ще каже прокуратурата, каза Караниколов. Държавната консолидационна компания пък ще извърши проверка във „ВМЗ“ дали има техни лицензи и патенти, които се ползват от други дружества. Работниците от „ВМЗ“ именно затова излезли днес пред завода, защото с техни лицензи се възлагат договори на други компании. Паралелно с това ДКК ще направи опит да придобие акциите на „Дунарит“. Преди седмица синдиците на КТБ са обявили публична продан на активи на фирми от орбитата на Цветан Василев - дължащи пари на КТБ, а сред активите са и акции на военния завод в Русе. Никой не е заявил интерес към вземанията, освен одържавеният „Авионамс“.\n                    ", "date": "2017.09.20", "title": "Дончева оратор на протеста на Гебрев"}
{"url": "http://www.monitor.bg/a/view/27089-%D0%91%D0%B5%D0%B7-%D0%BE%D0%B3%D1%80%D0%B0%D0%BD%D0%B8%D1%87%D0%B5%D0%BD%D0%B8%D1%8F-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%B5%D0%B7%D0%B8%D0%BA-%D0%B2-%D0%A3%D0%BA%D1%80%D0%B0%D0%B9%D0%BD%D0%B0/", "text": "\n                    България очаква приетият Закон за образованието в Украйна да не засегне по никакъв начин правата и възможностите на сънародниците ни в страната да изучават своя роден език. За това призова президентът Румен Радев на среща в Ню Йорк със своя украински колега Петро Порошенко. „Разбрахме се, че няма да има никакви ограничения за изучаване на български език в училищата и като количество, и като качество на часовете\", коментира след края на срещата българският държавен глава, който е в САЩ за 72-рата сесия на Общото събрание на ООН. Порошенко поел ангажимент да реагира незабавно, ако българският държавен глава получи оплакване от сънародниците ни в Украйна, след осъществените законови промени, ограничаващи изучаването на майчиния език на различните общности в страната. Освен това в скоро време в България щял да пристигне министърът на образованието на Украйна и на място да бъдат уточнени всички въпроси, свързани с предприетата образователна реформа и как по-добре да бъдат защитени правата на местната българската общност.\n\nРадев от своя страна потвърдил пред Порошенко категоричната подкрепа на страната ни за европейската перспектива на Украйна и изразил готовност за споделяне на българския опит в този процес.\nПо покана на президента на Франция Еманюел Макрон, българският държавен глава участва в учредяването на Глобален пакт по околната среда. Той присъства и на приема, даван от президента на САЩ Доналд Тръмп за ръководителите на делегациите в Ню Йорк.\n                    ", "date": "2017.09.20", "title": " Без ограничения за българския език в Украйна"}
{"url": "http://www.monitor.bg/a/view/49979-%D0%94%D1%8A%D0%B6%D0%B4-%D0%B3%D1%80%D1%8A%D0%BC%D0%BE%D1%82%D0%B5%D0%B2%D0%B8%D1%86%D0%B8-%D0%B8-%D0%B3%D1%80%D0%B0%D0%B4%D1%83%D1%88%D0%BA%D0%B8-%D0%B4%D0%BD%D0%B5%D1%81/", "text": "\n                    Днес от запад на изток ще се развива купесто-дъждовна облачност и на места главно в северозападната половина на страната ще има краткотрайни валежи, придружени с гръмотевици. Има условия и за градушки. Това съобщи  Георги Цеков, дежурен синоптик в Националния институт по метеорология и хидрология  към Българската академия на науките пред\"Фокус\".Ще духа до умерен вятър от юг-югоизток, който след обяд ще започне да се ориентира от северозапад и с него ще нахлува хладен въздух.Максималните температури ще са от 25-26° в западната половина на страната, до 33-34° в югоизточните райони, където през по-голямата част от деня ще бъде предимно слънчево.\nНад Черноморието в сутрешните часове на места ще има мъгла или ниска облачност. Около и след обяд ще преобладава слънчево време, с временни увеличения на облачността, по-значителни по северното крайбрежие, но вероятността за валеж е малка. Ще духа до умерен вятър от юг-югоизток. Максималните температури ще са 25-28°. Температурата на морската вода е 24°. Вълнението на морето ще бъде около 2 бала, след обяд ще се усили до 3.\nНад планините в западната половина на страната облачността ще се увеличава и ще бъде предимно значителна. Ще има краткотрайни валежи от дъжд, придружени с гръмотевици, по-интензивни в Стара планина. Над планините в Източна България ще преобладава слънчево време. Ще духа умерен до силен вятър от юг-югозапад. Максималната температура на височина 1200 метра ще е около 20°, на 2000 метра – около 13°.\nАтмосферното налягане е и ще остане по-ниско от средното за месеца, привечер ще започне да се повишава. \n                    ", "date": "2017.09.20", "title": "Дъжд, гръмотевици и градушки днес"}
{"url": "http://www.monitor.bg/a/view/18617-8-%D0%BE%D1%82-10-%D0%BA%D0%BE%D0%BB%D0%B8-%D0%B2-%D0%95%D0%B2%D1%80%D0%BE%D0%BF%D0%B0-%D1%81-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%87%D0%B0%D1%81%D1%82%D0%B8/", "text": "\n                    80% от колите, които се движат в Европа имат части, произведени в България. Страната ни продължава да се развива като аутосорсинг дестинация. През последните години има над 100 компании, които се развиват в автомобилния сектор. Това стана ясно на българо-чешки бизнес форум в София.Износът ни за Чехия е нараснал до рекордните 402 млн. евро през изминалата година, отчете икономическият министър Емил Караниколов. За сравнение преди 10 години той е бил само 95 млн. евро. Данните показват, че стокообменът ни се е увеличил от 540 млн. евро през пред кризисната 2007 г. до почти 1 млрд. евро през 2016 г. 50 български фирми правят 75% от експорта ни в Чехия уточни министърът.По време на форума шефът на агенцията на малките средните предприятия Мариета Захириева очерта интересните за българския бизнес сектори. Страната ни изнася за Чехия най-често храни, лекарства, радиатори, авточасти и козметика. През последните години се забелязва ръст в износа на мебели, които за изминалата година надхвърля 33 млн. евро. Освен с козметични продукти от розово масло, в Чехия сме популярни и с тези от лавандула. Бизнесът ни търси партньори на чешкия пазар за износ на вина, биопродукти, химически стоки, електроника, строителни материали и дрехи.Чехия кани български компании, които да бъдат подизпълнители на проекти, обяви чешкият министър на индустрията Иржи Хавличек, който участва във форума. По думите му страната му е изградила дългосрочни икономически връзки не само със съседите си, но и с пазари от Европейския съюз като Германия. Затова тамошният бизнес търси дългосрочни партньори.Над 140 чешки компании работят в България и реализират своята продукция. Чешкият бизнес се интересува да рециклира строителни отпадъци у нас и от балнеолечение. Има интерес и към електротранспорта ни. От няколко месеца чешки електрически автобуси се движат тестово по улиците на София и в старата столица Велико Търново. \n\n\n                    ", "date": "2017.09.20", "title": "8 от 10 коли в Европа с български части"}
{"url": "http://www.monitor.bg/a/view/36617-8-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD%D0%B8-%D0%B7%D0%B0-%D0%BD%D0%B0%D1%80%D0%BA%D0%BE%D1%82%D1%80%D0%B0%D1%84%D0%B8%D0%BA-%D0%B2-%D0%B6%D0%BA-%D0%9C%D0%BB%D0%B0%D0%B4%D0%BE%D1%81%D1%82/", "text": "Намерени са 1 кг екстази, 1 кг марихуана, кокаин и амфетамини  \n                      8 души са задържани при полицейска акция срещу наркотрафика в столичния квартал „Младост“ късно снощи. Това каза директорът на главна дирекция „Национална полиция“ главен комисар Христо Терзийски. „Това е операция на звеното за противодействие на наркоразпространението на столичната дирекция на вътрешните работи. Колегите провеждат специализирана полицейска операция, при която до момента имаме задържани 8 лица, но продължават процесуалните и следствени действия. Правят се обиски и претърсвания на много адреси на територията на столицата“, обясни  Терзийски пред бТВ. „Това е група за разпространение на наркотици. Под ръководството на Софийска градска прокуратура днес ще бъдат прецизирани обвинения на конкретни лица“, допълни той. \"Колегите продължават, най-вероятно ще има и още арести\", каза още Терзийски. Говорителят на главния прокурор Румяна Арнаудова уточни, че заловените при снощната полицейска акция са били част от престъпната група, разбита в събота през нощта. „Намереното количество наркотични вещества е сериозно по отношение на уличното наркоразспространение. Говорим за над 1 кг суха тревиста маса марихуана, 1 кг екстази, амфетамини, 100 г кокаин. Групата е хваната в момента на извършване на тази дейност и събрахме достатъчно доказателства за пред съда”, уточни пред Нова ТВ пък главният секретар на МВР Младен Младенов.\n                    ", "date": "2017.09.20", "title": "8 арестувани за наркотрафик в жк. \"Младост\" (ОБНОВЕНА)"}
{"url": "http://www.monitor.bg/a/view/18810-%D0%A1-%D0%BD%D0%B0%D1%85%D0%BE%D0%B4%D0%BA%D0%B8%D1%82%D0%B5-%D0%B2-%D0%A7%D0%B5%D1%80%D0%BD%D0%BE-%D0%BC%D0%BE%D1%80%D0%B5-%D1%81%D0%BC%D0%B5-%D0%BD%D0%B0-%D0%BF%D1%8A%D1%82-%D0%B4%D0%B0-%D0%BF%D1%80%D0%BE%D0%BC%D0%B5%D0%BD%D0%B8%D0%BC-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0/", "text": "Българите са плавали много по-рано, отколкото се смяташе досега * Глобалното затопляне не се дължи на хората, а на слънчевата активност\n                    \n\n \n\n- Е, още не сме пренаписали историята, но сме готови да го направим. Имаме нови факти, които касаят корабостроенето в миналото. Намерихме много добре запазени кораби, които дават много детайлна представа за конструкцията на плавателните съдове от Античността и от периода на Средновековието, и то от 10-и - 11-и век. Имаме и много интересна находка от 14-и в. на западноевропейски кораб.\n\n \n\n\n\n \n\n- В това отношение говорим за коригиране на някои моменти. Да речем, за историята на корабоплаването е ясно, че имаме факти за съществуването на българско корабоплаване в края на 8-и - 9-и век – времето на Първата българска държава. Тези факти показват, че българите са плавали много по-рано, отколкото досега се смяташе и както е написано в учебниците. Охранявали са морето, а не са били затворени във вътрешността. Българската държава се е възползвала от морето. \n\n \n\n\n\n \n\n- За самото Черно море като водоем имаме интересни резултати как се е променяло през последните 20 000 години и как са реагирали тогавашните хора на тези промени. Това е свързано и с история на хората, които са живели по крайбрежието.\n\nИмаме данни как се е променяло Черно море и какви са промените като краен резултат. През този дълъг период е имало вдигане и понижаване на нивото на водата вследствие на глобални климатични промени. Но в крайна сметка можем да твърдим, че ако сравним сегашното крайбрежие и другото отпреди 15 000 -\n\n20 000 години - през ледниковия период, можем да кажем, че сега крайбрежието е „изядено“ с около 60 километра. Това е крайният резултат, но това е един много дълъг процес.\n\n \n\n\n\n \n\n- Климатичните промени не са така лесни за прогнозиране, но в момента сме в едно глобално затопляне и то категорично не се дължи на хората, както масово се твърди, а се дължи на глобални процеси – като слънчевата активност и процесите в недрата на земята. Ако продължат да се топят ледниците, морското равнище ще продължи да се вдига и моретата и океаните ще продължат да заливат сушата. Но е възможно в един момент да настъпи и застудяване и морето да се отдръпне. Не бива чак толкова да се фокусираме, но е добре, като имаме данни за това какво се е случило в миналото, да се замислим по-рано за превенция с оглед покачване на морското равнище, което е приоритет на общините и държавата.\n\n \n\n\n\n \n\n- Имаше такива изказвания в по-шеговит тон. Корабът, който открихме, е много добре запазен и датира от 5-и век пр.Хр., той прилича много на кораб, изобразен върху рисувани гръцки вази от същото време. Друг е въпросът дали тези рисунки отразяват вярно една епоха – говорим за Троянската война. Имаме точни паралели като рисунки от вази, но това не означава, че корабът на Одисей е бил точно с такава конструкция, защото е плавал доста по-рано - в края второто хилядолетие пр.Хр.\n\n \n\n\n\n \n\n- Да, правихме проучвания през юни там. Селището е доста интересно, има следи от различни периоди на обитаване, освен това е много удобно място за обучение на студенти и перспективно. Носи ценна информация, най-ранните следи от живот на това място са от бронзовата епоха. Под водата открихме керамични съдове от по-ново време, глинени лампи, интересна котва и брадва.\n\n \n\n\n\n \n\n- Не мога да кажа точно как е потънало това селище. Има данни, че брегът е подронен от морето, вероятно са били активирани свлачищни процеси. Брегът е рухнал и заедно с него и селището. Намира се на около 500 метра навътре в морето и на дълбочина само 4 метра, затова е и много удобно за обучение на студенти. Вероятно е имало пристанищна стоянка, където са били товарени корабите.\n\n \n\n\n\n \n\n– Не, такъв кораб не сме открили, но и не търсим такъв. Информацията, която събираме, е нашето съкровище. Ако изскочи кораб със съкровище, е добре дошъл, но ние не сме търсачи на съкровища. Нашата изследователска дейност не е фокусирана основно върху корабокрушения. Задачата ни е да видим как се е развивало Черно море и как се е променяло. Как са отговаряли хората по крайбрежието на тези промени и ако попаднем на корабокрушение, разбира се, го изследваме. Търсенето на златни товари не е наука, науката има далеч по-пространни задачи. Другото не дава информация за живота на хората. Нашата цел е да възстановим историята на хората в древни времена. За съжаление много хора смятат в днешна България, че археологът е човек, който намира ценни предмети. В очите на повечето хора това е злато, което се занася в музея. Индиана Джоунс не е археолог, а иманяр. Археолозите не се занимават с това. Археологията е сложна наука, която се занимава със събиране на информация, която се извлича трудно, методично и системно.\n\n \n\n\n\n \n\n- Определено да! Затова има и толкова потънали кораби. Морето е връзка, а не преграда. Хората са плавали много отдавна, друг е въпросът дали ще намерим останки от още по-древни кораби. Засега най-старият, който открихме, е от 5-и в. пр.Хр. Но вярвам, че е възможно да открием и кораби, плавали 1000 години по-рано.\n\n\n\n \n\n- За щастие не е имало заплаха. Мерките за сигурност на хората са най-важните. Това е изнесено на преден план, издигнато е в култ и много строго се следи. Това не означава, че сме били като в затвор, дори напротив - когато някой не направи нещо както е по изискванията, веднага му се напомня изключително възпитано с много вежлив тон. Всеки си знае мястото, спазва изискванията за работно облекло и за безопасност - това се следи стриктно. Имахме проблеми единствено от време на време с изследователската техника, която е доста сложна. Но в екипа има изключителни специалисти, които реагираха незабавно и се справяха много бързо. Мога да кажа, че в екипа бяха най-добрите в света, а и ние не им отстъпвахме. Те затова са много доволни и искат да продължим съвместно работа и в бъдеще.  \n\n\n\nДоц. д-р Людмил Вагалински е директор на Националния археологически институт с музей към БАН от 2010 г.\n\nПостъпва в БАН през 1989-а година, след като защитава дисертация и е преминал през различни научни степени. Завършил е история със специализация по археология в СУ „Кл. Охридски“, а след това е завършил и второ висше в Софийския университет по специалност реторика\n\nИма специализации в Мюнхен и Берлин. Научните му интереси са главно в античната археология, а сред най-любопитните му изследвания е темата за гладиаторските игри и спорта в Римска Тракия\n\nРаботи задълбочено по темата за римската лимес (граница) и темата за варварите в Римската империя\n\nРъководител е на археологическите проучвания в Деултум край Бургас, който е най-старият римски град в България и на гръко-македонския и римски град Хераклея Синтика край Рупите, Петричко\n\n \n\n \n\n \n\n \n\n \n\n \n\n \n\n \n\n \n                    ", "date": "2017.09.20", "title": "С откритията в Черно море сме на път да променим историята"}
{"url": "http://www.monitor.bg/a/view/27865-%D0%9C%D0%B5%D1%80%D0%BA%D0%B5%D0%BB-%D1%89%D0%B5-%D1%81%D0%BF%D0%B5%D1%87%D0%B5%D0%BB%D0%B8-%D0%B2%D0%BE%D1%82%D0%B0-%D0%B2-%D0%BD%D0%B5%D0%B4%D0%B5%D0%BB%D1%8F-%D0%BD%D0%BE-%D1%89%D0%B5-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0-%D0%B2-%D0%BA%D0%BE%D0%B0%D0%BB%D0%B8%D1%86%D0%B8%D1%8F/", "text": "\n                    Ново допитване до общественото мнение на социологическата агенция Форза, публикувано вчера, показва, че блокът на германския канцлер Ангела Меркел Християндемократически съюз/Християнсоциален съюз ще спечели 36 процента на изборите в неделя, предаде Ройтерс.\n\nГерманската социалдемократическа партия ще получи 23 процента. Партия \"Левите\" ще е на трето място с 10 процента. На четвърто място ще са антиимигрантската партия \"Алтернатива за Германия\" и либералната Свободна демократическа партия с по 9 процента. Зелените ще получат 8 процента.\n\nСпоред проучването, че ако избирателите имаха възможност да избират пряко канцлер, то 48 процента от тях щяха да гласуват за Меркел, а 22 процента - за социалдемократа Мартин Шулц. 30 процента не предпочитат нито един от двамата.\n\nДопитване на агенция ЮГав също отрежда 36 процента на блока на Меркел, предаде ТАСС.\n\nТова би му отредило 255 места в 631-членния Бундестаг.\n\nСоциалдемократите ще получат 25 процента, т. е. 176 мандата в долната камара на германския парламент. Левите ще имат 10 процента (74 места), а Свободната демократическа партия и Зелените - по 6 процента (44 места).\n\nСпоред допитването на трето място ще остане \"Алтернатива за Германия\" с 12 процента (85 места).\n\nПри такова разпределение християндемократическият блок на Меркел няма да има мнозинство заедно с предпочитания си коалиционен партньор - либералите. Това означава, че канцлерът ще трябва да търси трети съюзник или да продължи т. нар. голяма коалиция със социалдемократите.\n                    ", "date": "2017.09.20", "title": "Меркел ще спечели вота в неделя, но ще управлява в коалиция"}
{"url": "http://www.monitor.bg/a/view/10510-%D0%9A%D0%BE%D1%80%D0%BE%D0%BD%D1%8F%D1%81%D0%B0%D1%85%D0%B0-%D0%95%D0%BD%D0%B4%D0%B6%D0%B8-%D0%9A%D0%B0%D1%81%D0%B0%D0%B1%D0%B8%D0%B5-%D0%B7%D0%B0-%D0%9C%D0%B8%D1%81-%D0%92%D0%98%D0%9F-%D0%B1%D1%80%D0%B0%D0%B4%D1%8A%D1%80/", "text": "\n                    Диетоложката на звездите Еднжи Касабие грабна короната за „Мис ВИП брадър 2017“. Чаровната блондинка, в чийто списък с клиенти влизат имена като Силвестър Сталоун и Арнолд Шварценегер, спечели не само първото място на импровизирания конкурс за красота в любовното гнездо на Големия брат, но и 126 лв към седмичния бюджет на съквартирантите. Енджи дефилира с вечерна рокля и по бански, но държеше тялото й да е възможно най-прикрито. По думите й, тя се въздържа от подобни прояви за да не нарани съпруга си - „Мистър Ливан 2014“ Рабих ел Зейн, с когото си казаха заветното „да“ миналия септември. Касабие упорито отказва да дели легло с чужд мъж, както и да участва в мисии, които повеляват някаква близост с представители на противоположния пол. Журито в състав музикантът Дани Милев, светският журналист Антон Стефанов, земеделският бос Цветелин Марнов – Цуни и шеф Борис Петров класира фолкдивата Мария и манекенката Александра Богданска съответно на втора и трета позиция. Изборът бе последван от шампанско и сълзи в очите на Джулиана Гани. Носителката на титлата „Мис силикон 2013“ прие състезанието като лична обида, тъй като не си е тръгвала от конкурс без награда. Изкусителката, която сменя трети чифт гърди, не доумява как някой с височина 150 см може да я превъзхожда. С наранената си гордост Гани успя да разчуства Антон Стефанов и Даниел Петканов, познат на зрителите като Лудия репортер, които й връчиха роза и я качиха на почетната стълбичка от съжаление. \n\n\n                    ", "date": "2017.09.20", "title": "Коронясаха Енджи Касабие за „Мис ВИП брадър“"}
{"url": "http://www.monitor.bg/a/view/44610-%D0%9F%D1%80%D0%B8%D1%81%D0%B0%D0%B4%D0%B8%D1%85%D0%B0-%D0%B8%D0%B7%D0%BA%D1%83%D1%81%D1%82%D0%B2%D0%B5%D0%BD-%D0%B8%D1%80%D0%B8%D1%81-%D0%BD%D0%B0-%D0%BE%D1%81%D0%BB%D0%B5%D0%BF%D0%B5%D0%BD%D0%BE-%D0%BE%D1%82-%D0%B1%D0%BE%D0%B9-%D0%B2-%D1%83%D1%87%D0%B8%D0%BB%D0%B8%D1%89%D0%B5-%D0%B4%D0%B5%D1%82%D0%B5/", "text": " Офталмолозите върнаха зрението на 8-годишния Христо \n                    Очни лекари от Клиниката по офталмология на Александровска болница присадиха изкуствен ирис на дете, ослепено от бой в училище, съобщиха от лечебното заведение. Така те спасиха зрението на 8-годишния Христо от Севлиево.\n\nМомчето е пострадало през миналата година в резултат на малтретиране от група деца заради своето психологическо развитие и трудна общителност, поясниха медици. От побоя роговицата и лещата му са тежко наранени, ирисът е разкъсан, ретината отлепена, а цялото цилиарно тяло е откъснато. Най-напред лекарите в Александровска успяват да реконструират с тежка операция предния и заден сегмент на окото, като успяват да възстановят и част от нарушените структури. На контролните прегледи се оказва, че Христо е започнал да вижда на 60 процента.\n\nТова ни даде надежда да предприемем нова операция за имплантиране на вътрешноочна леща и реконструкция на зеницата, обясни очният хирург доц. Иван Танев. Загубата на зеничната апертура беше възможно да бъде възстановена само с помощта на изкуствен ирис, което е „доста екзотична и скъпоструваща процедура“, допълни той.\n\nИзкуственият ирис се изработва индивидуално по цвят и рисунък, след професионална фотография на другото око и е разрешен за употреба след индивидуално обучение и сертификат на хирурга. Протезата е поръчана от доц. Танев в лицензирана немска лаборатория, където е изработена от особен вид силикон с изкуствени фибри, в максимално сходство с всички специфични нюанси и крипти на здравия ирис. Цената на протезата е 3 500 евро. Родителите събират сумата чрез благотворителни кампании, организирани в социалните мрежи.\n\nНовият ирис, изкуствената леща и заместителят на стъкловидното тяло на пострадалото око е имплантиран успешно на Христо от екипа на доц. Танев.\n\nВ момента детето е в клиниката за контролни прегледи. Специалистите твърдят, че възстановителният период ще бъде дълъг, но резултатите са обещаващи.\n\nРезултатите от метода, приложен от доц. Иван Танев предизвикаха голям научен интерес, за което той е удостоен с престижна награда от Националния конгрес „Новости в Офталмологията’ 2016“ и бе поканен да изнесе доклад по темата на Европейския конгрес по очни болести в град Маастрихт, Холандия.\n\n \n                    ", "date": "2017.09.20", "title": "Присадиха изкуствен ирис на ослепено от бой в училище дете"}
{"url": "http://www.monitor.bg/a/view/207-%D0%9C%D0%B5%D1%81%D0%B8-%D0%B2-%D1%87%D1%83%D0%B4%D0%BE%D0%B2%D0%B8%D1%89%D0%BD%D0%B0-%D1%84%D0%BE%D1%80%D0%BC%D0%B0-%D0%91%D0%B0%D1%80%D1%81%D0%B5%D0%BB%D0%BE%D0%BD%D0%B0-%D0%BD%D1%8F%D0%BC%D0%B0-%D1%81%D0%BF%D0%B8%D1%80%D0%BA%D0%B0/", "text": "Валверде: Където и да го пусна, той ще вкара\n                    Лео Меси продължава с уникалното си представяне от началото на сезона. Аржентинската звезда заби нови 4 гола при разгромната победа с 6:1 над „Ейбар“ в мач от петия кръг на Примера дивисион. Разгромният успех запази първото място на каталунците, които са на върха с пълен актив от точки. Головата им разлика пък също е впечатляваща – 17:2. Паулиньо и Денис Суарес също се разписаха за домакините, а за „Ейбар“ вкара Серхи Енрик.\n\nГолямата изненада в състава на каталунците бе оставянето на пейката на Луис Суарес. Вместо уругвайската звезда треньорът Ернесто Валверде пусна в стартовите 11 Денис Суарес, а на мястото на контузения Усман Дембеле се появи Жерард Деулофеу.\nГоловата фиеста на Меси пък е най-добрата в кариерата му. Нападателят вкара 9 пъти в първите си 5 мача в първенството, а освен това наказа два пъти „Ювентус“ в Шампионската лига. След мача пък Валверде засипа със суперлативи аржентинеца и разкри, че Суарес е останал на пейката, за да си почине и няма нищо сензационно. “Нямам думи, с които да опиша Лео. Той е изключително талантлив, просто е невероятен. За него не е важно на каква позиция играе, защото е много умен. Той е способен да промени хода на даден мач в момент, в който никой не го очаква. На какъвто и пост да го пусна, той ще намери начин да вкара гол. Оставих Луис на пейката, за да си почине. Занапред също ще има ротации, защото сезонът е дълъг“, коментира Валверде.\nГолемият конкурент за титлата „Реал“ пък е чак на петото място, като има 8 точки и мач по-малко.\n                    ", "date": "2017.09.20", "title": "Меси в чудовищна форма, „Барселона“ няма спирка"}
{"url": "http://www.monitor.bg/a/view/27657-%D0%9B%D0%B8%D0%B2%D1%8A%D1%80%D0%BF%D1%83%D0%BB-%D1%81-%D0%BD%D0%BE%D0%B2%D0%B0-%D0%B8%D0%B7%D0%B4%D1%8A%D0%BD%D0%BA%D0%B0-%D0%BD%D0%B0-%D0%9A%D0%BB%D0%BE%D0%BF-%D0%BC%D1%83-%D0%BF%D0%B8%D1%81%D0%BD%D0%B0/", "text": "\n                    „Ливърпул“ продължава да къса нервите на феновете си, след като записа четвърти пореден мач без победа. Мърсисайдци отпаднаха от Купата на Лигата, след като загубиха с 0:2 визитата си на „Лестър“. Юрген Клоп бе заложил на голяма част от резервите, които обаче не оправдаха доверието и това вбеси германския специалист. След мача той призна, че му е писнало от левашки грешки в защита и пропуски в нападение. “Лесно е да се обясни какво се случи. Играхме добре през първото полувреме, когато трябваше да решим всичко в наша полза. Загубена втора топка и атака след тъч - така станаха головете във вратата ни. Честно казано, писна ми от подобни грешки. Направо е невероятно това, което се случва. Факт е, че пак допуснахме евтини голове“, афектиран бе Клоп. Интересното е, че още този уикенд „Ливърпул“ ще има шанс за реванш, като отново гостува на „Лестър“, но за първенството.\n                    ", "date": "2017.09.20", "title": "“Ливърпул“ с нова издънка, на Клоп му писна"}
{"url": "http://www.monitor.bg/a/view/55535-%D0%91%D0%BE%D1%81%D1%8A%D1%82-%D0%BD%D0%B0-%D0%9F%D0%A1%D0%96-%D1%81%D0%B4%D0%BE%D0%B1%D1%80%D0%B8-%D0%9D%D0%B5%D0%B9%D0%BC%D0%B0%D1%80-%D0%B8-%D0%9A%D0%B0%D0%B2%D0%B0%D0%BD%D0%B8/", "text": "\n                    От ръководството на „Пари Сен Жермен“ не останаха безучастни към разразилия се скандал между звездите Неймар и Единсон Кавани. В мача срещу „Лион“ (2:0) двамата на два пъти се скараха кой да изпълни статично положение. В първия случай Даниел Алвеш взе топката от Кавани и я даде на Неймар, за да стреля от пряк свободен удар, а по-късно бразилецът поиска да бие и отсъдената в полза на ПСЖ дузпа, но Кавани не му позволи.\n\nСлед мача медиите наляха още масло в огъня. Появиха се информации за ръкопашен дуел в съблекалнята, освен това стана ясно, че Неймар е спрял да следва Кавани в Twitter. За да се сложи край на напрежението, президентът на ПСЖ Насер Ал-Хелаифи е поговорил с двамата футболисти. На този етап щатен изпълнител на дузпите остава Кавани, а Неймар ще е негов заместник.\nПо-рано няколко от съотборниците на двамата южноамериканци, начело с Тиаго Мота, са изразили недоволството си от тяхното поведение.\n\n \n                    ", "date": "2017.09.20", "title": "Босът на ПСЖ сдобри Неймар и Кавани"}
{"url": "http://www.monitor.bg/a/view/44000-%D0%9B%D0%B5%D0%B3%D0%B5%D0%BD%D0%B4%D0%B0-%D0%BD%D0%B0-%D0%9B%D0%BE%D0%BA%D0%BE-%D0%A1%D1%84-%D0%BF%D0%BE%D0%B5-%D0%A0%D0%B8%D0%BB%D1%81%D0%BA%D0%B8-%D1%81%D0%BF%D0%BE%D1%80%D1%82%D0%B8%D1%81%D1%82/", "text": "\n                    Новият треньор на „Рилски спортист“ (Самоков) се казва Венцислав Арсов, съобщава официалната страница на клуба от Югозападната трета лига. Арсов заменя подалия оставка преди няколко дни местен специалист Петър Аджов. След шест изиграни кръга самоковци заемат 11-о място в класирането със 7 точки, спечелени от две победи и едно равенство. Дебютът на новия треньор ще бъде в събота при тежкото гостуване на „Септември“ (Симитли).\n\nКато футболист Венцислав Арсов има богата кариера, като най-дълго играе за „Локомотив“ (София), където преминава от родния си „Левски“. На „Герена“ той има един сезон, а за „железничарите“ - 11. След приключване на кариерата си за известно време е помощник-треньор, както и треньор на „Локомотив“ (Сф). Работил е в Кипър, където е бил начело на „Олимпиакос“ (Никозия), на други кипърски отбори, както и в португалския „Шавеш“.\n                    ", "date": "2017.09.20", "title": "Легенда на „Локо“ (Сф) пое „Рилски спортист“"}
{"url": "http://www.monitor.bg/a/view/26920-%D0%A4%D1%83%D1%82%D0%B1%D0%BE%D0%BB%D0%BD%D0%B8-%D0%BB%D0%B5%D0%B3%D0%B5%D0%BD%D0%B4%D0%B8-%D1%81%D0%B5-%D1%81%D0%BD%D0%B8%D0%BC%D0%B0%D1%85%D0%B0-%D0%BA%D1%80%D0%B0%D0%B9-%D1%81%D1%82%D0%B0%D1%82%D1%83%D1%8F-%D0%BD%D0%B0-%D0%B0%D0%BD%D1%82%D0%B8%D1%87%D0%B5%D0%BD-%D0%B0%D1%82%D0%BB%D0%B5%D1%82/", "text": "\n                    Снимка за спомен край паметника на античния атлет от Августа Траяна Марк Аврелий Фронтон си направиха футболните – ветерани от дрийм – тийма на Христо Стоичков в старозагорския исторически музей часове преди срещата им с тима на „Балселона“ в Града на липите.Всека една от легендите получи подарък – стилизирано копие на артефакта, а директорът на музея Петър Калчев напомни„Надпис от каменна плоча свидетелства, че той не само е двукратен олимпийски победител, но и носител на най-високите възможни титли -председател на Тракия и Европа. Прочутият атлет е имал и правото да се обръща директно към императора и дори да влияе на решенията му“.С приятелите на Стоичков там се срещна и кметът на града Живко Тодоров , който сподели :„Всички сме ви гледали само по телевизията, с вашите големи успехи, и сега за всички нас ще бъде приятно да ви видим и на живо, благодарение на вашето приятелство с Христо Стоичков, когото ние много ценим и уважаваме. Той е най-големият посланик на българското по света . За нас е чест и че Българският национален отбор, който познаваме от 90-те години, е тук. Защото, може би, не сте гледали кадри от 94-та година, но аз лично не си спомням никога толкова много хора да съм виждал по улиците на цялата страна, както тогава. Затова ви пожелавам да бъдете дълги години още живи и здрави и само като гледате тези млади футболисти отпред, как ви се радват и как искат да подражават на вас и да бъдат като вас - мисля, че това е достатъчна награда за вашия упорит труд!“Камата подари на градоначалника изработена за него тениска на Барса с №8, както и стилна реплика на прочутия стадион „Ноу камп“ преди да разведе гостите по античната улица и да раздаде автографи върху книгата си.  \n\n\n                    ", "date": "2017.09.20", "title": "Футболни легенди се снимаха край статуя на античен атлет"}
{"url": "http://www.monitor.bg/a/view/49868-%D0%AF%D0%B3%D1%8A%D1%80-%D0%BC%D0%BE%D0%B6%D0%B5-%D0%B4%D0%B0-%D0%B7%D0%B0%D0%B8%D0%B3%D1%80%D0%B0%D0%B5-%D0%B2-%D0%A0%D1%83%D1%81%D0%B8%D1%8F/", "text": "\n                    Руският хокеен клуб „Нефтохимик“ е отправил оферта към 45-годишната легенда Яромир Ягър, съобщи за ТАСС директорът на отбора Раил Якупов. През миналия сезон чешкият нападател изигра 82 мача за американския „Флорида“ в НХЛ и записа 46 точки при 16 гола и 30 асистенции.\n\"Отправихме му предложение и той прояви интерес. Всичко зависи от него и топката е в неговото поле. Мисля, че до 5 октомври всичко ще бъде ясно, защото тогава започва и сезонът в НХЛ\", каза Якупов.\nЯгър има две купи \"Стенли\" с „Питсбърг“ (1991, 1992) и стана най-полезен играч в НХЛ през сезон 1998/1999.\nВ същото време неприятна новина споходи Лигата. Новопривлеченият нападател в „Ню Джърси“ Брайън Бойл беше диагностициран с хронична миелоидна левкимия. 32-годишният център ще се подложи на интензивна терапия, а добрата новина е, че заболяването, което се развива в резултат на аномалия на стволовите клетки в костния мозък, е открито в много ранна фаза и е лечимо.\nБойл има 10 сезона в кариерата си НХЛ, в които е записал 93 гола и 76 асистенции в 624 мача за „Лос Анджелис“, „Ню Йорк Рейнджърс“, „Тампа Бей“ и „Торонто“.\n\n\n                    ", "date": "2017.09.20", "title": "Ягър може да заиграе в Русия"}
{"url": "http://www.monitor.bg/a/view/55019-%D0%9E%D1%82%D0%BD%D0%BE%D0%B2%D0%BE-%D0%B1%D1%8A%D0%BB%D0%B3%D0%B0%D1%80%D0%BA%D0%B8-%D1%81%D0%B0-%D0%BD%D0%B0%D0%B9%D0%B4%D0%BE%D0%B1%D1%80%D0%B8-%D0%BD%D0%B0-%D0%B4%D0%B6%D0%B0%D0%B3%D0%B8/", "text": "\n                    Българките Екатерина Атанасова и Благовеста Герова спечелиха злaтни медали на едно от най-големите спортни състезания - световните серии на маса „Леонхарт“. Топ състезателките ни спечелиха и бронзови медали в дисциплината спийдбол жени двойки.\n\nЕкатерина Атaнасова грабна златното отличие и в индивидуалната женска надпревара. Тя пребори всички опонентки в елиминационната фаза и достигна до финала, където се срещна със Синди Феррейра Да Фонте от Люксембург. След повеждане с два гейма от страна на Атанасова и изравняване от опонентката, Екатерина спечели последния сет с резултат 7:5.\n\nТака за втора година тя постига невероятен триумф на световните серии. Това е поредна световна титла за топ състезателката ни след златните отличия през 2012 на маса „Роберто спорт”, през 2015 на маса „Гарландо”, 2016 – маса „Леонхарт” и голямата Световна титла през 2013 г.\n\nБлаговеста Герова също достигна до полуфиналните мачове в играта по единично и се класира на четвърто място в дисциплината.\n                    ", "date": "2017.09.20", "title": "Отново българки са най-добри на джаги"}
{"url": "http://www.monitor.bg/a/view/70695-%D0%A0%D0%BE%D0%BD%D0%B0%D0%BB%D0%B4%D0%BE-%D0%BF%D0%BE%D0%B4%D0%B0%D1%80%D0%B8%D0%BB-%D0%BF%D1%80%D1%8A%D1%81%D1%82%D0%B5%D0%BD-%D1%81-%D0%B4%D0%B8%D0%B0%D0%BC%D0%B0%D0%BD%D1%82-%D0%BD%D0%B0-%D0%94%D0%B6%D0%BE%D1%80%D0%B4%D0%B6%D0%B8%D0%BD%D0%B0/", "text": "\n                    Кристиано Роналдо може съвсем скоро да мине под венчилото, твърдят медиите в Португалия. Папараци спипаха звездата на \"Реал\" Мадрид заедно с бременната му приятелка Джорджина на мач на \"Спортинг\" (Лисабон). Едно впечатляващо бижу е останало малко забелязано от повечето. На някои от снимките личи, че на ръката на Джорджина блести пръстен с диамант и медиите веднага побързаха да венчаят двамата влюбени, които очакват първото си дете заедно. Според изданията в родината на звездата стойността на пръстена е около 200 000 евро. По всичко личи, че взаимоотношенията между Роналдо и Джорджина се задълбочават, особено след като португалецът вече запозна половинката си с най-близките си приятели в Лисабон.\n\nПрипомняме, че футболистът бе част от юношеския тим на \"Спортинг\", а след това прекара една година в първия тим, преди да премине в \"Манчестър Юнайтед\".\n                    ", "date": "2017.09.20", "title": "Роналдо подарил пръстен с диамант на Джорджина"}
{"url": "http://www.monitor.bg/a/view/3886-%D0%97%D0%B0%D0%BF%D0%BE%D0%B4%D0%BE%D0%B7%D1%80%D1%8F%D1%85%D0%B0-%D0%B8-%D0%91%D1%83%D0%B1%D0%BA%D0%B0-%D0%B2-%D0%BA%D0%BE%D1%80%D1%83%D0%BF%D1%86%D0%B8%D1%8F-%D1%81-%D0%B3%D0%BB%D0%B0%D1%81%D0%BE%D0%B2%D0%B5/", "text": "Свързват го с далавери със сина на Ламин Диак и Балахничев\n                    Вицепрезидентът на Международната асоциация по лека атлетика (IAAF) Сергей Бубка е заподозрян в корупционни сделки, обяви френският всекидневник Le Monde. Според изданието те се свързани с участието на сина на бившия президент на асоциацията Ламин Диак - Папа Масата Диак, и с бившия председател на Всеруската федерация по лека атлетика (ВФЛА) Валентин Балахничев.Украинецът Бубка е легендарен атлет, олимпийски и световен шампион по овчарски скок, чийто световен рекорд от 615 см издържа цели 21 г. Член е на Изпълкома на МОК и президент на НОК на Украйна.Le Monde твърди, че по данни от разследващата корупцията в IAAF френска прокуратура, през юни 2009 година Сергей Бубка е превел 45 000 долара през офшорната компания New Mills Investments, чийто бенефициент по това време е заемащият поста ковчежник на асоциацията Балахничев. В материала се уточнява, че скоро след превода на Бубка, New Mills Investments е изпратила почти аналогична сума на Папа Масата Диак - $45 033.Балахничев подаде оставка от поста председател на ВФЛА през 2015 година във връзка с допинг скандала с руските лекоатлети. През януари 2016-а Етичната комисия към IAAF взе решение да го отстрани до живот от спортни прояви. Арбитражният спортен съд в Лозана (CAS) потвърди това решение през август 2017-а.Финансовата прокуратура във Франция работи по разкриването на глобална корупционна схема около Папа Масата Диак, свързана с подкупване на членове на МОК и IAAF. Според прокурорите има признаци, че парите са били давани за купуване на гласове при избора на градовете, домакини на олимпийски игри и други големи състезания. Гласуването за избора на Рио де Жанейро за олимпийска столица на летните игри 2016 г. стана на 2 октомври 2009 г.Наскоро Бубка изказа удовлетворение и от избора на МОК на Париж и Лос Анджелис за олимпийски домакини.\"Превеждането на средства от Бубка не е свързано по никакъв начин с избора на Рио де Жанейро за олимпиадата 2016 г., е направил изявление пред \"Р-Спорт\" Балахничев. Това е просто нонсенс. Измислено е, за да навреди на Бубка. Преводът на средствата беше свързан с разширението на турнира \"Звезди на пръта\" в Донецк, за което аз помагах на Сергей. Ние се опитахме да увеличим количеството на тези състезания.\"\n\n\n                    ", "date": "2017.09.20", "title": " Заподозряха и Бубка в корупция с гласове"}
{"url": "http://www.monitor.bg/a/view/31068-%D0%9A%D0%B8%D1%82%D0%B0%D0%B5%D1%86-%D0%BE%D1%82-%D0%A1%D0%90%D0%A9-%D0%B4%D0%BE%D0%B9%D0%B4%D0%B5-%D0%B2-%D0%A1%D0%BB%D0%B8%D0%B2%D0%B5%D0%BD/", "text": "\n                    Китайски футболист се присъедини към отбора на ОФК „Сливен“. Той е на 19 години и за последно е играл в тим от САЩ като халф. Китаецът ще остане на стадион „Хаджи Димитър“ в следващите три месеца, като ще премине пробен период, след което ще стане ясно бъдещето му у нас, съобщиха за \"Sliven-sport\" от ръководството на клуба. В Сливен той ще подкрепи юношеския отбор до 19 години, който все още не е започнал участие в новото първенство на междуобластната група, която обхваща Сливенски и Старозагорски регион. Треньор отново ще бъде Милен Георгиев. Екзотичният футболист пък веднага се превърна в център на вниманието, но изпитва сериозни проблеми с комуникацията, тъй като знае единствено английски. От клуба пък се наеха да му търсят учител по български, ако бъде одобрен за договор. \n\n\n                    ", "date": "2017.09.20", "title": "Китаец от САЩ дойде в „Сливен“"}
{"url": "http://www.monitor.bg/a/view/31957-%D0%91%D0%B5%D1%80%D0%B1%D0%B0%D1%82%D0%BE%D0%B2-%D0%BD%D0%B0%D0%B4%D1%8A%D1%85%D0%B0-%D0%BC%D0%BB%D0%B0%D0%B4%D0%B8-%D1%82%D0%B0%D0%BB%D0%B0%D0%BD%D1%82%D0%B8-%D0%BF%D1%80%D0%B5%D0%B4%D0%B8-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE/", "text": "\n                    На 22 септември в Ню Йорк започва 17-ото издание на “малкото световно” по футбол – международна купа “Данон”. България ще бъде представена от победителя в “Данониада 2017“ – децата от школата на „Литекс“. Патронът на турнира у нас Димитър Бербатов надъха нашите таланти. “Пожелавам им да представят достойно България, като покажат максимум умения и положат максимум усилия. Турнирът е силен, няма слаби съперници и на всеки мач трябва да се гледа сериозно!”, каза звездата на българския футбол, който използва профила си в социалната мрежа, за да пожелае успех на талантите.Всичките 32 участници са разпределени в 8 групи по 4 отбора. Според жребия нашите момчета са в група „Б“ и ще премерят сили срещу тимовете на Бразилия, Австрия и Тунис. И през 2017 г. патрон на надпреварата е световноизвестният футболист и треньор на „Реал“ (Мадрид) Зинедин Зидан.Тази вечер Бербатов ще участва в шоумача на Христо Стоичков и легенди на „Барселона“ на стадиона в Стара Загора. Преди срещата нападателят не пропусна да се снима с добрия си приятел Мартин Петров, правейки тренировка на терена. \n\n\n                    ", "date": "2017.09.20", "title": "Бербатов надъха млади таланти преди световното"}
{"url": "http://www.monitor.bg/a/view/49077-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86-%D0%BF%D1%80%D0%BE%D0%B4%D0%B0%D0%B4%D0%B5-%D0%BF%D0%BE-2000-%D0%B1%D0%B8%D0%BB%D0%B5%D1%82%D0%B0-%D0%B7%D0%B0-%D1%82%D1%80%D0%B8%D1%82%D0%B5-%D0%B4%D0%BE%D0%BC%D0%B0%D0%BA%D0%B8%D0%BD%D1%81%D1%82%D0%B2%D0%B0/", "text": "Петричев ядосан от постоянните нападки към „орлите“\n                    Интересът към домакинствата на „Лудогорец“ в Лига Европа е сериозен, похвалиха се от клуба. „Орлите“ са продали 2000 от пакетните билети за мачовете с „Хофенхайм“, „Брага“ и „Истанбул“. За домакинствата в Разград вече се продават и индивидуални талони, като очакванията са стадионът да е пълен за всеки един от мачовете. Причина за сериозния интерес е и доброто начало на „Лудогорец“ в турнира, като шампионите успяха да вземат точка в гостуването си в Турция.В същото време изпълнителният директор на „Лудогорец“ Ангел Петричев се оплака от множеството атаки, че клубът оказва натиск върху съдиите. \"Ако колегите от другите клубове влагат енергия, за да управляват и да развиват своите клубове толкова, колкото влагат в усилията да коментират съдийството и да обикалят по студиата за интервюта, може би доста по-лесно ще им върви работата. Прави ми впечатление, че през последните 2-3 седмици се създаде уникална истерия по отношение на съдийството. Целта е да се насади някакъв страх у съдиите и от това нещо да бъде потърпевш „Лудогорец“. Съдиите са хора, нормално е, когато са под един такъв натиск, да допускат все повече и повече грешки. Това, че ние не влизаме в кресливия хор, не означава, че не сме били потърпевши\", коментира Петричев при официалното представяне на новата екипировка на тима. Тя е на английския концерн „Умбро“, като вече се продава в магазини Sport Vision. “Имаме 3 отлични екипа и добра маркетингова мрежа в цялата страна“, допълни още Петричев.Следващото изпитание пред тима на Херо е утре от 16 часа за Купата на България, като „орлите“ гостуват на „Оборище“ (Панагюрище) и се очаква спецът да даде почивка на голяма част от титулярите. \nГолмайстори: 0:1 Симеон Ганчев 26-дузпа, 1:1 Халибрям Кармаджъ 42, 1:2 Георги Минчев 74\nГолмайстори: 0:3 Кевин Кубемба 15, 30, 60, 0:4 Кирил Десподов 89, 1:4 Николай Бодуров 90+1-автогол\nГолмайстори: 0:1 Камен Хаджиев 8, 0:2 Серджиу Негруц 17\nГолмайстори: 0:1 Ятуба 17, 0:2 Димитър Георгиев 39, 0:3 Бранимир Костадинов 45, 1:3 Ангел Рахов 63, 1:4 Юлиян Ненов 65\nГолмайстори: 0:1 Васил Калоянов 7, 0:2 Крис Гади 90\nГолмайстор: Антонио Вутов 111\nЧерноморец (Балчик) - Славия (София)\nМонтана - Черно море (Варна)\nБотев (Враца) - Пирин (Благоевград)\nЛокомотив 1929 (София) - Верея (Стара Загора)\nСтрумска слава (Радомир) - Созопол\nПоморие - Етър ВТ (Велико Търново)\nЛитекс (Ловеч) - Витоша (Бистрица, София)\nОборище (Панагюрище) - Лудогорец (Разград)\nМарица (Пловдив) - Локомотив (Пловдив)\nЛокомотив (Горна Оряховица) - Ботев (Пловдив)\n\n\n                    ", "date": "2017.09.20", "title": "„Лудогорец“ продаде по 2000 билета за трите домакинства"}
{"url": "http://www.monitor.bg/a/view/48951-%D0%91%D0%B5%D0%B7-%D0%BF%D0%BE%D1%87%D0%B8%D0%B2%D0%BA%D0%B0-%D0%B7%D0%B0-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F-%D1%81%D0%BB%D0%B5%D0%B4-%D0%BF%D0%BE%D0%B1%D0%B5%D0%B4%D0%B0%D1%82%D0%B0-%D0%B2-%D0%9D%D0%B5%D1%81%D0%B5%D0%B1%D1%8A%D1%80/", "text": "\n                    Треньорът на ЦСКА-София Стамен Белчев не даде и ден почивка за играчите си след победа с 4:1 над „Несебър“ за Купата на България. Часове след мача спецът събра тима за тренировка, като титулярите от двубоя се готвеха на облекчен режим, а останалите имаха пълноценно занимание. Белчев е притеснен, че до двубоя с „Дунав“ в петък няма време и играчите му не трябва да се отпускат. Срещата на стадион „Българска армия“ е от 20 часа, като чак след нея се очаква спецът да даде почивка на футболистите.ЦСКА-София направи 7-дневен лагер на морето за двубоите с „Черно море“ и „Несебър“, а сега ще гони задължителна победа срещу русенци, за да задържи първото място в класирането. Единствените с проблеми са Станислав Манолев и Александър Дюлгеров, които ще минат фитнес тест непосредствено преди мача в петък. „Доволен съм от всички в отбора. Разполагам с достатъчно като количество и качество играчи, с които да преследваме поставените от ръководството цели“, коментира Стамен Белчев, който определи Купата на България като задължителна за спечелване.\n\n\n                    ", "date": "2017.09.20", "title": "Без почивка за ЦСКА-София след победата в Несебър"}
{"url": "http://www.monitor.bg/a/view/14071-%D0%97%D0%B0%D0%BF%D0%BE%D1%87%D0%B2%D0%B0%D1%82-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%B8-%D0%BA%D0%BE%D0%BD%D1%81%D1%83%D0%BB%D1%82%D0%B0%D1%86%D0%B8%D0%B8-%D0%BF%D0%BE-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%BE-%D0%B7%D0%B4%D1%80%D0%B0%D0%B2%D0%B5/", "text": "\n                    Безплатни консултации по сексуално и репродуктивно здраве ще се провеждат на 25 и 26 септември. Те ще се осъществяват от специалисти на Клиниката по акушерство и гинекология в Университетската болница „Св. Георги“ в Пловдив, съобщи началникът на клиниката доц. д-р Екатерина Учикова.\n\nПрегледите ще бъдат от 9.30 до 12.30 ч. на 3 етаж в Хирургичния блок на болницата, който е на бул. „Пещерско шосе“ №66.\n\nВсяка жена може да получи цялостна медицинска консултация от специалисти в областта на женското здраве, относно съвременните методи за контрацепция и отговори на въпроси, свързани със сексуалността, сексуалните взаимоотношения и репродуктивното здраве, обясни доц. Учикова.\n\nКампанията на болницата е по повод Световният ден на контрацепцията, който се отбелязва на 26-и. Целта й е да насърчи младите хора да говорят за секс и за възможностите за предпазване от нежелана бременност и полово-преносими инфекции.\n\nАко са решили да правят секс, трябва да бъдат подготвени за това, да знаят откъде могат да намерят информация, да търсят помощта на специалист или близък до тях човек, на когото могат да се доверят, съветват специалистите.\n\nБългария е сред държавите в Европейския съюз с най-голям отрицателен естествен прираст на населението. По данни на Националния статистически институт естественият прираст е -6.1% , което отговаря на -44 167 души при раждаемост от 66 370 човека и смъртност на 110 117 души.\n\nСамо за пет години броят на жените във възрастовата група 15 – 25 години е намалял със 196 210. Това от своя страна ще доведе до драстичен спад в раждаемостта през следващите 10 години, което прави отговорността на акушер-гинеколозите като специалисти по съхраняването на женското здраве още по-голяма, обясниха от болницата.\n\nДанни на НСИ показват още, че едва 20% от бременностите в страната са планирани, за разлика от държавите в ЕС, където този процент е 60-70. В продължение на три десетилетия абортите като абсолютен брой превишаваха броя на ражданията.\n                    ", "date": "2017.09.20", "title": " Започват безплатни консултации по сексуално здраве"}
{"url": "http://www.monitor.bg/a/view/82640-%D0%9F%D1%80%D0%B5%D0%B3%D0%BB%D0%B5%D0%B6%D0%B4%D0%B0%D1%82-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%BE-%D0%B7%D1%8A%D0%B1%D0%BA%D0%B8%D1%82%D0%B5-%D0%BD%D0%B0-30-000-%D0%BC%D0%B0%D0%BB%D1%87%D1%83%D0%B3%D0%B0%D0%BD%D0%B8/", "text": "\n                    360 зъболекари в цялата страна ще преглеждат безплатно зъбките на над 30 000 деца, съобщгиха от Сдружението на българските зъболекари. Целта на кампанията, която е организирана от сдружението и голяма германска верига за козметика е да образова родители, педагози и деца за ползата от правилна устна хигиена още от най-ранна възраст, с появата на първото млечно зъбче.\n\nПървите 25 000 талона за безплатен стоматологичен преглед ще бъдат раздадени в периода 5-18 октомври от стоматолози, както и пакет подаръци „Веселите зъбки“, включващи четки и пасти за зъби.Талоните за безплатен стоматологичен преглед ще могат да се използват до 31 декември 2017 година.\n\nДруги 5 000 пакета с талони за преглед и подаръци ще получат децата от 10 детски градини.\n\nВсяко четвърто хлапе у нас има поне един изваден зъб заради пропуснало лечение навреме, показват данни от проучване.\n\nВсеки младеж между 20 и 22 години има поне два извадени, а при навършване на 60 години българинът е без 17 зъба, сочат още данните.\n                    ", "date": "2017.09.20", "title": "Преглеждат безплатно зъбките на 30 000 малчугани"}
{"url": "http://www.monitor.bg/a/view/74917-%D0%A1%D0%B8%D0%BD%D1%8A%D1%82-%D0%BD%D0%B0-%D0%A1%D0%BE%D1%84%D0%B8%D1%8F-%D1%81-%D0%BF%D1%80%D0%B8%D0%B7-%D0%B7%D0%B0-%D0%BD%D0%B0%D0%B9%D0%B4%D0%BE%D0%B1%D1%8A%D1%80-%D1%84%D0%B8%D0%BB%D0%BC-%D0%B2-%D0%AF%D0%BB%D1%82%D0%B0/", "text": "\n                    Филмът \"Синът на София\" спечели Голямата награда на международния кинофестивал \"Евразийски мост\" в Ялта. Лентата, режисирана от Елина Псику, е ко-продукция между България („Чучков Брадърс“), Франция (KinoElektron) и Гърция (Heretic). Сюжетът проследява приключенията на 11-годишния Миша, който пристига от Русия в Атина, малко преди да стартират Олимпийските игри през 2004 г. През април драмата грабна приза за най-добър филм на втория по големина фестивал за независимо кино в Ню Йорк, създаден от Робърт Де Ниро - „ТрайБеКа“. В рамките на конкурсното издание в Ялта руският филм „Турско седло“ на Юсуп Разиков се разписа със Специалната награда на журито за най-интригуващ сюжет, а актьорите Инга Оболдина и Виктория Исакова си тръгнаха с отличие за най-страстна двойка за ролите си в „Изгори“ на Кирил Плетнев. На председателския стол на журито на кинофестивала седна британският режисьор Гарет Джоунс. \n\n\n                    ", "date": "2017.09.20", "title": "„Синът на София“ с приз за най-добър филм в Ялта"}
{"url": "http://www.monitor.bg/a/view/81667-%D0%9B%D0%B8%D0%BB%D0%B8-%D0%BF%D1%80%D0%B5%D0%B3%D1%8A%D1%80%D0%BD%D0%B0-3000-%D1%81%D1%8A%D1%80%D1%86%D0%B0/", "text": "Поп дивата предизвика задръстване в града, поклони се пред шпалир от хора с увреждания \n                    Да предизвика масово преселение на народите към летния театър на Стара Загора, а от там и колосални задръствания - това го може само Лили Иванова. Поп дивата стартира националното си турне от града на липите с напълно разпродаден концерт, в който гласът й успя да приласкае и прегърне като след завръщане от дълъг път над 3000 сърца. Феновете започнаха да заемат местата си час преди старта на събитието, но тежкият трафик забави част от тях и накара Лили да изневери на спартанската си точност и да започне с 30 минути закъснение. Вълнуваща гледка бяха групата от хора в инвалидни колички, попиващи всяка фраза, драматично придихание и темброва мощ в гласа на Лили с изражението на деца пред отворения чувал на Дядо Коледа. Чисти в свръхемоционалността си, те изчакаха чинно двучасовия празник за сетивата да свърши, за да поднесат на любимката си\n\n \n\n\n\n \n\nОказа се, че сърцатите меломани са от местния дом за хора с увреждания, а Лили Иванова, разбирайки за трудностите с придвижването им, моментално е осигурила безвъзмезден достъп до шоуто за всички желаещи, общо 20 на брой. С добре смазана музикална машина като Ангел Дюлгеров (китари, цигулка), Огнян Енев (пиано, тромпет), Росен Ватев (барабани), Веселин Веселинов-Еко (бас), Орлин Цветанов (цигулка) и вокално трио LaTiDa, Лили започна да рисува картини в звуци с \"Икар\". Последваха \"Каданс\" и \"Дантелената примка на нощта\", която е сред най-силните композиции в новия албум на Лили. Дело е на Ангел Дюлгеров и с блусарската си душа би могла да се класира достойно в репертоара на артисти от калибъра на Тина Търнър. Иванова не пропусна да изрази респект към бенда си, представяйки всеки от членовете му индивидуално и с чувство за хумор (Еко, например, бе позициониран като \"басиста на България\" заради многото паралелни проекти, които форсира с таланта си). Звездата благодари специално на Лидл, които за поредна година подкрепят турнето й и осигуриха планини от любимия й черен шоколад в бекстейджа. Тя спомена с добро и кмета на града Живко Тодоров, който бе мобилизирал общински екипи да стегнат Летния театър специално по повода. След като вкара хет трик за вечерта с \"Ти дойде\", \"Обичай ме\" и потенциалния си нов хит \"Стъклени стени\", Лили\n\n \n\n\n\n \n\nс \"Невероятно\".\n\nГледам тази жена за десети път на живо и всеки път се изумявам на ефекта, който тази велика песен има върху публика на възраст от 10 до 70. Тишината бе толкова оглушителна и наситена с очакване, че човек остава с впечатлението, че Лили пее само на щурците. Точно като при Стинг в \"Арена Армеец\", и при Лили всяко парче звучеше като бис, но за финал тя запази класики като \"Искай до край\", \"Присъда\" и \"За тебе бях“. Турнето на малката жена с големия глас продължава във Враца (28 септември) и Сливен (15 октомври), за които билетите са напълно разпродадени. На ръба на капацитета си като изчерпани пропуски е и първата дата на Лили в зала 1 на НДК- 25 октомври.\n                    ", "date": "2017.09.20", "title": "Лили прегърна 3000 сърца "}
{"url": "http://www.monitor.bg/a/view/36361-%D0%A0%D0%B5%D0%B9%D1%87%D1%8A%D0%BB-%D0%91%D0%B8%D0%BB%D1%81%D1%8A%D0%BD-%D0%B8-%D0%A5%D0%B5%D0%B9%D0%B4%D1%8A%D0%BD-%D0%9A%D1%80%D0%B8%D1%81%D1%82%D0%B5%D0%BD%D1%81%D0%B5%D0%BD-%D1%81%D0%B5-%D1%80%D0%B0%D0%B7%D0%B4%D0%B5%D0%BB%D0%B8%D1%85%D0%B0/", "text": "\n                    Актьорите Рейчъл Билсън и Хейдън Кристенсен прекратиха дългогодишната си връзка. Стана ясно, че отскоро екранната д-р Зоуи Харт не дели един покрив със звездата от „90 минути в рая“. „Тя постоянно е в Лос Анджелис, а той е в Торонто. Така е от около два месеца. Те са наистина официално приключили един с друг“, издаде пред сп .Us Weekly близък до двойката източник. Искрите между двамата пламнаха през 2007 г. на снимачния сет на „Телепорт“. Чаровното миньонче и 36-годишният актьор възпитават дъщеричка - Брайър Роуз, кръстена на героинята Спящата красавица, към която Билсън изпитва особен сантимент. Звездната двойка успешно пазеше любовта си далеч от зоркия поглед на папараците. \n\n\n                    ", "date": "2017.09.20", "title": "Рейчъл Билсън и Хейдън Кристенсен се разделиха"}
{"url": "http://www.monitor.bg/a/view/80077-%D0%9C%D0%B5%D1%80%D0%B8-%D0%91%D0%BE%D0%B9%D1%81-%D0%91%D0%B5%D0%BD%D0%B4-%D1%87%D0%B0%D0%BA%D0%B0%D1%82-%D1%83%D1%87%D0%B5%D0%BD%D0%B8%D1%86%D0%B8-%D0%B7%D0%B0-%D1%81%D0%B2%D0%BE%D0%B8%D1%82%D0%B5-%D0%9D%D0%B5%D0%BF%D0%BE%D0%B7%D0%BD%D0%B0%D1%82%D0%B8-%D1%83%D0%BB%D0%B8%D1%86%D0%B8/", "text": "\n                    Майсторите на китарната поп меланхолия \"Мери Бойс Бенд\" готвят подаръци за всеки ученик, решил да замени бара или висенето пред блока с пакет семки и бира двулитровка с концерта им на 30 септември в Sofia Live Club. Поводът групата да е толкова приятелски настроена към подрастващите си фенове е факта, че „Непознати улици“ тази година влиза в нови два учебника по музика. Тоталният хит на бургазлиите от 2001 г все още е в Топ 100 на най-излъчваните бг парчета в ефира и отдавна се разучава от гимназистите. „Нашата музика е предназначена за хора от всички възрасти. Концертите ни започват в нормален час и можете да ги посетите семейно. И ние, и нашите хора - тези, които ни харесват, сме вече „социално ангажирани“ и е нормално да посещаваме такива събития заедно с близките си. Така на концертите ни се събира чудесно общество - от хора, които се обичат и тяхното бъдеще. Тази магия ще я има и в края на септември, когато лятото си отива и идва есента!“, споделя Мери. Билети за събитието се продават в eventim.bg на цена от 15 лв.\n                    ", "date": "2017.09.20", "title": "„Мери Бойс Бенд“ чакат ученици за своите „Непознати улици“"}
{"url": "http://www.monitor.bg/a/view/77817-helloween-%D0%BA%D0%B0%D0%BD%D1%8F%D1%82-%D0%BD%D0%B0-%D0%B1%D0%BB%D1%83%D1%81-%D0%B2-%D0%90%D1%80%D0%B5%D0%BD%D0%B0-%D0%90%D1%80%D0%BC%D0%B5%D0%B5%D1%86/", "text": "\n                    Който не е танцувал сконфузен блус на The Tale That Wasn’t Right на Helloween като тийнейджър в края на 80-те е загубил много – едно от нещата, например, е неловкото ръгане с лакти, когато пускате талията на обърканата си партньорка, за да прободете с показалец въздуха с височините на Михаел Киске в припева. Създадени в ерата Берлинската стена и апокрифно внасяните плочи в България, The Keeper of The Seven Keys остават албуми-библия в историята на спийд метъла. Въпросната балада, озвучила десетки купони край лагерния огън навремето, ще прозвучи с оригиналния вокал на Киске на 14 декември в „Арена Армеец“. София е поредната спирка от турнето Pumpkins United, чиито старт е на 19 октомври в Монтерей, Мексико. На сцената освен германеца, чието име в плевенското метъл братство находчиво бе побългарено на Мишо Кискара, ще видим още подскачащият на едно краче майстор на тънката струна Кай Хансен, Михаел Вайкат (китарист), Маркус Гроскопф (бас), актуалния фронтмен Анди Дерис, Саша Герстнер (китара) и Даниел Льобле (барабани).\n\nПо повод събирането на хеви легендите в оригинален състав след 20 годишна пауза в мултимедията на шоуто ще бъдат интегрирани архивни кадри от историята на Helloween. Билети на цена от 60 до 80 лв се продават в eventim.bg.\n                    ", "date": "2017.09.20", "title": "Helloween канят на блус в „Арена Армеец“ "}
{"url": "http://www.monitor.bg/a/view/55545-%D0%9B%D0%B5%D0%BE%D0%BD%D0%B0%D1%80%D0%B4%D0%BE-%D0%B4%D0%B8-%D0%9A%D0%B0%D0%BF%D1%80%D0%B8%D0%BE-%D0%B4%D0%B0%D1%80%D0%B8-%D0%BD%D0%B0%D0%B4-20-%D0%BC%D0%B8%D0%BB%D0%B8%D0%BE%D0%BD%D0%B0/", "text": "\n                    \n                                        Холивудският ас Леонардо ди Каприо дари над 20 милиона долара за опазване на околната среда в рамките на година. Фондацията му е подпомогнала с колосални суми на над 100 организации от цял свят, сред които проекти за възстановяване на популацията на лъвове и на мангрови гори, за защита на правата на коренното население и по-добър достъп до слънчева енергия. Наскоро той дари милион долара в помощ на пострадалите от урагана Харви в Хюстън, Тексас. Щедрото дарение 42-годишният актьор отново направи чрез фондацията си. Същата сума отдели и актрисата Сандра Бълок. „Благодарна съм, че мога да помогна. Ние трябва да се грижим едни за други“, категорична бе в изявлението си носителката на „Оскар“. Цял арсенал от знаменитости се зае с доброто дело да помогне на нуждаещите се. Семейсто Кардашиян, прочуто с риалити предаванията си, дари общо 500 хиляди долара, комикът Кевин Харт се включи с 50 хиляди долара, а актьорът Дуейн Джонсън-Скалата и латино фурията Дженифър Лопес с по 25 хиляди долара. Поп дивата Бионсе също оповести, че работи над проект за подпомагане на родния й град Хюстън. \"Тексас, ти си в молитвите ми\", написа певицата в Инстаграм.  \n                    \n                                    ", "date": "2017.09.20", "title": "Леонардо ди Каприо дари над 20 милиона"}
{"url": "http://www.monitor.bg/a/view/72996-%D0%9E%D1%82%D0%B8%D0%B4%D0%B5-%D1%81%D0%B8-%D0%BA%D0%BE%D0%BC%D0%BF%D0%BE%D0%B7%D0%B8%D1%82%D0%BE%D1%80%D1%8A%D1%82-%D0%90%D1%82%D0%B0%D0%BD%D0%B0%D1%81-%D0%91%D0%BE%D1%8F%D0%B4%D0%B6%D0%B8%D0%B5%D0%B2/", "text": "\n                    Големият наш композитор Атанас Бояджиев ни напусна снощи, съобщи БНР. Той беше харизматично име, творец, от когото са се учили мнозина наши известни музиканти. Роден е на 1 март 1926 година. Завършил е право в Софийския университет. Учи композиция при Димитър Ненов. Първата си авторска музика написва за кукления театър в София през 1946 година, а за Българската кинематография – през 1948-а. През 1950 година пише инструментални пиеси за голям оркестър. От 1952 г. сътрудничи на Радио София като композитор, въпреки, че застава пред микрофоните му за участие на живо още като ученик в трети клас, през 1936 година\n\nАтанас Бояджиев е първият носител на голямата награда на конкурса „Златният Орфей” през 1969 година за песента си „Сън сънувах” (изп. Маргрет Николова и Кирил Семов). Същата година печели и телевизионния конкурс „Мелодия на годината” с „Любили сме”, в изпълнение на дуета Маргрет Николова - Петър Петров. Редом с „Бялата птица”, „По-добре късно, отколкото никога”, „Песен за чайката” и „Ропотамо”, сред най-обичаните му песни си остава „Лудо младо” по текст на поета Богомил Гудев, с когото бяха дългогодишен творчески тандем. Първоначално песента се нарича „Откъде да взема сила”. Записът е направен в подвижното студио на „Балкантон“, лентата е регистрирана във фонотеката на Радиото, но повече от 20 години не се излъчва заради еротичната закачка в текста с привкус на градски фолклор. „Лудо младо” има над 100 различни изпълнения, затова и мнозина я припознават като „народна”. Минава време, докато се разбули мистерията и авторите на песента „излизат от нелегалност” с нови версии, изпълнени от Ваня Костова, Деси Добрева и „Ку ку бенд”, Преслава Пейчева и група „Те”. \n                    ", "date": "2017.09.20", "title": "Отиде си композиторът Атанас Бояджиев"}
{"url": "http://www.monitor.bg/a/view/62852-%D0%9C%D0%B8%D0%BB%D0%B0-%D0%99%D0%BE%D0%B2%D0%BE%D0%B2%D0%B8%D1%87-%D0%B4%D0%B5%D0%B3%D1%83%D1%81%D1%82%D0%B8%D1%80%D0%B0-%D0%91%D0%93-%D0%BA%D1%83%D1%85%D0%BD%D1%8F-%D0%B2-%D0%A1%D0%BE%D1%84%D0%B8%D1%8F/", "text": "\n                    Да опита традиционна българска кухня е сред желанията на холивудската звезда със сръбско-руски корени Мила Йовович по време на престоя си у нас. Актрисата кацна в София вчера, видя първо „Монитор“, а повод за визитата й в България дават снимките към филма „Хелбой“, чиято премиера към момента е заложена за 11 януари 2019 г. Клапата на лентата щракна в средата на миналата седмица в катедралата в Уелс. Противно на очакванията на местните киномани там да бъдат заснети кадри към „Фантастични животни и къде да ги намерим 2“, на терен се появи екипът на режисьора на рибута на „Хелбой“ Нийл Маршал („Игра на тронове“) и Дейвид Харбър („Странни неща“), който ще влезе в главната роля.\n\nВ продукцията адовото изчадие, призовано от нацисти с надеждата да им помогне във Втората световна война, ще се изправи срещу Кървавата кралица, с чийто зъл ум ще се развихри именно Йовович. „Много съм развълнувана да започна тренировките за ролята ми в „Хелбой“. Ще бъде супер забавно, още повече, че ще работя с някои от любимите ми актьори – Дйвид Харбър и Иън Макшейн“, така звездата от „Заразно зло“ стартира своето „софийско дневниче“, каквото име даде тя на кадъра си от столичното летище в социалните мрежи.\n\nТова не е първа визита на Йовович у нас. През 2014 г. тя засне сцени към „Оцеляла“ в Кремиковци. Тогава тя дойде в София в компанията на съпруга си Пол Андерсън и дъщеря им Евър Габо. Именно тук пък, спекулират някои, тя е заченала второто си дете. Встрани от семейното разрастване, България остави следа у актрисата още с историята и кухнята си. Неслучайно на тръгване от страната ни, Йовович се бе запасила с няколко книги, проследяващи събитията у нас от началото на 90-те години. Причина Мила да се запали по родната ни история станал разговор с хора от екипа на продукцията, в която тя си партнира с екранния Агент 007 – Пиърс Броснан. Родената в Киев красавица помолила за материали, с които да научи повече, като казала на българските си домакини, че ще й бъде интересно да разбере през какви етапи е миналата държавата ни.\n                    ", "date": "2017.09.20", "title": "Мила Йовович дегустира БГ кухня в София"}
{"url": "http://www.monitor.bg/a/view/18095-%D0%9F%D0%BB%D0%B0%D1%81%D1%82%D0%B8%D1%87%D0%BD%D0%B8-%D0%BE%D0%BF%D0%B5%D1%80%D0%B0%D1%86%D0%B8%D0%B8-%D0%BA%D0%B0%D1%82%D0%BE-%D0%B5%D0%BA%D1%81%D1%82%D1%80%D0%B5%D0%BC%D0%B5%D0%BD-%D1%81%D0%BF%D0%BE%D1%80%D1%82-%D0%A5%D1%83%D0%B1%D0%B0%D0%B2%D0%B0-%D0%B6%D0%B5%D0%BD%D0%B0-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B0-%D0%B2-%D0%B8%D0%B7%D1%80%D0%BE%D0%B4-%D0%B7%D0%B0-500-000-%D0%BF%D0%B0%D1%83%D0%BD%D0%B4%D0%B0/", "text": "\n                    Природата създава много хубави жени, други не блестят с телесни прелести, някои от тях се открояват с интелект, а други завинаги остават без мозък (това важи и за мъжете). Реален пример за това твърдение е случаят с Пикси Фокс. В оригиналния си вариант тя има изписани устни, правилно носле, изписано тяло и всички признаци на една материализирана мъжка фантазия. Сега обаче 27-годишната Пикси вече не изглежда така и със сигурност може да се твърди, че единственият човек, който би я харесал, е самата тя, когато се гледа в огледалото. След около 200 пластични операции и 500 000 паунда разходи, дамата се е превърнала в идеална според собствените й изкривени разбирания и в същинско чудовище според всеки който я види на светло (на тъмно със сигурност може да доведе до заекване или дори до по-лошо).Най-интересното и тъжно в цялата история е, че самата Пикси не е направила това от някаква самовлюбеност, както тя самата твърди, а с ясното съзнание, че е пионер, който полага основите и тенденциите в развитието на пластично-хирургичната индустрия, ориентирана към красотата. Именно под това мото Пикси съвсем съзнателно е платила да й счупят долната челюст (след това дни наред не е можела нито да пие, нито да се храни), да й махнат 6 ребра, устните й вече са многократно по-дебели, веждите и очите са точно като на хората, които я виждат за първи път – изцъклени, а талията е достигнала желаната тънкост – 40 см (при нормални около 60). За гърдите да не говорим – те доста надхвърлят всякаква представа за красота.Независимо от резултата на намесата на хирурзите, Пикси смята да продължи да експериментира с тялото си и да се подлага на скалпела, защото за нея операциите са нещо като екстремен спорт. „Това не е за всеки, не са много хората, които биха го направили”, твърди тя и не е далеч от истината. Заветната й цел е да има собствен сериал, в който тя да бъде супер-героиня, която се бори със злото. Тази мечта може и да се осъществи, но филмът ще има само една серия, в която злото най-вероятно ще се уплаши, ще изпадне в депресия и ще се самоубие.\n\n\n                    ", "date": "2017.09.20", "title": "Пластични операции като екстремен спорт - Хубава жена се превърна в изрод за 500 000 паунда"}
{"url": "http://www.monitor.bg/a/view/80522-%D0%A0%D0%BE%D0%BC%D0%B0%D0%BD%D1%82%D0%B8%D0%BA%D0%B0%D1%82%D0%B0-%D0%B7%D0%B0-%D1%81%D1%8A%D0%B2%D1%80%D0%B5%D0%BC%D0%B5%D0%BD%D0%BD%D0%B8%D1%82%D0%B5-%D0%B6%D0%B5%D0%BD%D0%B8-%D0%B5-%D0%B2-%D1%85%D1%80%D0%B0%D0%BD%D0%B0%D1%82%D0%B0-%D0%B7%D0%B0-%D0%B2%D0%BA%D1%8A%D1%89%D0%B8/", "text": "\n                    Мъже, ако искате да спечелите сърцето на дамата, забравете розите и шоколада. Оказва се, че в представите на съвременните жени най-романтичният жест е да получат храна за вкъщи, пише в. \"Дейли стар\", позовавайки се на резултатите от проучване, направено във Великобритания.\n\nЗа никого не е тайна, че представителките на нежния пол обичат да бъдат обсипвани с внимание - до такава степен, че близо две трети от тях биха изневерили на партньора си, ако се почувстват пренебрегнати от него.\n\nСъщевременно според британците галантността изглежда е мъртва - внушителните 90 процента от тях смятат, че партньорите им не са романтични.\n\nЗа да установи каква все пак е съвременната представа за романтичен жест, сайтът Ваучър коудс про е направил допитване сред 1241 дами. Водещият отговор е изненадал авторите на проучването. Съдейки по него, пътят към сърцето на модерната жена минава през стомаха - 27 процента от участничките в анкетата са отговорили, че мъжът може да ги спечели, ако им поднесе храна за вкъщи.\n\nКато потвърждение на това, че съвременните дами нехаят за големи жестове идват и следващите два отговора. Гледането на телевизия у дома, посочено от 23 процента от анкетираните жени, е второто най-популярно романтично нещо, което могат да правят партньорите заедно. На трето място с 15 процента е дългата разходка.\n\nКласическите романтични жестове - букет и вечеря в изискат ресторант, съвременните жени поставят едва на четвърто и пето място, съответно с 13 процента и 11 процента.\n                    ", "date": "2017.09.20", "title": "Романтиката за съвременните жени е в храната за вкъщи"}
{"url": "http://www.monitor.bg/a/view/9077-13-%D0%B0%D1%80%D0%B5%D1%81%D1%82%D0%B0-%D0%BD%D0%B0-%D0%B2%D0%B8%D1%81%D0%BE%D0%BA%D0%BE%D0%BF%D0%BE%D1%81%D1%82%D0%B0%D0%B2%D0%B5%D0%BD%D0%B8-%D0%BA%D0%B0%D1%82%D0%B0%D0%BB%D1%83%D0%BD%D1%86%D0%B8/", "text": "\n                     \n\nИспанската Гражданска гвардия съобщи, че е арестувала 13 високопоставени представители на изпълнителната власт на Каталуния и е извършила 22 обиска, предаде Франс прес.\n\nПо-рано днес каталунското правителство потвърди ареста на дясната ръка на каталунския вицепремиер Ориол Жункерас - Жозеп Мария Жове, който е генерален секретар на правителството и на регионалния департамент по икономика.\n\nГражданската гвардия и испанското министерство на вътрешните работи не съобщиха мотивите за арестите. Говорител на каталунското правителство обаче каза, че арестите имат връзка с интернет сайтове за предстоящия референдум за независимост на Каталуния.\n\nРеферендумът е насрочен от каталунските власти на 1 октомври.\n\nНовината за арестите предизвика протест на няколко хиляди привърженици на идеята за независимост на Каталуния, които се събраха пред сградата на регионалния департамент по икономика в Барселона, скандирайки: „Ще гласуваме“.\n\nНа 6 септември парламентът на Каталуния одобри закон за свикване на 1 октомври на референдум за независимост на областта, който Мадрид обяви за нелегитимен. Централните власти обжалваха решението на сепаратистите в Конституционния съд, но каталунските власти настояват, че референдумът ще се състои. Испанският премиер Мариано Рахой обясни, че държавата е била принудена да действа. Каталунският вицепремиер Ориол Жункерас обвини полицията в нападение над регионалните институции и следователно – населението. Председателят на каталунския парламент Жорди Санчес пък призова в Туитър към мирна съпротива. „Дойде времето. Нека се противопоставим мирно, нека излезем и защитим институциите си“, написа той.\n\n \n                    ", "date": "2017.09.20", "title": "13 ареста на високопоставени каталунци"}
{"url": "http://www.monitor.bg/a/view/15839-%D0%9C%D0%B5%D1%80%D0%BA%D0%B5%D0%BB-%D1%81%D0%B8%D0%B3%D1%83%D1%80%D0%B5%D0%BD-%D0%BF%D0%BE%D0%B1%D0%B5%D0%B4%D0%B8%D1%82%D0%B5%D0%BB-%D0%BD%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%BD%D0%B5%D0%B4%D0%B5%D0%BB%D1%8F/", "text": "\n                    Ново допитване до общественото мнение на\n\nсоциологическата агенция Форза, публикувано във вторник,\n\nпоказва, че блокът на германския канцлер Ангела Меркел\n\nХристияндемократически съюз/Християнсоциален съюз ще\n\nспечели 36 процента на изборите в неделя, предаде\n\nРойтерс.\n\nГерманската социалдемократическа партия ще получи 23 процента. Партия \"Левите\" ще е на трето място с 10 процента. На четвърто място ще са антиимигрантската партия \"Алтернатива за Германия\" и либералната Свободна демократическа партия с по 9 процента. Зелените ще получат 8 процента.\n\nСпоред проучването, че ако избирателите имаха възможност да избират пряко канцлер, то 48 процента от тях щяха да гласуват за Меркел, а 22 процента - за социалдемократа Мартин Шулц. 30 процента не предпочитат нито един от двамата.\n\nДопитване на агенция ЮГав също отрежда 36 процента на блока на Меркел, предаде ТАСС.\n\nТова би му отредило 255 места в 631-членния Бундестаг.\n\nСоциалдемократите ще получат 25 процента, т. е. 176 мандата в долната камара на германския парламент. Левите ще имат 10 процента (74 места), а Свободната демократическа партия и Зелените - по 6 процента (44 места).\n\nСпоред допитването на трето място ще остане \"Алтернатива за Германия\" с 12 процента (85 места).\n\nПри такова разпределение християндемократическият блок на Меркел няма да има мнозинство заедно с предпочитания си коалиционен партньор - либералите. Това означава, че канцлерът ще трябва да търси трети съюзник или да продължи т. нар. голяма коалиция със социалдемократите.\n\n \n                    ", "date": "2017.09.20", "title": "Меркел сигурен победител на изборите в неделя"}
{"url": "http://www.monitor.bg/a/view/72640-%D0%91%D0%B5%D1%80%D0%BB%D0%B8%D0%BD-%D1%81%D0%B8-%D0%BD%D0%B0%D0%BF%D1%80%D0%B0%D0%B2%D0%B8-%D0%BC%D1%83%D0%B7%D0%B5%D0%B9-%D0%BD%D0%B0-%D1%81%D1%82%D1%80%D0%B8%D0%B9%D1%82%D0%B0%D1%80%D1%82%D0%B0/", "text": "\n                    В немската столица, която през последните години се прочу с уличното си изкуство, отвори врати първия музей на графитите, пише „Берлинер Цайтунг“. Цялото му название е Музей за урбанистично съвременно изкуство. Както е известно в повечето градове графитите и другите прояви на улично изкуство се смятат за вандализъм. В също Берлин е забранено да се рисува по стените на сградите, освен ако няма изричното съгласие на собственика.Но едновременно с това градът предоставя на художниците да създават произведенията си на законни основания и отгоре на всичкото прославя творбите им като художествени постижения. Освен това в Берлин вече има сериозни традиции в жанра, там се намира East Side Gallery, един от най-известните паметници на уличното изкуство - остатък от Берлинската стена, дълъг 1316 метра, изрисуван през 1990 г. от над сто артисти от целия свят.Първата експозиция в новооткрития музей обхваща работи на 150 художници от различни държави - от Банкси и Шепърд Фейри до Блек льо Рат.\n\n\n                    ", "date": "2017.09.20", "title": "Берлин си направи музей на стрийтарта"}
{"url": "http://www.monitor.bg/a/view/31905-%D0%91%D0%B5%D1%80%D0%BB%D1%83%D1%81%D0%BA%D0%BE%D0%BD%D0%B8-%D0%BF%D0%B0%D0%BA-%D1%81%D0%B5-%D0%B3%D0%BE%D1%82%D0%B2%D0%B8-%D0%B7%D0%B0-%D0%BF%D1%80%D0%B5%D0%BC%D0%B8%D0%B5%D1%80-%D0%BE%D0%BB%D0%B5%D0%BA%D0%BD%D0%B0%D0%BB-%D1%81-15-%D0%BA%D0%B3/", "text": "\n                    На прага на 81-та си годишнина, която ще чества на 29-ти септември, четирикратният министър-председател на Италия Силвио Берлускони пак се готви да става премиер. И за да се хареса на избирателите си, които ще бъдат призовани пред урните следващата пролет, през отиващото си лято той е отслабнал с цели 15 килограма. Съответно рейтингът му в редовните социологически проучвания за отношението на италианците към техните политици скочи рязко нагоре, а политическите наблюдатели го качиха отново на пиедестала на лидер на десницата в страната. Разбира се, за да получи нейната номинация за премиерското кресло, Берлускони трябва да се пребори със съюзника – конкурент Матео Салвини – водача на партията Северна Лига. Политическите оракули на Апенините обаче са сигурни, че номинацията на стария политически вълк е в кърпа вързана, дори ако за целта в десницата бъдат организирани първични избори.\n\nНо това, което вълнува напоследък италианците, е рецептата за успешната борба на Берлускони с излишните килограми. Защото в средата на лятото той престоя няколко дни в прочута клиника за дезинтоксикация и отслабване, но там могат да се свалят максимум 3-4 килограма. После любопитството на масовия жител на Апенините бе подкладено от изявлението по телевизията на известен диетолог, който обяви, че експремиерът се бил преборил с наднорменото тегло и върнал боевата си форма на печен политик, защото от юни ядял всеки ден любимата на италианците манджа – спагети, зехтин, чесън и смлени червени люти чушлета. Изцепката възмути първо служителите в офиса на Берлускони, които припомниха, че той мрази чесъна и дори е алергичен към него, а после личният му лекар проф. Алберто Дзангрило обясни обстойно по телевизията как стоят нещата. Ами вече почти три месеца пациентът му всеки ден навъртал по пет километра пеша за 1 час, после плувал още час с инструктор и накрая укрепвал мускулите с упражнения в личния си фитнес център. Що се отнася до диетата, той хапвал само бели меса, задушени зеленчуци и ябълки – никакви сладки и въобще въглехидрати. Но най-важното за физическото и душевното укрепване на експремиера било това, че от три месеца той редовно си лягал преди полунощ, а не като преди към 2 – 3 часа сутринта.\n\nСамият пък Берлускони не крие радостта си от свалените килограми и напоследък не пропуска да се снима за вестници и списания.\n\n \n\n \n\n \n                    ", "date": "2017.09.20", "title": "Берлускони пак се готви за премиер, олекнал с 15 кг"}
{"url": "http://www.monitor.bg/a/view/9053-%D0%A3%D0%BD%D0%B3%D0%B0%D1%80%D0%B8%D1%8F-%D0%B3%D0%BE%D1%82%D0%B2%D0%B8-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D1%81%D1%80%D0%B5%D1%89%D1%83-%D0%A1%D0%BE%D1%80%D0%BE%D1%81/", "text": "\n                    Унгарското правителство обяви, че подготвя нов референдум, този път срещу родения в страната американски милиардер Джордж Сорос, предаде Франс прес.\n\nТова ще е третото народно допитване в Унгария от 2015 г. Първото бе за връзките \"между имиграцията и тероризма\", а второто, преди няколко месеца - за ограничаване на влиянието на европейските институции върху страната.\n\nКонкретна дата за новия референдум не бе посочена. Говорителят на унгарското правителство Бенце Тужон се ограничи да каже, че кампанията ще започне следващия месец - половин година преди парламентарните избори, които би трябвало да бъдат произведени през април.\n\nМиналата седмица представител на управляващата консервативна суверенистка партия ФИДЕС заяви, че правителството иска да консултира унгарците за \"Плана Сорос\".\n\nТова е формула, използвана от унгарския кабинет за предполагаем проект на 86-годишния милиардер да вкарва по 1 милион имигранти в ЕС годишно, отбелязва Франс прес. Премиерът Виктор Орбан обяви Сорос за най-големия враг на Унгария и поде от началото на годината редица действия за дискредитиране на магната и многото финансирани от него неправителствени организации.\n                    ", "date": "2017.09.20", "title": "Унгария готви референдум срещу Сорос"}
{"url": "http://www.monitor.bg/a/view/41703-%D0%9D%D0%BE%D0%B2%D0%B0-%D0%B1%D1%83%D1%80%D1%8F-%D0%B2-%D0%A0%D1%83%D0%BC%D1%8A%D0%BD%D0%B8%D1%8F-%D0%BC%D1%8A%D0%BB%D0%BD%D0%B8%D1%8F-%D1%83%D0%B1%D0%B8-%D0%BF%D0%B0%D1%81%D1%82%D0%B8%D1%80/", "text": "\n                    Почти цялата територия на Румъния се намира под предупреждение за опасна буря, а местните власти вземат строги мерки за защита на населението, съобщава информационният сайт Зиаре.\n\nПет окръга - Дъмбовица, Прахова, Бузъу, Вранча и Бакъу, са поставени под \"оранжев код\", а в по-голямата част от останалите окръзи, както и в Букурещ, е обявен \"жълт код\".\n\nМълния отне живота на 49-годишен овчар в източния окръг Васлуй, а 64-годишна жена е в болница в тежко състояние след подобен инцидент в покрайнините на град Васлуй.\n\nХиляди хора останаха без електричество в окръзите Бакъу и Васлуй заради силния вятър.\n\nКметът на Букурещ Габриела Фиря разпореди часовете в училищата днес да приключат по-рано заради задаващата се буря. По същата причина по-рано ще затворят и някои банки в града.\n\nНад 4000 пожарникари с 1000 технически средства са в готовност да се намесят в случай на нужда на цялата територия на страната.\n\nСилна буря отне живота на 8 души и рани близо 140 в западната част на Румъния в неделя.\n                    ", "date": "2017.09.20", "title": "Нова буря в Румъния, мълния уби пастир "}
{"url": "http://www.monitor.bg/a/view/53060-%D0%9B%D0%B0%D0%B2%D1%80%D0%BE%D0%B2-%D1%83%D0%BF%D1%80%D0%B5%D0%BA%D0%BD%D0%B0-%D0%A2%D1%80%D1%8A%D0%BC%D0%BF-%D0%B7%D0%B0%D1%80%D0%B0%D0%B4%D0%B8-%D0%98%D1%80%D0%B0%D0%BD-%D0%B8-%D0%A1%D0%B5%D0%B2%D0%B5%D1%80%D0%BD%D0%B0-%D0%9A%D0%BE%D1%80%D0%B5%D1%8F/", "text": "\n                    Русия е изключително обезпокоена от изказвания на президента на САЩ Доналд Тръмп, който оспорва иранското ядрено споразумение и подозира, че самият Вашингтон може да е нарушил важен договор за контрол на въоръженията, заяви руският външен министър Сергей Лавров, цитиран от Ройтерс.\n\nЛавров е заявил това пред журналисти в централата на ООН в Ню Йорк. Реакцията му бе оповестена от министерството му днес.\n\nВ обръщението си към Общото събрание на ООН вчера Тръмп заяви, че споразумението от 2015 г. за ограничаване на ядрената програма на Техеран в замяна на облекчаване на икономическите санкции \"поставя САЩ в неудобно положение\". Вашингтон не би могъл да спазва споразумение, ако то \"осигурява прикритие за развитие на ядрена програма\", каза Тръмп.\n\nЛавров, чиято страна също е подписала споразумението, заяви, че Русия е остро несъгласна с такава позиция.\n\n\"Това е изключително обезпокоително. Ще защитаваме този документ, този консенсус, който бе приет с облекчение от цялата международна общност и наистина укрепи както регионалната, така и международната сигурност\", заяви Лавров.\n\nЗаплахата, която Тръмп изрази в същата реч в ООН, \"напълно да унищожи\" Северна Корея, ако се наложи САЩ да защитят себе си или своите съюзници, също се приема зле от Русия, която има обща граница с КНДР и смята, че преговорите и дипломацията са единственият начин да се реши сегашната криза с ракетната програма на Пхенян.\n\n\"Ако някой просто осъжда и заплашва, ще настроим против себе си държави, над които искаме да упражним влияние\", предупреди Лавров по повод заплахата на Тръмп.\n\nРуският външен министър бе особено критичен към това, което според него е възможно нарушение от САЩ на важен договор за контрол на въоръженията от 1987 г., който забранява наземното разполагане на руски и американски ракети с междинен обсег.\n\nПо-рано тази година високопоставен представител на администрацията на Тръмп обвини Русия, че е нарушила въпросния Договор за унищожаването на ракетите със среден и по-малък обсег, което Москва отрече.\n\nЛавров обаче заяви, че изглежда Вашингтон, който е в процес на 30-годишна модернизация на остаряващите си балистични ракети, базирани на подводници и бомбардировачи и с наземно базиране на обща стойност 1 трилион долара, е в нарушение на същия договор.\n\n\"Имаме подозрения в поне три области, че американците разработват оръжейни системи, които нарушават или биха могли да нарушат клаузите на договора\", каза Лавров, който уточни, че Русия е изразила безпокойството си пред САЩ.\n\nЛавров се срещна с държавния секретар на САЩ Рекс Тилърсън в Ню Йорк два пъти тази седмица.\n                    ", "date": "2017.09.20", "title": "Лавров упрекна Тръмп заради Иран и Северна Корея"}
{"url": "http://www.monitor.bg/a/view/69762-%D0%A3%D1%80%D0%B0%D0%B3%D0%B0%D0%BD%D1%8A%D1%82-%D0%9C%D0%B0%D1%80%D0%B8%D1%8F-%D0%B2%D1%80%D1%8A%D1%85%D0%BB%D0%B5%D1%82%D1%8F-%D0%9F%D1%83%D0%B5%D1%80%D1%82%D0%BE-%D0%A0%D0%B8%D0%BA%D0%BE/", "text": "\n                    Ураганът Мария връхлетя Пуерто Рико. Окото на бурята, която е от четвърта степен, се намира близо до град Ябукоа, съобщиха агенциите. Ветровете са със скорост 250 километра в час. Стихията е на 75 километра югоизточно от Сан Хуан. Ураганът се придвижва на североизток със скорост 17 километра в час.\n\nПуерто Рико дълго време не беше връхлитан директно от урагани. Те минаваха или северно, или южно от него. За последно ураган от четвърта категория е имало през 1932 г. А най-силната буря, поразила острова досега, е Сан Фелипе с ветрове 257 километра в час през 1928 г.\n\nВластите на Доминика съобщиха, че ураганът Мария е отнел живота на седем души там. Преди това ураганът стана причина за смъртта на един човек в Гваделупа.\n\n \n                    ", "date": "2017.09.20", "title": "Ураганът Мария  връхлетя Пуерто Рико"}
{"url": "http://www.monitor.bg/a/view/41404-%D0%9D%D0%B5-%D0%B8%D0%BD%D1%82%D0%B5%D0%B3%D1%80%D0%B0%D1%86%D0%B8%D1%8F-%D0%B0-%D0%B4%D0%B5%D1%86%D0%B8%D0%BC%D0%B0%D1%86%D0%B8%D1%8F/", "text": "\n                    Най-лесният начин да коментираш темата бит учител е като изтъкнеш все по-пропадащата ни образователна система. На всички ни е ясно, че тя не става. В една от най-елитните софийски гимназии си гледат домати на двора, а директорът се барикрадира в кабинета си и не иска да напусне, в друго училище цял клас се мести заради учителка, която малко объркала нещата с бюрокрацията. Директор пък се снима гол или го снимаха гол. А може би и му направиха гол колаж. Което и от трите да е, все не говори добре за образованието ни. Тези, които пък получат добри знания и възпитание, бягат в чужбина. Ако не успеят да избягат, запълват фонда, който обслужва туристите. Или иначе казано, отличниците стават сервитьори, сервитьорки, готвачи и бармани. И то срещу символични заплати. И всичко това не говори добре за родното образование. Не говори добре за цялата система. Тази система, която ражда изроди. Защото трябва да се изродиш, за да биеш учителя си. Този, за когото има десетки песни, този, когото хората виждат след десетилетия и прегръщат със сълзи на очи. А „сегашната младеж“ не ги прегръща, а ги бие. А и на всичко отгоре техните връстници ги защитават. Е, що за държава, що за интеграция, що за училище? За какви реформи говорим? Какво ще промени отпадането на някое произведение, черно-белият учебник или приемният изпит? Нима той ще остави тези гамени вкъщи, или ще ги направи примерни деца? Като се замислим, е по-добре да останат заключени в домовете си, но последната стратегия на МОН настоява дори полицията да ги изкарва от там и да ги вкарва в класните стаи. А може силовото ведомоство направо да си спести усилията и от детската им стая да ги прибира в ареста. Защото такива деца нямат място сред останалите. Те няма да се променят, по-скоро ще променят съучениците си. И интеграцията няма да им помогне. Защото това е думата, която носи най-импотентно значение в съвременния български език. Защото няма нито един интегриран. Има по някоя черна овца, която е завършила висше в някой колеж и телевизиите се избиват да я показват, да правят репортажи за нея, да я хвалят. Видиш ли, в гетото се е родил гений, който е избутал още 4 години с тройки. И интеграцията за него е подействала под формата на съжаление. Писали са му тройки, защото е един на милион, който се е решил да учи в университета. Интеграцията не върши работи, върши работа децимацията, но не в чистата й форма. Никой няма нужда да избива всеки десети провинил се. По-скоро всеки десети трябва да влиза в ареста. Без значение дали е от някое малцинство, или е просто изпростачен ученик, който не зачита никакви правила. Всеки десети такъв трябва да се озовава по интернатите и възпитателните училища. С тази разлика, че те ги и изпозатвориха. Защото ако ги имаше, те щяха да се страхуват, че ще отидат там. Вършиш ли престъпления, носиш си последствията. Че дори и те да са живот в мизерна стая, обграден от престъпници, какъвто си и самият ти. Такава форма на децимация трябва да има, а не интеграция. Защото едва ли всеки десети бандит ученик отива зад решетките, но още по-невероятно е всеки десети представител на малцинствата да се интегрира.\n                    ", "date": "2017.09.20", "title": "Не интеграция, а децимация "}
{"url": "http://www.monitor.bg/a/view/24079-%D0%9A%D0%BE%D0%BA%D1%82%D0%B5%D0%B9%D0%BB-%D0%9C%D0%BE%D0%BB%D0%BE%D1%82%D0%BE%D0%B2-%D0%B8%D0%B7%D0%BF%D0%B5%D0%BF%D0%B5%D0%BB%D0%B8-%D0%B4%D0%B8%D1%81%D0%BA%D0%BE%D1%82%D0%B5%D0%BA%D0%B0-%D0%BD%D0%B0-%D0%9B%D1%83%D0%BD%D0%B3%D0%B0%D1%80%D0%B0-%D0%B2-%D0%93%D0%B0%D0%BB%D0%B8%D1%87%D0%B5/", "text": " Огненият атентат срещу опонента на Чоков е извършен часове преди делото в  Специализирания съд срещу кмета и бандата му\n                    Коктейл „Молотов” изпепели дискотека „Круп Грийн” в размирното врачанско село Галиче часове преди старта на поредното заседание по делото срещу скандалния кмет и бандата му в Специализирания съд. Заведението е собственост на сина на Веселин Попов-Лунгара, който е най-върлият опонент на Ценко Чоков. Сигнал, че култовата кръчма в центъра на селото гори е получен от бодигард, който карал нощната смяна в 4 часа и 13 минути в сряда, съобщиха от областната дирекция на МВР във Враца. От там допълват, че след разпит на охранителя е станало ясно, че пожарът е умишлен. А пристигналите огнеборци от Бяла Слатина потушили огъня, но не могли да спасят нищо от дискотеката, от която са останали само опушени стени. Заедно с кръчмата, пламъците са погълнали и фитнеса, който се намирал на втория етаж от сградата.Лунгара е зад решетките със 7-годишна присъда за лихварство, а синът му е призован като свидетел на обвинението в процеса срещу Чоков. Той и близките му подозират, че палежът е за сплашване преди да даде показания. Твърдят, че бутилката с огнения коктейл е хвърлена от охранител на имотите на Ценко Чоков от съседното село Алтимир, известен с прякора Ландърса. Той от няколко дни се въртял край заведението и изпълнявал задачата да „обработва” свидетели срещу кмета Чоков. Разследването на огнения атентат от полицията обаче тепърва започва.  \n\n\n                    ", "date": "2017.09.20", "title": "Коктейл „Молотов” изпепели  дискотека на Лунгара в Галиче"}
{"url": "http://www.monitor.bg/a/view/87805-%D0%A2%D1%8A%D1%80%D1%81%D1%8F%D1%82-%D0%BF%D0%BE%D0%B4%D0%BF%D0%B0%D0%BB%D0%B2%D0%B0%D1%87-%D0%BD%D0%B0-%D0%B1%D0%BE%D1%80%D0%BE%D0%B2%D0%B0-%D0%B3%D0%BE%D1%80%D0%B0/", "text": "\n                    Неизвестно лице е драснало клечката, предизвикала пожар късно вечерта на 18 септември насред борова гора в северната окрайнина на парк Аязмото в Стара Загора, при която са изпепелени 18 дка борова гора.\n\nСъобщението за пламъците е било прието на телефон 112 към 19,54 ч. в понеделник. При пристигане на място огнеборците установили че пожарът вилнее в близост до парка на дома за медико-социални грижи.\n\nГасенето е продължило до ранните часове на следващия ден, като при повторен оглед в светлата част на денонощието са намерени няколко огнища. Разследващите не изключват възможността палежът да е умишлен, като крайната цел е овъгляване на дървесината.\n\nИма следи от подпалвача, които водят към близката, населена предимно с роми, махала Лозенец. Изгорялата гора е от фонда на община Стара Загора, образувано е досъдебно производство по чл.330, ал.1 НК.\n\n\n \n                    ", "date": "2017.09.20", "title": "Търсят подпалвач на борова гора"}
{"url": "http://www.monitor.bg/a/view/76567-%D0%A1%D0%BF%D0%B8%D0%BF%D0%B0%D1%85%D0%B0-%D0%B4%D0%B2%D0%B0%D0%BC%D0%B0-%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B8%C2%A0-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8-%D0%B2-%D0%9F%D0%B0%D0%B2%D0%BB%D0%B8%D0%BA%D0%B5%D0%BD%D0%B8/", "text": "\n                    Двама нагли телефонни измамници бяха заловени в Павликени при опит да ошушкат поредната си жертва. Във вторник около 16,00 ч. в местната полиция се обадил 71-годишен мъж. Той обяснил, че преди минути по телефона му позвънил мъж, който се представил за внука му и разказал, че е катастрофирал и че му трябват 2000 лв., за да бутне рушвет на полицаите да не го арестуват. В разговора се включили и други двама мъже, които се представили за полицаи. Дядото обаче не се вързал на въдицата им, а се усетил, че си има работа най-вероятно с телефонни измамници, и подал сигнал в полицията. В момента на предаването на исканите пари в района на община Борово, били задържани двамата ало измамници - мъже на 42 и 43 години от ромски произход от град Ветово, известни на полицията и осъждани вече за същите престъпления. У тях са намерени и иззети мобилните телефони, от които са проведени разговорите със стареца. По случая е образувано досъдебно производство. Проверява се дали двамата \"телефонисти\" не са извършили и други измами на територията на страната. \n                    ", "date": "2017.09.20", "title": "Спипаха двама телефонни измамници в Павликени"}
{"url": "http://www.monitor.bg/a/view/82497-%D0%A0%D0%B5%D0%B2%D0%BD%D0%B8%D0%B2%D0%B5%D1%86-%D0%BD%D0%B0%D0%B5%D0%BB-%D0%BF%D0%B8%D1%80%D0%BE%D0%BC%D0%B0%D0%BD-%D0%B4%D0%B0-%D0%BF%D0%BE%D0%B4%D0%BF%D0%B0%D0%BB%D0%B8-%D0%BA%D0%BE%D0%BB%D0%B0%D1%82%D0%B0-%D0%BD%D0%B0-%D0%B8%D0%B7%D0%B3%D0%BE%D1%80%D0%B0/", "text": "\n                    36-годишен старозагорец е задържан за подпалването на лек автомобил Фолкваген голф, който изгоря през нощта на 17 септември на тротоара пред частно жилище в квартал Зора. Николай Г., който има зад гърба си половин дузина осъдителни присъди за кражби и влизане с взлом е направил пълни самопризнания. По думите му той бил нает по телефона от приятел на живеещата в къщата жена, като за запалването получил първоначално 150 лв, а още толкова трябвало да му бъдат предадени на следващия ден.Пироманът не познавал лично поръчителя на палежа, комуникацията била само по телефона. Авансовите пари били оставени в плик на пейка в един от градските паркове. Срещу него е повдигнато обвинение за престъпление по член 330 ал. 1 от Наказателния кодекс. Първоначално с прокурорско разпореждане му е била наложена мярка за неотклонение „задържане под стража за 72 часа“.При огледа на местопроизшествието е намерена запалката, с която обвиняемият си е послужил при палежа. По делото са разпитани свидетели и са иззети веществени доказателства. На база събраните доказателства районният съд е преценил , че той трябва да остане за постоянно зад решетките.\n                    ", "date": "2017.09.20", "title": "Ревнивец наел пироман да  подпали колата на изгора"}
{"url": "http://www.monitor.bg/a/view/16778-%D0%A7%D0%B5%D0%BB%D0%B5%D0%BD-%D1%83%D0%B4%D0%B0%D1%80-%D1%80%D0%B0%D0%BD%D0%B8-2-%D0%B6%D0%B5%D0%BD%D0%B8-%D0%B8-2-%D0%B4%D0%B5%D1%86%D0%B0-%D0%BA%D1%80%D0%B0%D0%B9-%D0%92%D0%B5%D0%BB%D0%B8%D0%BD%D0%B3%D1%80%D0%B0%D0%B4/", "text": "\n                    Две жени и две деца-на 12 и на 10 години са ранени при челен удар на пътя Велинград-Ракитово, съобщи говорителят на пазарджишката Областна дирекция на МВР Мирослав Стоянов. Катастрофата е станала към 18 ч. във вторник. „Мерцедес“ започнал изпреварване, навлязъл в насрещното движение и се блъснал с висока скорост в „Опел Астра“. По-тежко пострадали са водачката на „Мерцедеса“ – велинградчанка, и нейната спътница. Едната има травма на гръдния кош, другата – счупвания на крайниците. Оказана им е първа помощ и са настанени за лечение във велинградската болница. С тях са пътували две деца на 10 и 12 години, които са се разминали с повърхностни охлузвания. Леки наранявания има и шофьорът на „Опела“, също жител на Велинград.\n                    ", "date": "2017.09.20", "title": "Челен удар рани 2 жени и 2 деца край Велинград"}
{"url": "http://www.monitor.bg/a/view/38399-%D0%9F%D1%80%D0%BE%D1%81%D1%82%D0%B8%D1%82%D1%83%D1%82%D0%BA%D0%B0-%D1%83%D0%BC%D0%BE%D1%80%D0%B8-46%D0%B3%D0%BE%D0%B4%D0%B8%D1%88%D0%B5%D0%BD-%D0%B2-%D0%BC%D0%B8%D0%BA%D1%80%D0%BE%D0%B1%D1%83%D1%81%D0%B0-%D0%BC%D1%83/", "text": "\n                    46-годишният Васил Косарски от санданското село Поленица беше покосен от инфаркт в лозята край благоевградското село Рилци. Сигналът подала 24-годишна магистрална труженичка вчера около 17,20 часа.Загорелият мераклия се връщал с микробуса си „Мерцедес“ от София и се отзовал на махането с ръка на проститутката, която се намирала на работното си място, на главен път Е-79, в близост до разклона за село Бараково. В лозята на местността „Бегов Андък“ край село Рилци двамата се усамотили на задната седалка в буса и започнали любовната си игра. При 35 градуса жега и пъшкайки като парен локомотив изведнъж 46-годишният клиент на жрицата се отпуснал, обелил зениците на очите си, загубил съзнание и паднал възнак върху облегалката. Така го открили медици и полицаи, които били повикани по сигнала на телефон 112, подаден от сащисаната проститутка. Медиците констатирали смъртта му, а трупът му е транспортиран в моргата на благоевградската болница за изясняване причините за смъртта. Не са констатирани следи от насилие. Починалият живее в Благоевград заедно със семейството си. Днес сутринта 24-годишната жрица на любовта даде показания в Първо РУП в Благоевград. Образувано е досъдебно производство.\n                    ", "date": "2017.09.20", "title": "Проститутка умори 46-годишен в микробуса му"}
{"url": "http://www.monitor.bg/a/view/85260-%D0%A2%D1%83%D1%80%D1%81%D0%BA%D0%B8-%D1%82%D0%B8%D1%80%D0%B0%D0%B4%D0%B6%D0%B8%D1%8F-%D0%BE%D1%81%D1%8A%D0%B4%D0%B5%D0%BD-%D0%BD%D0%B0-2-%D0%B3-%D0%B7%D0%B0-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B5-%D0%BD%D0%B0-%D0%BF%D0%BE%D0%BB%D1%8F%D0%BA%D0%B8%D0%BD%D1%8F/", "text": "\n                    Турският шофьор на ТИР Сейхадин А. бе осъден на 2 години лишаване от свобода заради изнасилване на полякиня-стопаджийка. Присъдата е на пазарджишкия Окръжен съд, който призна за виновен чужденецът за това, че на 22 август м.г. след оплакване на 25-годишна полякиня, която пътувала на автостоп, че била насилена сексуално от шофьора. 25-годишната жена пътувала на автостоп по автомагистрала“Тракия“ заедно с приятеля си. Те трябвало да достигнат до София и затова вдигнали ръка на два камиона „ТИР“ с турска регистрация. Полякинята и гаджето й се качили по отделно в товарните возила, тъй като имало по едно свободно място, но на паркинг в района на Пазарджик по аутобана турският шофьор налетял на жената и искал да прави насила секс с нея. Той дори я ударил, за да сломи съпротивата й, докато в съседния камион приятелят на полякинята спял и не разбрал какво се случва. Младата жена се оплакала на персонала в турски ресторант на паркинга и хората повикали полиция. Така насилникът бил задържан и изправен пред съда, като първоначално Районният съд в Пазарджик му даде 4 години затвор, но окръжните магистрати намалиха присъдата наполовина. Сейхадин ще излежи наказанието в Софийския затвор, където се привеждат осъдени  чуждестранни граждани.\n                    ", "date": "2017.09.20", "title": "Турски тираджия осъден на 2 години за изнасилване на полякиня"}
{"url": "http://www.monitor.bg/a/view/85762-%D0%97%D0%B0%D1%81%D0%B5%D0%BA%D1%80%D0%B5%D1%82%D0%B8%D1%85%D0%B0-%D0%B4%D0%B5%D0%BB%D0%BE%D1%82%D0%BE-%D1%81%D1%80%D0%B5%D1%89%D1%83-%D1%82%D1%80%D0%B0%D0%B2%D0%B5%D1%81%D1%82%D0%B8%D1%82%D0%B0-%D0%91%D0%BB%D0%B0%D0%B3%D0%BE%D0%B2%D0%B5%D1%81%D1%82/", "text": "Блудствал с момченце, заканвал се на съседка да я размаже и убие\n                    „Не се признавам за виновен, искам делото да се гледа по общия ред”, заяви в сряда на първото дело срещу него в районния съд в Пловдив травеститът Благовест Молев, който се представя с артистичния псевдоним Алисия Георгиева. Младият 29-годишен мъж подлуди съседите си от блок в квартал „Кючук Париж”, където живеел. Той отговаря пред съда по няколко обвинения. Едно от тях е, че е блудствал с момченце, което живее в съседния вход, заради което процесът срещу Алисия бе засекретен. Друго обвинение е, че е нападнал своя комшийка, като й се заканвал да я размаже и убие.\n\nБлаговест бе арестуван още миналия септември. Тогава той отворил на ченгетата входната си врата, както си бил облечен в булчинска рокля. Наложило се именно в този му вид полицаите да го отведат за справка в районното управление. Това се случило на 18 септември м.г. Тогава в блока, където живеел, изритал няколко пъти вратата на апартамента на комшийка, счупил звънеца и крещял пред други съседи: „Ей, този път ще те убия, ще те размажа“, „Сега влизам, никой няма да може да те спаси“. Жената се обадила в Първо районно, а изпратените на адреса полицаи я открили изплашена след случилото се. Почти месец по-късно – на 21 октомври 2016г., Благовест отново взел на мушка същата си съседка. Тогава той повредил вратата на апартамента й, която изритал много силно и така счупил лайсната и секретната брава. Двама от комшиите излезли на между стълбищната площадка, за да видят какво пак става. Те направили забележка на Благовест да спре и отишли до жилището на жената, за да видят този път какви ги е свършил той. Мъжете видели, че съседката им плаче и трепери от страх и се обадили отново в полицията. По време на разследването станало ясно, че Благовест е блудствал и с малко момче. Това се случило на 13 юли 2016г. и тогава отново имало подаден сигнал до Първо районно управление на полицията в Пловдив.\n\nНа процеса тази сряда в районния съд Алисия се появи с коренно различна прическа. Ако допреди няколко месеца Благовест бе блондинка с агресивен вид, то зад стените на затвора, където се намира от последното си закопчаване, е променил тотално външния си вид. От русата дълга коса няма и помен. Прическата му тип „ананас” прилича на занемарена войнишка, като над ушите е много късо подстриган с повече коса на темето.\n\n \n                    ", "date": "2017.09.20", "title": "Засекретиха делото срещу травестита Благовест"}
{"url": "http://www.monitor.bg/a/view/46547-%D0%90%D1%80%D0%B5%D1%81%D1%82-%D0%B7%D0%B0-%D0%90%D1%82%D0%B0%D0%BD%D0%B0%D1%81-%D1%83%D0%B4%D0%B0%D1%80%D0%B8%D0%BB-%D1%83%D1%87%D0%B8%D1%82%D0%B5%D0%BB-%D1%81-%D0%BA%D0%BE%D0%BB-%D0%BF%D0%BE-%D0%B3%D0%BB%D0%B0%D0%B2%D0%B0%D1%82%D0%B0/", "text": "\n                    Ученикът в 12.клас в Селскостопанската гимназия в Садово Атанас Георгиев остава зад решетките за нови 72 часа, съобщиха от районната прокуратура в Асеновград. Те са поели разследването по , при който вчера по обяд трио ученици от гимназията обикаляли по време на четвъртия час от кабинет в кабинет и пречели на учебния процес. Учителят Антон Велков им направил забележка и малко по-късно Атанас Георгиев, който е от ромски произход се върнал в школото с дървен кол и ударил по главата преподавателя. Срещу Атанас прокуратурата е повдигнала две обвинения – за хулиганство, извършено с особена дързост и цинизъм и за нанасяне на лека телесна повреда на учител. След като изтекат 72-та часа арест, от прокуратурата в Асеновград ще преценят дали да поискат от съда да вземе спрямо ученика постоянна мярка за неотклонение „задържане под стража”, или младежът да бъде пуснат на свобода. Срещу Атанас Георгиев е образувано бързо производство. \n                    ", "date": "2017.09.20", "title": "Арест за Атанас, ударил учител с кол по главата"}
{"url": "http://www.monitor.bg/a/view/57197-217-%D0%BC%D0%BB%D0%BD-%D0%BB%D0%B2-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B8-%D0%B8%D1%81%D0%BA%D0%BE%D0%B2%D0%B5-%D0%BF%D0%BE-%D0%B4%D0%B5%D0%BB%D0%BE%D1%82%D0%BE-%D0%A1%D0%B0%D1%80%D0%B0%D1%84%D0%BE%D0%B2%D0%BE/", "text": "\n                    Граждански искове за рекордната сума от 217 млн. лв. от името на 48 пострадали допусна спецсъдът по делото за терористичния акт на летището в Бургас.\n\nНа 18 юли 2012 г. атентатор самоубиец се взриви до автобус с израелски туристи на паркинга там. Загинаха петима израелски туристи и българският шофьор на автобуса.\n\nПодсъдими по делото задочно са Мелиад Фарах - с австралийско и ливанско гражданство, и Хасан ел Хадж Хасан - с канадско и ливанско гражданство.\n\nЕдна година след като беше насрочено първото заседание спецсъдът успя да призове редовно всички пострадали и роднини на загиналите в Израел.\n\nИзраелските граждани, както и роднините на загиналия шофьор Мустафа Кьосов, бяха приети и като граждански ищци и частни обвинители по делото.\n\nНай-малкият граждански иск е от 100 000 лв. и е на екскурзоводката, родителите на загиналия шофьор претендират за 568 000 лв. Исковете на израелските граждани са от 770 000 до 22 млн. лв. Съдът не допусна предявяването на финансови претенции към военното крило на Хизбула, каквито имаше от част от пострадалите. Мотивът е, че в обвинителния акт няма факти, които да сочат, че двамата подсъдими са действали по поръчка на ливанската шиитска групировка.\n\nЕдиният прокурор по делото – Калина Чапкънова, бе избрана от НС за член на ВСС, докато течеше съдебното заседание. Очаква се на следващото заседание в средата на ноември делото да започне по същество.\n\n \n\n \n\n \n                    ", "date": "2017.09.20", "title": "  217 млн. лв. граждански  искове по делото „Сарафово“"}
{"url": "http://www.monitor.bg/a/view/15787-%D0%9F%D1%80%D0%B0%D1%89%D0%B0%D1%82-%D0%BD%D0%B0-%D1%81%D1%8A%D0%B4-%D1%88%D0%BE%D1%84%D1%8C%D0%BE%D1%80-%D1%83%D0%B1%D0%B8%D0%BB-%D1%82%D1%80%D0%B8%D0%BC%D0%B0/", "text": "\n                    Шофьор, убил трима и ранил двама души при катастрофа отива на съд, съобщиха от окръжната прокуратура във Велико Търново. Обвинението срещу Бисер А. е за това, че на 26 ноември 2016 г., около 1,30 ч. след полунощ, на пътя от Долна Оряховица към Лясковец, при управление на лек автомобил „Форд Мондео“, нарушил правилата за движение по пътищата, като се движел със скорост от 110 км/ч. при ограничение до 90 км/ч. и допуснал пътно транспортно произшествие със спрелия в неговата пътна лента лек автомобил „ВАЗ 2121“. В резултат на катастрофата той причинил смъртта на намиращите се на пътното платно зад лекия автомобил  Марио Н., Николай П. и Тони П. и средни телесни повреди на Данчо К. и на пътуващия в неговата кола Тодор К. Деянието е извършено в пияно състояние – с концентрация на алкохол в кръвта 1,28 на хиляда и случая е особено тежък. През нощта на 25 ноември 2016 г. обвиняемият пътувал със свои приятели, с които преди това били употребили алкохол и наркотични вещества. В същото време лек автомобил „ВАЗ” бил спрял заради повреда вдясно в канавката и пътуващите в него четирима мъже били излезли от него и се суетели край пътя. Те били връхлетяни от форда на Бисер. В следствие на удара трима от мъже получили тежки съчетани травми, в резултат на които настъпила смъртта им, а на четвъртия мъж  били причинени телесни повреди. От катастрофата пострадал и пътуващият на задната седалка в форда  Тодор К. който получил счупване на бедрена кост.\n\n\n                    ", "date": "2017.09.20", "title": "Пращат на съд шофьор, убил трима "}
{"url": "http://www.monitor.bg/a/view/55632-%D0%9F%D1%80%D0%BE%D0%B1%D1%83%D1%82%D0%B2%D0%B0%D1%82-%D0%B7%D0%B0-%D0%B8%D1%81%D1%82%D0%B8%D0%BD%D1%81%D0%BA%D0%BE-%D1%81%D0%B8%D1%80%D0%B5%D0%BD%D0%B5-%D1%81-%D0%BF%D0%B0%D0%BB%D0%BC%D0%B0-%D0%B2-%D1%83%D1%87%D0%B8%D0%BB%D0%B8%D1%89%D0%B0%D1%82%D0%B0/", "text": " Хранителни инспектори проверяват за вредни манджи столовете на школа и детски градини\n                    След засилените проверки по магазините част от сиренето с палмова мазнина се пробутва като истинско в училищни столове и в други заведения за хранене, научи „Монитор“.Според председателя на Асоциация „Активни потребители“ Богомил Николов в България само мандрите годишно внасят за производството си по 15-16 хил. т палмово масло. „Въпросът е къде отива този продукт. Явно се влага в продукция, която се пласира основно в заведенията за хранене и в училищните столове, защото те не се проверяват редовно. Внесено е огромно количество палма от мандрите, а в същото време щандовете на имитиращите продукти в магазините стават все по-малко. Предполага се, че голяма част от продукцията с палма не стига до рафтовете на супермаркетите, а се реализира по други канали“, обясни той.Николов каза още, че потребителските организациии други заведения за хранене, защото това се прави по определена процедура. „Пълномощията за това има агенцията по храните“, поясни той. „Можем единствено да вземаме продукти от магазините и да изследваме“, поясни Николов и добави, че има идея да предложи на омбудсмана Мая Манолова агенцията по храните да бъде задължена по-често да проверява храната в училищата и детските градини за продукти с палмово масло.Димитър Зоров, председател на Асоциацията на млекопреработвателите смята, че за храната на децата трябва да има нулева толерантност към нарушителите. „Подкрепям идеята за по-чести проверки за продукти с палма в училищата и детските градини. Със здравето на децата и подрастващите не бива да се правят компромиси“, каза той за „Монитор“.По неофициална информация схемата за пласиране на млечни продукти с палма като истински в училищата се прави от нови фирми. Обикновено някой новоизлюпен бизнесмен отива при утвърден производител на млечни продукти и иска от него документация за производство по БДС, например. Въпросните книжа той гиза детски заведения и училища, твърдят запознати с проблема.От пресцентъра на БАБХ обясниха за „Монитор“, че в момента ведомството извършва извънредни инспекции на храненето в детските градини, в учителските столове в кухненски блокове, които са традиционни в началото на учебната година. Едно от нещата е дали се спазват изискванията да се доставят само продукти по БДС.Богдан Борисов, председател на Асоциацията на млекопроизводителите, обясни за „Монитор“, че България изнася големи количества имитиращи продукти с палмово масло за Румъния, където имало голямо търсене. \n                    ", "date": "2017.09.20", "title": "Пробутват за истинско сирене с палма в училищата"}
{"url": "http://www.monitor.bg/a/view/77416-%D0%A4%D0%B8%D1%80%D0%BC%D0%B8-%D0%BC%D0%B0%D1%81%D0%BE%D0%B2%D0%BE-%D0%BB%D1%8A%D0%B6%D0%B0%D1%82-%D1%81-%D0%BF%D0%B0%D1%80%D0%B8%D1%82%D0%B5-%D0%B2-%D0%BA%D0%B0%D1%81%D0%B0/", "text": " Крият данъци и пращат съдружници на екзотични екскурзии\n                    Родните фирми масово лъжат колко пари в брой държат в касите си, съобщиха от Националната агенция за приходите (НАП). Проверки показали, че случаите на липсващи пари в касите на дружествата, които според счетоводните данни би трябвало да са налични, стават все повече в хода на започналите преди две седмици 550 инспекции на данъчните.Данните от счетоводните баланси на хиляди юридически лица сочат, че имат голяма сума пари в брой. Инспекторите на НАП проверяват дали търговските дружества и нестопанските организации не са извършили скрито разпределение на печалба. Според данните, които сами са подали в НАП, 1289 от фирмите имат в касите си по над 1 милион лева в брой. Над 10 000 пък са компаниите с налични пари в кеш над 100 000 лева.Според НАП до края на септември фирмите, които са извършили скрито разпределение на печалба имат възможност законно да подадат коригиращи декларации за 2016 г. Веднага след като изтече този гратисен период, т.е. още в началото на октомври, данъчните инспектори ще погнат компаниите нарушители и ще им бъдат възложени нови проверки и ревизии.Основните съмнения на ревизорите са, че като декларират голяма сума пари в кеш, фирмите избягват плащането на корпоративни данъци и данък върху дивидентите. В най-масовия случай става въпрос за чисто счетоводно изписване на средства от касата в полза на съдружници и свързани с тях лица за разходи, които не са свързани с дейността на дружеството – например скъпи командировки до екзотични държави, ползване на чужди активи за лични нужди на акционерите и т. н. Подозренията на данъчните се засилват и от факта, че в момента съществува забрана за разплащания в брой над 10 000 лева.Ако при проверките бъдат открити данъчни и осигурителни нарушения, ще започнат ревизии, за да бъдат установени неплатените данъци и осигурителни вноски за последните пет години с пълната строгост на закона, предупреждават от приходната агенция.  \n\n\n                    ", "date": "2017.09.20", "title": "Фирми масово лъжат с парите в каса"}
{"url": "http://www.monitor.bg/a/view/50961-%D0%A7%D0%95%D0%97-%D0%BE%D1%82%D0%BA%D1%80%D0%B8-%D0%BD%D0%BE%D0%B2-%D1%82%D0%B5%D1%85%D0%BD%D0%B8%D1%87%D0%B5%D1%81%D0%BA%D0%B8-%D1%83%D1%87%D0%B5%D0%B1%D0%B5%D0%BD-%D1%86%D0%B5%D0%BD%D1%82%D1%8A%D1%80/", "text": "\n                    ЧЕЗ откри нов модерен технически учебен център, в който бъдещи и настоящи електротехници могат да придобият и усъвършенстват практическите си умения.\n\nЦентърът включва технически полигон с умален модел на електроразпределителна мрежа и изградени осем обекта за практическо обучение. В него всяка година 2400 служители на компанията, както и ученици и студенти ще могат да се обучават и да проверят уменията си за работа в напълно реалистична среда. Освен полигона са изградени и специализирани учебни зали, в които ще се провежда теоретичната част на обученията. За изграждането на полигона са инвестирани 400 хил. лева, а общата площ на центъра е 3400 кв. метра.\n\nКарел Крал, регионален мениджър на „ЧЕЗ България“ заяви, че целта е да се хармонизира това, което младите хора учат, с нуждите в този бизнес, за да се осигури качество в образованието, свързано с енергийния сектор. „Благодарение на този проект младите хора на България ще имат шанса да преминат практически обучения в реална среда“, категоричен бе той. На въпрос на журналисти относно предстоящата продажба на активите на дружеството Крал заяви, че все още преговорите продължават и компанията търси сериозен инвеститор.\n\nОсвен Карел Крал по време на откриването присъстваха още и Петър Холаковски, изпълнителен директор на „ЧЕЗ Разпределение България“, и Виктор Станчев, главен оперативен директор на дружеството.\n                    ", "date": "2017.09.20", "title": "ЧЕЗ откри нов технически учебен център"}
{"url": "http://www.monitor.bg/a/view/53931-%D0%9B%D0%B8%D0%B4%D0%BB-%D1%82%D1%8A%D1%80%D1%81%D0%B8-%D1%80%D0%BE%D0%B4%D0%BD%D0%B8%D1%82%D0%B5-%D0%B2%D0%BA%D1%83%D1%81%D0%BE%D0%B2%D0%B5-%D0%BE%D1%82-%D1%88%D0%BA%D0%B0%D1%84%D0%B0-%D0%BD%D0%B0-%D0%B1%D0%B0%D0%B1%D0%B0/", "text": "Награда от 10 хил. лв. ще получи собственикът на най-добрата рецепта\n                    „Лидл“ търси родните вкусове, за ги постави на рафтовете си. Търговската верига стартира кампания „Съхрани родния вкус“, която цели опазване на уникалните български рецепти и традиции. „Кампанията е продължение на продуктовата ни линия „Родна стряха“. Този път решихме да направим нещо различно, да надградим и претворим любимите ни рецепти от детството ни“, заяви изпълнителният директор на „Лидл България“ Милена Драгийска.\n\nВ рамките на няколко месеца потребителите ще могат да споделят свои рецепти за родни традиционни консервирани продукти или сурово-сушени деликатеси от месо. Най-добрият вкус ще бъде отличен от\n\n \n\n\n\n \n\nкойто през 2018 г. ще заеме своето почетно място в продуктовата линия, произвеждана в България. От 25 септември всички желаещи ще могат да извадят от шкафа на баба рецептите и да се регистрират на gotvi.lidl.bg. Освен точното предписание за консервирани храни или месни деликатеси желаещите да участват трябва да споделят и семейната история и спомени, свързани с тях. „Ще оценяваме преди всичко вкуса на храната, но допълнението са хубавите преживявания“, коментира шеф Шишков.\n\n \n\n\n\n \n\nкоято ще бъде връчена след дълга селекция от шеф готвачите. Манчев и Шишков ще пътуват из цялата страна, за да опитат „на живо“ рецептите. Пред „Монитор“ шеф Манчев, познат и от малкия екран, коментира кампанията като смислена, защото е обвързана с много история. „Пътувал съм много и когато съм сядал някъде, забелязвам, че всеки се гордее с това, което прави. Защото това е неговата рецепта, тази от детството му, на близките му. Нещо сакрално и велико, защото го свързва с миналото му.“ Обиколката на готвачите ще продължи около месец, като и двамата обещаха, че няма да запазят рецептите само за себе си.\n\nМайсторите в кухнята очакват този кулинарен експеримент с нетърпение.„Очаквам всякакви рецепти. Дори биха ме изненадали с люти чушки, каквито никога досега не съм ял“, допълни Манчев.\n                    ", "date": "2017.09.20", "title": "„Лидл“ търси родните вкусове от шкафа на баба"}
{"url": "http://www.monitor.bg/a/view/42924-%D0%9D%D0%B8%D1%81%D0%BA%D0%BE%D0%B1%D1%8E%D0%B4%D0%B6%D0%B5%D1%82%D0%B5%D0%BD-%D0%BF%D1%80%D0%B5%D0%B2%D0%BE%D0%B7%D0%B2%D0%B0%D1%87-%D0%BF%D1%83%D1%81%D0%BA%D0%B0-%D0%BF%D0%BE%D0%BB%D0%B5%D1%82%D0%B8-%D0%BE%D1%82-%D0%A1%D0%BE%D1%84%D0%B8%D1%8F-%D0%B4%D0%BE-%D0%9C%D0%B0%D0%BB%D0%B0%D0%B3%D0%B0/", "text": "\n                    Унгарски нискобюджетен превозвач пуска полети от София до Малага. Те ще се изпълняват два пъти седмично - във вторник и събота, от 27 март, съобщиха от авиокомпанията.\n\nМестата по маршрута вече са в продажба и могат да бъдат резервирани на om или чрез мобилното приложение WIZZ на цени от 29.99 EUR/58.99 лв., което включва безплатен ръчен багаж с максимални размери до 55x40x23 см, посочват от компанията.\n\nМалага е пристанищен град в южната част на испанското крайбрежие Коста дел Сол, известен със своите красиви пейзажи, прекрасни плажове, богато културно наследство и отлична кухня.\n\nВчера компанията обяви и 20% намаление на всички билети по всички дестинации, купени в рамките на деня. Специалната оферта е валидна само за членовете на WIZZ Discount Club.\n\nСлед последно обявените нови линии от София до Ница и Лисабон, Малага е третата слънчева дестинация, с която Wizz Air ще свърже българската столица от следващия март. Заедно с маршрутите до Братислава, Катания и вътрешната линия до Варна, които стартираха тази година, превозвачът вече предлага общо 33 маршрута на ниски цени от софийската си база.\n                    ", "date": "2017.09.20", "title": "Нискобюджетен превозвач пуска полети от София до Малага"}
{"url": "http://www.monitor.bg/a/view/8882-%D0%98%D0%B7%D0%BD%D0%B5%D1%81%D0%BE%D1%85%D0%BC%D0%B5-%D0%BD%D0%B0%D0%B4-70-%D0%BC%D0%BB%D0%BD-%D0%BB%D0%B8%D1%82%D1%80%D0%B0-%D0%B2%D0%B8%D0%BD%D0%BE-%D0%B7%D0%B0-%D0%9F%D0%BE%D0%BB%D1%88%D0%B0/", "text": "\n                    Над 70 млн. литра българско вино са изнесени през миналата година за Полша, като това е най-големият пазар за нас в рамките на Европейския съюз. Това каза Мариета Захариева, изпълнителен директор на Изпълнителна агенция за насърчаване на малките и средите предприятия (ИАНМСП) при откриването на българо–полски бизнес форум в София, които се провежда под патронажа на полския министър-председател Беата Шидло и на българския министър-председател Бойко Борисов.\n\n„Страната ни реализира на полския пазар още фармацевтични продукти, хранителни стоки, мебели, биозеленчуци и плодове, консерви, електроника, парфюмерийни и козметични продукти. Българските компании проявяват интерес към увеличаване на износа на вина и вермути, мото и електрокари, медикаменти, замразени плодове и зеленчуци, билки, бяло саламурено сирене“, заяви още в изказването си Мариета Захариева.\n\nПо думите й полските фирми имат богат опит и добри практики в сферата на модернизацията на конвенционалната енергетика, както и в областта на възобновяемите енергийни източници или енергийната ефективност. „Голяма част от тези компании са заинтересовани и от реализация на проекти, свързани с производство на енергия от отпадъци, като Полша е и сред големите производители например на котли, изгарящи биомаса“, информира Захариева и допълни, че тази сфера е изключително интересна за българския пазар.\n\nПо време на събитието стана ясно, че една от полските компании ще открие в страната ни предприятие за преработка на био пчелен мед, както и че полските компании търсят български компании за партньори, подизпълнители и дистрибутори в областта на транспорта, като особено внимание бе обърнато на железопътния транспорт, логистиката, енергетиката, хранително-вкусовата промишленост, машиностроенето, иновациите, медицината и медицинските изделия и други.\n                    ", "date": "2017.09.20", "title": "Изнесохме над 70 млн. литра вино за Полша"}
{"url": "http://www.monitor.bg/a/view/30728-%D0%9D%D0%B5%D0%B4%D0%BE%D1%81%D1%82%D0%B8%D0%B3%D1%8A%D1%82-%D0%BD%D0%B0-%D0%BC%D0%BB%D1%8F%D0%BA%D0%BE-%D1%83%D0%B4%D0%B2%D0%BE%D0%B8-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%BC%D0%B0%D1%81%D0%BB%D0%BE%D1%82%D0%BE/", "text": " Производители прогнозират пълзящо поскъпване\n                    Дефицитът на мляко в целия ЕС доведе до удвояване на цената на маслото и непрекъснато пълзящо поскъпване на останалите млечни продукти, научи „Монитор“.и сега цената му, на която идва у нас и се опакова, е 6 евро за кило, срещу 6 лв. преди година, обясни за „Монитор“ председателят на Асоциацията на млекопроизводителите Димитър Зоров.По думите му България внася около половината от мляко (сурово, сухо или концентрат) за производство на млечни продукти от другите страни от Общността и недостигът на суровината, а оттам и повишаването на цената няма как да не се отрази и у нас. „До налагането на ембаргото Русия поемаше 14% от износа на млечни продукти на ЕС. След това ЕК предприе мерки за намаляване на производството на суровото мляко, като се даваха субсидии по 0,14 евро на литър за непроизведена суровина. Не след дълго обаче Китай започна да прави по-голям внос на млечни продукти от Европа, а са се увеличили и поръчките на Червения кръст за Африка и други бедстващи райони. Така постепенно се стигна недостиг на суровината. В момента датска компания, която е най-голям производител на млечни продукти в ЕСобясни той.По думите му именно дефицитът на мляко у нас е и една от причините да се увеличава използването на неживотински суровини (основно палмово масло) за производство на млечни продукти, без това да се обявява, като целта е да се задържи цената.Според Зоров родното производство на мляко намалява, защото литър мляко у нас струва по-малко от същото количество вода. „Затова и никой не иска да се занимава със животновъдство“, добави браншовикът. Той предложи да се спре със субсидиите за непроизведена продукция, а пари да се дават на високоефективните ферми. Другото му предложение е за намаляване на ДДС за храните, което ще увеличи потреблението иМеждувременно вчера 32 земеделски браншови организации представиха обща позиция на земеделската общност в страната за бъдещата Обща селскостопанска политика (ОСП) на ЕС след 2020 г. Те настояват за запазването на бюджета и трите сегашни компонента - директни плащания, подкрепа за развитие на селските райони и общата организация на селскостопанските пазари. Едно от другите им искания е бъдещите търговски преговори на ЕС с трети страни да бъдат съобразени с общата реформа на ОСП. Браншовите организации настояват още и за по-малко и уеднаквено национално съфинансиране от всички страни в ЕС, което да е максимум 30%.\n\n\n                    ", "date": "2017.09.20", "title": " Млякото в ЕС малко, маслото - двойно по-скъпо"}
{"url": "http://www.monitor.bg/a/view/18481-%D0%9F%D1%83%D1%81%D0%BA%D0%B0%D1%82-%D0%B8%D0%B7%D1%86%D1%8F%D0%BB%D0%BE-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D1%82%D1%83%D0%BD%D0%B5%D0%BB-%D0%92%D0%B8%D1%82%D0%B8%D0%BD%D1%8F/", "text": "\n                    Министърът на регионалното развитие и благоустройството Николай Нанков и председателят на Управителния съвет на Агенция „Пътна инфраструктура“ инж. Дончо Атанасов ще направят инспекция на тунел „Витиня“, непосредствено преди пускането на движението по ремонтираната тръба за Варна. Това съобщиха от строителното министерство.  \n\nВъзстановителните дейности в тръбата за Варна на най-дългия тунел у нас стартираха на 27 юни м. г. като движението досега се извършваше двупосочно в тръбата за София.\n  \n                    ", "date": "2017.09.20", "title": "Пускат изцяло движението в тунел \"Витиня\""}
{"url": "http://www.monitor.bg/a/view/13686-%D0%94%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%B0%D0%BD%D0%B0-%D1%81-6-%D0%BC%D0%B8%D0%BB%D0%B8%D0%BE%D0%BD%D0%B0-%D0%BB%D0%B5%D0%B2%D0%B0/", "text": "Процедурата за спешните медици удря на камък\n                    Около 6 млн. лв. на година се вадят от държавната хазна за застраховане на представители на властта, на пазители на реда и сигурността, както и на ключово институционално имущество. Това показва проверка на „Монитор“ в регистъра на Агенцията по обществени поръчки за сключените договори и текущите процедури с такъв предмет.Така например всички 240 депутати имат застраховка „Живот“ за 2017 година, осигурена им от НС. Сумата, платена за целта, все пак не е голяма – 22 000 лв. Срещу тях застрахователите са поели ангажимент да изплатят 30 000 лв. при евентуална смърт на депутат по време на изпълнение на служебните му ангажименти и 15 000 лв., ако народен избраник издъхне след заболяване или битов инцидент.Още 50 000 лв. от парламентарния бюджет са отишли за „Гражданска отговорност“ и „Каско“ за 99 автомобила в гаража на НС, застраховка „Злополука“ на хората, които се возят в тях, както и срещу пожар и природни бедствия на 248 имота, притежавани и управлявани от НС.45 000 лв. пък са платени за застраховка на имуществото на МС. Полиците покриват „Каско“ и „Гражданска отговорност“ на автомобилите, както и злополука на лицата, които се возят в тях, повреда на притежаваните от МС сгради, сред които тази на „Дондуков“ 1, в която заседава правителството и се намира кабинетът на премиера Бойко Борисов, както и резиденциите „Бояна“, „Шабла“ и „Евксиноград“.Застраховани са и лозовите масиви, бадемовата градина и винарската изба „Евксиноград“, от чиято продукция имаше възможност да се почерпи и френският президент Еманюел Макрон при визитата си наскоро у нас. Правителственият Авиоотряд 28 също е застрахован. Срещу 355 000 лв. има полици за „Ербъс 319“, „Фалкон“ и 2 хеликоптера Ми-8, които включват дори загуба на въздухоплавателните средства и военни рискове.По около 1,3 млн. лв. на година пък заделя ВСС за застраховане на представителите на съдебната власт, става ясно от течащата в момента процедура с 3-годишна рамка. С нея ще се осигури застраховката на живота, здравето, телесната цялост и работоспособността на общо 14 457 действащи и предстоящи за назначаване съдии, прокурори и следователи, членове на ВСС, инспектори в Инспектората към ВСС, съдебни служители. Отделно още 4320 души персонал в затворите имат застраховка „Живот“ срещу 169 555 лв.Силовите министерства също вадят сериозни суми за полици за служителите си. 183 000 лв. на година плаща МВР за застраховка „Живот“ за полицаите и още над 1,4 млн. лв. са заделени за застраховка на моторни превозни средства, инженерна и плавателна техника, както и допълнително оборудване към тях. Далеч „по-евтин“ от депутатския излиза, че е животът на полицаите, чиито близки трябва да получат при смърт 11 000 лв.75 000 лв. на година пък плаща МО, за да се покриват евентуални злополуки на общо 26 266 военнослужещи. С избраната компания „Надежда“ АД наскоро имаше казус заради предложението на КЗК за отнемане на лиценза й, но от МО увериха, че това не застрашава изплащането на евентуални обезщетения. Отделно още над 8000 лв. министерството плаща и за застраховката на 11 188 цивилни служители във ведомството и подчинените му структури.Държавно предприятие „Ръководство на въздушното движение“ пък плаща по около 413 000 лв. за застраховка срещу причинени на трети лица вреди заради действия или бездействия на неговите служители. За самите тях пък се подготвя застраховка „Живот“ за 667 000 лв. на година.Данъчните също са с полици срещу злополука, като за общо 8232-ма свои служители НАП плаща по 300 000 лв. на година. Агенция „Митници“ пък заделя сериозни суми за застраховка на имуществото си. За 615 000 лв. са осигурени полици за автомобилите и хората, които се возят в тях, електронни автомобилни везни, плавателни съдове и недвижими имоти. Още 130 800 лв. са заделени и за застраховането на рентгенови системи и специалните автомобили, с които се превозват. Застраховка „Живот“ за 30 000 лв. има и за служителите на БНБ.Вече месеци наред обаче МЗ не успява да осигури рамково споразумение за застраховането на имуществото на ведомството и на екипите от Центъра за спешна медицинска помощ. Процедурата е била обявена още през март, но е спряна след жалба в КЗК. През юли е била възобновена, но с решение на ръководството на министерството отново е спряна в края на миналата седмица, тъй като и четиримата кандидати не отговаряли на условията.\n\n\n                    ", "date": "2017.09.20", "title": "Държавата застрахована  с 6 милиона лева"}
{"url": "http://www.monitor.bg/a/view/2575-%D0%9F%D1%80%D0%B5%D0%B1%D0%B8%D1%82%D0%B8%D1%8F%D1%82-%D1%83%D1%87%D0%B8%D1%82%D0%B5%D0%BB-%D0%B2-%D0%A1%D0%B0%D0%B4%D0%BE%D0%B2%D0%BE-%D0%B5-%D0%BF%D1%83%D1%81%D0%BD%D0%B0%D1%82-%D0%B7%D0%B0-%D0%B4%D0%BE%D0%BC%D0%B0%D1%88%D0%BD%D0%BE-%D0%BB%D0%B5%D1%87%D0%B5%D0%BD%D0%B8%D0%B5/", "text": "\n                    Битият учител Антон Велков от селскостопанската гимназия в Садово е освободен от лекарите да се лекува у дома. Има наранявания по главата и от снощи си е вкъщи, съобщи бТВ.Момчетата са нарушавали дисциплината, отваряли са вратите на класните стаи и са влезли в спор с една от учителките. В ситуацията са се намесили заместник-директорката и Велков. След разговора уж учениците са се усмирили и разотишли, но един от тях, явно афектиран, ударил с дърво учителя по главата, обясни случилото се директорът на гимназията Димитър Йорданов.\nПреподавателите не могат да си обяснят агресията на тримата възпитаници на гимназията, които пребиха учителя вчера по обед и заявиха, че подобен случай имат за първи път в училището.„Започнало е бързо производство, което ще приключи в рамките на седем дни, срещу учениците, нападнали и били учител в Садово. Едно от лицата е непълнолетно – то е на 17 години”,  каза говорителят на главния прокурор Румяна Арнаудова пред Нова ТВ.\n\n\n                    ", "date": "2017.09.20", "title": "Пребитият учител в Садово е пуснат за домашно лечение"}
{"url": "http://www.monitor.bg/a/view/54410-%D0%9E%D0%BA%D0%BE%D0%BB%D0%BE-15-%D0%BC%D0%BB%D0%BD-%D1%81%D0%B0-%D0%B8%D0%B7%D0%B7%D0%B5%D1%82%D0%B8%D1%82%D0%B5-%D1%8F%D0%B9%D1%86%D0%B0-%D1%81-%D1%84%D0%B8%D0%BF%D1%80%D0%BE%D0%BD%D0%B8%D0%BB/", "text": "\n                    Иззетите заразени с фипронил яйца вече са към 1,5 млн. броя. Всеки ден кокошките, третирани със забранения препарат, добавят нови 100-120 хил. яйца и има натрупване на възбранените яйца. Това заяви земеделският министър Румен Порожанов пред бТВ.В складовете на птицефермата има 17 петлитрови туби с фипронол – препарат за третиране, който съдържа 2% активно вещество фипронил. Те казват, че са третирали тревни площи във фермата, а две от фирмите гледат кокошките свободно, а не клетково.Възбранените яйца са били основно за българския пазар, като за Кипър е имало около 7000.Порожанов уточни, че фипронилът е забранен за третиране на продуктивни животни-може да се използва за обезпаразитяване например на домашни животни – гълъби например.\n\n\n                    ", "date": "2017.09.20", "title": "Около 1,5 млн. са иззетите яйца с фипронил   "}
{"url": "http://www.monitor.bg/a/view/88107-%D0%9C%D0%B8%D0%BD%D1%8C%D0%BE%D1%80-%D0%B7%D0%B0%D0%B3%D0%B8%D0%BD%D0%B0-%D0%BD%D0%B0-300-%D0%BC%D0%B5%D1%82%D1%80%D0%B0-%D0%BF%D0%BE%D0%B4-%D0%B7%D0%B5%D0%BC%D1%8F%D1%82%D0%B0-%D0%B2-%D0%91%D0%BE%D0%B1%D0%BE%D0%B2-%D0%B4%D0%BE%D0%BB/", "text": "\n                    48-годишен миньор почина при трудова злополука в мини „Бобов дол“. Нелепият инцидент става във вторник следобяд, когато върху Васил К. се стоварва огромно количество въглищна маса. Колеги на мъжа веднага са подали сигнал до Спешен център и полиция. На място е пристигнал спасителен екип, който е извадил тялото на миньора. Медиците само са констатирали смъртта на Васил, който е родом от село Крайници и от няколко години работи в мините. За случая е сигнализирана и Инспекцията по труда в Кюстендил. „Докато не приключи проверката не може да кажем кой е виновен за инцидента. 48-годишният миньор се е намирал на 300 метра под земята в първи рудник на въгледобивното дружество. Жалко, че след тази трагедия две деца остават без баща“, коментираха трудови инспектори. Тялото на загиналия мъж е закарано за аутопсия в Кюстендилската болница.\n\nПо случая е започнато следствено дело в РУ Бобов дол.\n\n \n                    ", "date": "2017.09.20", "title": "Миньор загина на 300 метра под земята в „Бобов дол“"}
{"url": "http://www.monitor.bg/a/view/84186-%D0%94%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%B8%D0%B7%D0%B1%D1%80%D0%B0%D1%85%D0%B0-%D1%87%D0%BB%D0%B5%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D0%92%D0%A1%D0%A1-%D0%BE%D1%82-%D0%BA%D0%B2%D0%BE%D1%82%D0%B0%D1%82%D0%B0-%D0%BD%D0%B0-%D0%9D%D0%A1/", "text": "\n                    \n\n\n                    ", "date": "2017.09.20", "title": "Депутатите избраха членовете на  ВСС от квотата на НС"}
{"url": "http://www.monitor.bg/a/view/72576-%D0%9C%D0%B5%D1%81%D1%82%D1%8F%D1%82-%D1%83%D1%87%D0%B5%D0%BD%D0%B8%D1%86%D0%B8-%D0%B2-%D0%B4%D1%80%D1%83%D0%B3%D0%B8-%D1%88%D0%BA%D0%BE%D0%BB%D0%B0-%D0%B7%D0%B0%D1%80%D0%B0%D0%B4%D0%B8-%D1%80%D0%B5%D0%BC%D0%BE%D0%BD%D1%82%D0%B8/", "text": "\n                    Заради ремонт на сградите на няколко училища в Пазарджик учениците ще бъдат преместени в други заведения, докато върви  реновирането. Това съобщи кметът на общината Тодор Попов. Учебните занятия на СУ „Димитър Гачев“ ще бъдат втора смяна в сградата на ОУ „Св. св. Кирил и Методий“ – Пазарджик, считано от 20 септември до 1 ноември за приключване на ремонтните дейности. След 15 октомври при стартиране на ремонтните дейности ОУ „Л. Каравелов“ ще бъде настанено в сградата на ОУ „Ст. Захариев“, а ОУ „Хр. Ботев“ – в сградата на ОУ „Хр. Смирненски“. В момента се уточняват графиците на учебното време, а родителите ще бъдат уведомени своевременно от директорите на училищата. Обновлението на училищата е по проект „Обновяване и модернизиране на образователната инфраструктура в град Пазарджик и предстои да бъдат реновирани общежитие на СОУ \"Георги Бенковски\" и сградите на ОУ \"Любен Каравелов\", СОУ \"Димитър Гачев\", СОУ \"Д-р Петър Берон\" и ОУ \"Христо Ботев“.\n\n \n                    ", "date": "2017.09.20", "title": "Местят ученици в други школа заради ремонти"}
{"url": "http://www.monitor.bg/a/view/58175-%D0%91%D1%83%D0%BB%D0%BC%D0%B0%D1%80%D0%BA%D0%B5%D1%82-%D0%A1%D0%B0%D0%BC%D0%BE-%D1%81%D1%8A%D0%B4%D1%8A%D1%82-%D1%89%D0%B5-%D1%80%D0%B5%D1%88%D0%B8-%D0%B2%D0%B8%D0%BD%D0%BE%D0%B2%D0%BD%D0%B8-%D0%BB%D0%B8-%D1%81%D0%BC%D0%B5/", "text": "\n                    Съдът е единственият орган в държавата, който има право да решава въпросите за вината и отговорността и само той ще каже дали носим отвоворност за настъпилия инцидент в Хитрино и дали дължим обезщетения. Това пишат в отворено писмо до медиите управителите на „Булмаркет ДМ” ООД и „Булмаркет рейл карго” ЕООД Станко Станков и Стефан Иванов. Според тях в различни електронни и печатни издания се води кампания срещу дружествата след трагедията на 10 декември 2016 г., когато на гара Хитрино се обърнаха техни вагони. В публикациите се внушавало, че „Булмаркет” има незаконосъобразно поведение и се опитва да ощети пострадалите от инцидента. С лека ръка в медиите се раздавали присъди и се вменявала отговорност.\n\n„Докато не бъдат постановени окончателни съдебни актове, с които евентуално Булмаркет ДМ” ООД и/или „Булмаркет рейл карго” ЕООД са осъдени да заплатят обезщетения, то дружествата не дължат никакви суми във връзка с инцидента. Към момента няма нито един окончателен акт на съда, който да установява наше задължение и затова този въпрос не следва да се разисква или решава в медиите”, се посочва в писмото.\n\nВ него се казва още, че двете дружества, чиито седалища са в Русе, имат нужните средства и възможности и ако бъдат осъдени да заплатят претендираните обезщетения, ще го направят до последната стотинка.\n                    ", "date": "2017.09.20", "title": "„Булмаркет”: Само съдът  ще реши виновни ли сме"}
{"url": "http://www.monitor.bg/a/view/31193-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%B0%D0%B1%D1%81%D0%BE%D0%BB%D1%8E%D1%82%D0%BD%D0%BE-%D0%B3%D0%BE%D1%82%D0%BE%D0%B2%D0%B0-%D0%B7%D0%B0-%D0%A8%D0%B5%D0%BD%D0%B3%D0%B5%D0%BD-%D0%BD%D0%BE-%D1%81%D0%B5-%D0%BF%D0%BE%D1%8F%D0%B2%D1%8F%D0%B2%D0%B0%D1%82-%D0%B4%D0%B2%D0%BE%D0%B9%D0%BD%D0%B8-%D1%81%D1%82%D0%B0%D0%BD%D0%B4%D0%B0%D1%80%D1%82%D0%B8/", "text": "С Полша ще търсим компромис за тираджиите, предлагаме да паднат санкциите срещу Русия\n                    България е абсолютно готова за Шенген, но се появяват двойни стандарти. Това коментира премиерът Бойко Борисов след срещата в МС с полския му колега Беате Шидло. По думите му страната ни е изпълнила всички критерии за Шенген, а това е казано и на най-високо ниво в ЕП и ЕК. Повод за коментара му е противопоставянето на Холандия на бързото присъединяване към Шенген на България и Румъния, за което преди дни се обяви и самият шеф на ЕК Жан-Клод Юнкер.„Не очаквайте да нападна Холандия или другите страни“, каза Борисов и изтъкна, че ще покани у нас холандския премиер Марк Рюте, за да види лично как охраняваме границата си с Турция и Сърбия и как пазим Европа.Министър-председателят призова за повече такт и уважение към страните донори в ЕС, но в същото време „искаме и те да зачитат усилията, които ние полагаме\". \"Ако един човек бяга от война, от смъртта, ще го защитим, но икономическите мигранти са друга тема - нека да отиват там, където са искани“, коментира още премиерът и отново призова да не се слагат разделителни линии. Според Борисов страната ни е изпълнила и критериите за еврозоната и не представлява никакъв риск за нея.Полша от своя страна също ни подкрепи за Шенген, като Шидло ни похвали за охраната на границата и за икономическите показатели. „България е пример за страна, която може да покаже как ЕС може да се защити от миграционния натиск“, констатира Шидло и допълни: „Имам впечатление, че част от страните в ЕС искат да защитят своите интереси, но и да прикрият проблемите, с които Европа често не се справя, например миграцията“.Полша и България ще работят заедно да се търси компромис по темата за командированите и транспортните работници, който да е приемлив за страните от Централна и Източна Европа, стана ясно също така след днешната среща. Според Борисов трябва да се търси баланс, тъй като има много неясноти, особено за тираджиите, като дали ще спят в хотели, къде ще се намират охраняемите паркинги и колко време ще могат да стоят там. „Предлагат се изисквания камионите да се връщат в държавата, откъдето идват. Но едно е от Белгия шофьорът да пътува до Холандия, а друго е да измине 8000 километра до Бургас“, каза премиерът. ''Тези, които искат да делят ЕС, всъщност искат да разбият съюза“, предупреди пък Шидло, визирайки Франция и държавния глава Еманюел Макрон, който иска по-сериозни регулации.Борисов изтъкна още, че не разделя страните на послушни и непослушни, а на дисциплинирани и недисциплинирани. „Ако искаме Европа да бъде силна, не бива да си го натякваме, а да продължим с кохезията“, призова той.България и Полша заедно ще защитават и въгледобива и ТЕЦ-овете от въвеждането на по-тежки екологични регулации, стана ясно още от изказванията на двамата държавни лидери. По време на БГ председателството пък ще предложим за обсъждане темата за отпадането на санкциите срещу Русия. По думите на Борисов санкциите могат да паднат само с аргументи и със спокоен тон. Може да бъде намерено прагматично решение, защото за нас това е важно, уточни българският премиер. Полша обаче към момента е против, докато Русия не изпълни Минското споразумение, стана ясно от думите на Шидло. 4% ръст на икономиката до края на годината очаква премиерът Бойко Борисов. След официалните разговори, заедно с полския премиер Беате Шидло, двамата откриха българско-полския бизнес форум в \"София тех парк\".Според Борисов България и Полша \"са от една черга\" и от двете страни няма по-голяма. По думите му именно това е възможност за българския и полския бизнес да правят консорциуми и да участват в търгове. \"Минали сме през Варшавски договор и СИВ. Взели сме си поуките. Няма друга алтернатива освен ЕС. Единството, солидарността и разбирателството е най-добрият път\", категоричен бе Борисов. Той добави, че в момента в България активно се работи по административната реформа, за да се облекчи максимално бизнес средата. Борисов се обърна към полските фирми, изтъквайки предимствата за инвестиции в България – 10% плосък данък, 20 на сто ДДС, нулева инфлация и стабилен лев. Той подчерта, че българската икономика в момента бележи ръст от 3,6 на сто.Шидло на свой ред отбеляза, че Полша много държи на икономическото сътрудничество с България и добави, че полските фирми имат голям опит в областта на инфраструктурните проекти, като се надявала България да се възползва от този потенциал.\n                    ", "date": "2017.09.20", "title": "Борисов: България е готова за Шенген, но има двойни стандарти (ОБНОВЕНА)"}
{"url": "http://www.monitor.bg/a/view/54506-%D0%A3%D1%87%D0%B5%D0%BD%D0%B8%D0%BA-%D1%80%D0%BE%D0%BC-%D1%86%D0%B0%D0%BF%D0%BD%D0%B0-%D1%81-%D0%BA%D0%BE%D0%BB-%D0%BF%D0%BE-%D0%B3%D0%BB%D0%B0%D0%B2%D0%B0%D1%82%D0%B0-%D1%83%D1%87%D0%B8%D1%82%D0%B5%D0%BB-%D0%BF%D0%BE-%D0%B0%D0%BD%D0%B3%D0%BB%D0%B8%D0%B9%D1%81%D0%BA%D0%B8/", "text": "Преподавателят: „Опитах се да създам ред. За тях учителят абсолютно нищо не значи”\n                    „Опитвам се да създам ред и затова ги предизвиках. За тях учителят абсолютно нищо не значи”. Това са били първите думи на ударения с кол по главата от ученик от ромски произход учител по английски език в Професионалната селскостопанска гимназия в Садово Антон Велков. Побоят станал десетина минути преди края на 4-ия учебен час. Трима ученици – 16-годишният Емил Янев в 11 клас, Васко Георгиев от 12 клас и 18-годишният Атанас Георгиев, който също е в 12 клас, ходели от стая в стая в школото и пречели на учебния процес.Влезли в общо три кабинета на първия етаж. Минали и през класната стая на самия Антон Велков, но той успял да се справи първоначално с тях и да ги изгони от часа си. След това влезли в часа на преподавателката по история и география Магдалена Дибчикова. Отворили вратата на класната й стая и започнали да вдигат шум. Учителката не успяла да ги изгони и отишла до кабинета на зам.-директорката Елена Мирчева, за да се оплаче от ставащото. Мирчева на свой ред излязла в коридора и заедно с Дибчикова и Велков поговорили с тримата и се опитали да ги вразумят.В първите минути Васко, Емил и Атанас видимо се успокоили и обещали да се приберат по класовете си. Тогава обаче Атанас Георгиев излязъл извън училищната сграда, изтръгнал един от коловете в двора, върнал се и преди някой да успее да се намеси, ударил един път по главата учителя по английски език. Тогава към двамата се втурнали както учители, така и ученици, които ги разтървали. Преподавателят инж. Зарко Давчев закарал колегата си до здравната служба в Садово, откъдето се обадили за линейка и набитият учител бил закаран в болница в Пловдив. Там минал на скенер и прегледи през спешния кабинет и бил изписан за домашно лечение. Антон Велков си взел болнични, но обяснил на директора на Селскостопанската гимназия Димитър Йорданов, че желае да се върне на работа. Велков е преподавател в гимназията от 2 години, а преди това е бил учител по английски в основното училище в Садово.Действията на Атанас Георгиев – как излиза от училището, отива в двора, за да изтръгне кола и се връща обратно, са били заснети от охранителните камери на школото. То цялото отвън е опасано с тях с цел по-голяма сигурност за учениците. Записите от камерите са били иззети от полицията, а самият Велков отишъл в участъка в Садово в сряда да даде на свой ред показания.Тримата ученици били арестувани на момента, като първоначално били задържани за 24 часа. Те са в една и съща специалност „Монтьор на селскостопанска техника”, макар и в различни класове. До момента разследващите са установили, че Антон Велков е ударен само един път – с кол по главата от ученика Атанас Георгиев. Изяснява се съпричастността към случилото се на другите двама арестувани.Според директора на гимназията тримата до момента не са създавали проблеми. Имали са неизвинени отсъствия, заради които били спирани социалните им помощи, но не са имали криминални прояви. Васко Георгиев отишъл във вторник в гимназията, за да подаде заявление, че иска да се върне в редовна форма на обучение. Предишната година той си намерил работа и минал в самостоятелна форма, но сега напуснал работното си място и искал отново да е с класа си. Защо останалите двама не са били в час със съучениците си, а са обикаляли коридорите с Васко, не е ясно.Следващата седмица предстои събиране на педагогическия колектив, за да бъде решено какви да бъдат наказанията за тримата. Те и родителите им ще бъдат изслушани на съвета и тогава ще бъде взето решение. Хората в Садово искат Васко, Емил и Атанас да бъдат изключени от школото, защото „ако това се беше случило преди 30 години, директно влизаха в затвора. Никой тогава не посягаше на учител. Никой”. Съучениците на тримата обаче твърдят, че „са добри момчета” и че „учителят е виновен, защото ги е предизвикал”.От Синдикат „Образование” излязоха с открито писмо, в което искат най-строго наказание – изключване, за ученика с дървения кол Атанас Георгиев. Според директора на гимназията Димитър Йорданов обаче такова наказание не било предвидено в Закона за предучилищното и училищно образование, където най-строгото е „преместване в друго училище”.„За мен е необяснимо кое е предизвикало агресията на ученика. Няма свидетел какво са си казали насаме Атанас и учителя, но г-н Велков ми каза, че само е заявил на тримата: „Махайте се, затворете вратата. Пречите ми”, каза директорът на гимназията. От следващата седмица с Васко, Емил и Атанас започват работа двамата психолози на Центъра за обществена подкрепа в Садово.Вижте повече от видеото с директора на Селскостопанската гимназия в Садово Димитър Йорданов:\n\n\n                    ", "date": "2017.09.20", "title": "Ученик ром цапна с кол по главата учител по английски (СНИМКИ, ВИДЕО)"}
{"url": "http://www.monitor.bg/a/view/39372-%D0%A4%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%BF%D0%BE%D0%B8%D1%81%D0%BA%D0%B0-%D1%87%D0%B0%D1%81%D1%82-%D0%94%D0%BE%D0%BD%D0%B4%D1%83%D0%BA%D0%BE%D0%B2-%D0%B4%D0%B0-%D0%B5-%D1%81-%D0%B0%D1%81%D1%84%D0%B0%D0%BB%D1%82/", "text": "\n                    Столичният кмет Йорданка Фандъкова поиска от Министерството на културата да даде разрешение в участъка от бул. „Дондуков“ между „Раковски“ и „Васил Левски“ да се положи асфалтова настилка. Тя е изпратила писмо до специализираният експертен съвет на министерството да разгледа проекта на Общинския съвет за полагане на асфалтова настилка на активните ленти за движение. \nСъс свое становище Националният институт за недвижимо културно наследство (НИНКН) задължи общината при реконструкцията на бул. „Княз Ал. Дондуков“ да възстанови и положи нова гранитна паважна настилка. „След това решение разделихме обекта на две части. Първата част, в историческия център, която води до Ларгото и до бул. „Цар Освободител“ вече е реконструирана с гранитен паваж, както постанови НИНКН“, припомни градоначалникът. От 15 септември започна и ремонтът на отсечката между ул.„Раковски“ и бул. „Васил Левски“. „Този участък е заключен между улици, които са асфалтирани, част от него и в момента е асфалтирана, а след него бул. „Дондуков“ продължава с изпълнена изцяло асфалтова настилка. Затова молим министър Банов и експертния съвет на Министерство на културата да разгледа отделно проекта за настилките на този участък“, обяви Фандъкова. \nПодобен казус имаше и по бул. „Прага“. Първоначално от министерството на културата защитаваха павета, но в последния момент дадоха зелена светлина на общината да положи асфалт.\n                    ", "date": "2017.09.20", "title": "Фандъкова поиска част от „Дондуков“ да е с асфалт"}
{"url": "http://www.monitor.bg/a/view/43415-%D0%98%D0%B3%D0%BD%D0%B0%D1%82-%D0%9A%D0%B0%D0%BD%D0%B5%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%BC%D0%BE%D0%B6%D0%B5-%D0%B8-%D0%B1%D0%B5%D0%B7-%D0%BC%D0%B5%D0%BD%D0%B5-%D0%BD%D0%BE-%D1%85%D1%83%D0%B1%D0%B0%D0%B2%D0%BE-%D0%B5-%D0%B4%D0%B0-%D0%BF%D0%BE%D0%BC%D0%BE%D0%B3%D0%BD%D0%B5%D1%88/", "text": "\n                    България може и без мене, но хубаво е да помогнеш, няма по-голямо удоволствие от това. Така скромно се изрази големият дарител Игнат Канев, запитан какво го кара да подкрепя толкова много благородни инициативи в родината си. Канадският строителен магнат с български корени откри днес новото педиатрично отделение в Университетската болница в Русе, превърнато в модерен лечебен сектор с финансовата помощ в размер на 500 000 лева от Фондация „Канев”.\n\nРоденият в русенското село Горно Абланово предприемач каза, че това няма да е последният проект, който семейството му реализира в Русе. Пошегува се, че помага на града и защото съпругата му Диди е от тук, а „откъдето е жената, оттам е и мъжът”. Дарителят каза, че се чувства много удовлетворен от изградените с негова помощ „Канев Център” към Русенския университет и Културен дом „Игнат Канев” в родното му село.\n\nДвете крила на педиатричното отделение носят имената на дъщерите на строителния магнат – Анна-Мария Канев и Кристина-Мария Канев, които ръководят семейната фондация. В отделението могат да се лекуват 45 деца на възраст от 1 месец до 18 години. Обстановката е изключително приятна за малките пациенти и за персонала. Има и стая за игри през свободното време, когато малчуганите нямат медицински манипулации.\n\n„С това дарение искаме да посеем надеждата, че всяко дете заслужава да живее пълноценен живот”. Това е посланието на семейство Канев, което всеки може да прочете преди да прекрачи прага на отделението.\n\nДетско отделение към русенската болница съществува от около половин век, като през последните години в него са се лекували ежегодно 2700 малчугани. Допреди два месеца то се помещаваше в стара сграда и бе в изключително недобро състояние. Новото отделение сега се намира на седмия етаж в Хирургическия блок.\n                    ", "date": "2017.09.20", "title": "Игнат Канев: България може и без мене,  но хубаво е да помогнеш"}
{"url": "http://www.monitor.bg/a/view/86692-%D0%A1%D0%BE%D1%84%D0%B8%D1%8F-%D0%B5-%D0%BE%D1%82%D0%B4%D0%B5%D0%BB%D0%B8%D0%BB%D0%B0-27-%D0%BC%D0%BB%D0%BD-%D0%BB%D0%B2-%D0%B7%D0%B0-%D0%B4%D0%B5%D1%82%D1%81%D0%BA%D0%B8-%D0%BF%D0%BB%D0%BE%D1%89%D0%B0%D0%B4%D0%BA%D0%B8/", "text": "\n                    През тази година Столичната община е отделила 2,7 млн. лв от бюджета си за ремонт и възстановяване на детски площадки в София. Това обяви кметът на града Йорданка Фандъкова след като провери изграждането на една от тях в район „Красно село“. „Средствата са предоставени на районните кметове за 52 площадки, 18 от тях вече са готови, а 34 се изпълняват в момента“, обясни Фандъкова. Тя призова районните кметове да бъдат активни, защото с тези ресурси се позволява да се направи по-добра среда за децата.\n\nПлощадката в „Красно село“ е предназначена за деца между 3 и 12 години, а през следващата седмица се очаква да бъдат монтирани и фитнес уреди. Догодина ще бъде изградено и пространство за малчуганите до 3 годишна възраст, съобщи кметът на района Христо Апостолов.\n\n \n                    ", "date": "2017.09.20", "title": "2,7 млн. лв за детски площадки в София"}
{"url": "http://www.monitor.bg/a/view/41393-%D0%9C%D0%B8%D0%B3%D1%80%D0%B0%D0%BD%D1%82%D1%81%D0%BA%D0%B8%D1%8F%D1%82-%D0%BD%D0%B0%D1%82%D0%B8%D1%81%D0%BA-%D0%BD%D0%B0%D0%BC%D0%B0%D0%BB%D1%8F%D0%B2%D0%B0/", "text": "\n                    Mигрантският натиск върху страната намалява, сочат данни на Държавната агенция за бежанците.\n\nОт началото на годината само 5000 души са потърсили закрила у нас, сочат данните, потвърждаващи тенденцията за намаление на притока на бежанци, съобщи БНР. Общо 450 души са пожелали доброволно да се завърнат в страните, от които са тръгнали. За сравнение в предишните години техният брой е бил между 30 и 100.\n\nСтатистиката, представена на форум за отчитане на резултатите от европейски проект за оказване на правна, медицинска, социална и психологическа помощ на мигранти у нас, показва още, че половината от тези чужденци, потърсили закрила у нас, са с нисък образователен ценз. 21% били без никакво образование, а 30% - с начално. Едва 5 на сто пък били висшисти.\n                    ", "date": "2017.09.20", "title": "Мигрантският натиск намалява"}
{"url": "http://www.monitor.bg/a/view/53070-%D0%9E%D1%82%D0%B2%D0%B0%D1%80%D1%8F%D0%BC%D0%B5-%D0%B2%D1%80%D0%B0%D1%82%D0%B8%D1%82%D0%B5-%D0%B7%D0%B0-%D0%BD%D0%BE%D0%B2%D0%BE%D0%BF%D1%80%D0%BE%D0%B8%D0%B7%D0%B2%D0%B5%D0%B4%D0%B5%D0%BD%D0%B8-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8/", "text": "\n                    \n\n\nВратите би трябвало да се отворят повече за новопроизведени изтребители за Военновъздушните сили. Това коментира на въпрос на агенция „Монитор” Емил Христов, председател на времената комисия в НС, която проучваше стъпките до момента по придобиване на нов тип изтребител за ВВС след последното й заседание днес. До момента единствената разглеждана оферта за новопроизведен самолет бе за шведския „Грипен”, който бе класиран от работната група по времето на кабинета „Герджиков” на първо място. На второ бе  „Юрофайтър” „втора ръка”, а Ф-16 също „втора ръка” от САЩ и Португалия бе декласиран.\nСпоред Христов в подкрепа на това, че можем да вървим към по-широк избор новопроизведени самолети е и одобрената от НС двойно по-голямата финансова рамка - 1,5 млрд.лв., отколкото при стартирането на процедурата. Той напомни за постъпилото през февруари тази година допълнително предложение за новопроизведен изтребител и подчерта положителната оценка, която даде за него командирът на ВВС Цанко Стойков. Официално все още не се посочва за какъв тип самолет е новата оферта, но както „Монитор” писа, става въпрос за новопроизведен Ф-16 от САЩ, за който имало уверение, че ще се впише във финансовата рамка. За офертата има грама до МО, президента и МВнР от посланика ни зад Океана във връзка със среща с представители на корпорация „Локхийд Мартин”.\nМнението, че е по-добре родните ВВС да получат новопроизведени изтребители, бе споделено по време на заседанието на комисията и от депутати от опозицията. В тази посока вече няколко пъти се изказва и премиерът Бойко Борисов.\nДнес депутатите от времената комисия проведоха последното си заседание. На него с 13 гласа „за” и 6 „против” на БСП бе приет доклад с препоръки към МО. Както „Монитор” писа, в него се предлага проектът за придобиване на нов тип многоцелеви изтребител за ВВС, одобрен вече от НС, да се редактира, вариантите за реализация да се актуализират и след това да се изпратят нови искания за оферти. Основната критика е, че изведената шортлиста е нелегитимна, защото не е съобразена с финансовата рамка, както и че неправилно е добавена като задължително условие схемата за плащане през годините. Именно последното остави офертата за Ф-16 „втора ръка” извън борда.\nРешението на какъв етап точно ще се върне проектът и какви ще са стъпките оттук-нататък обаче, остава в ръцете на МО, изрично подчерта Христов и поясни, че не може да става въпрос за пълно рестартиране на процедурата. При обсъждането на доклада Таско Ерменков от БСП заподозря, че работата на комисията на практика е целяла само тупане на топката, защото пари всъщност нямало. И прогнозира, че изтребители и в следващите 8 години няма да купим.\n                    ", "date": "2017.09.20", "title": "Отваряме вратите за новопроизведени изтребители"}
{"url": "http://www.monitor.bg/a/view/14712-%D0%9F%D1%8A%D1%82%D1%8F%D1%82-%D0%B4%D0%BE-%D0%95%D0%B2%D1%80%D0%BE%D0%BF%D0%B0-%D1%81%D1%8A%D1%81-%D1%81%D0%B0%D0%BC%D0%BE%D0%BB%D0%B5%D1%82-%D0%BF%D0%BE%D0%B5%D0%B2%D1%82%D0%B8%D0%BD-%D0%BE%D1%82-%D0%B2%D0%BB%D0%B0%D0%BA%D0%B0-%D0%B8-%D0%B0%D0%B2%D1%82%D0%BE%D0%B1%D1%83%D1%81%D0%B0/", "text": "Избираме трена само за дестинации като Гърция и Румъния\n                    Пътуването до Европа е много по-евтино със самолет в сравнение с автобус или влак, показа проверка на „Монитор“. Това е и причината близо 50 на сто от пътуванията на българите да са били със самолет през първите осем месец на годината, а останалите с наземен транспорт, показва и статистиката на Института по туризъм с музей към Университета по библиотекознание и информационни технологии (Унибит).Нашенците използват основно самолет до европейските дестинации, както и за задокеанските като САЩ, Австралия, Япония и Китай. Тенденция е трайна и се дължи основно на либерализацията на авиационния пазар и настъпването на нискотарифните превозвачи в България. Последните откриват линии от и до страната всеки месец, а цените за някои полети понякога са по-евтини от скромна вечеря в ресторант. От началото на годината пътуванията зад граница са около 4,3 млн. От тях 2,5 млн. са били с туристическа цел, включително посещения при близки и приятели, а останалите с цел бизнес. Данните показват, че две трети от всички са в страни от Европейския съюз.Най-посещаваните с цел туризъм са съседна Гърция, Румъния и също така Германия, Италия и Испания, където има много големи български диаспори.Голяма част от българите пътуват с наземен транспорт, когато става въпрос за посещения на съседните ни страни, а когато става въпрос за европейски дестинации, се използва най-често самолетен или автобусен транспорт. Много малка част от българите използват влак, а почти единици са нашенците, които използват воден транспорт.Предвижването с автобус и с кола все още се използва от много хора заради разстоянията, смята Румен Драганов от Институт по туризъм с музеи към УНИБИТ.Туроператорите забелязват висока степен на повтаряемост на пътуванията. От началото на годината ръстът е около 20% или около 500 хил. българи повече за първите осем месеца на годината.Голяма част от пътуванията понякога са свързани с пазаруване, а дори и за едно кафе.”Многото ГКПП към съседките ни провокират бързи ходения. В Македония често се ходи, за да се сипе нафта, а в Сърбия, за да се купи кашкавал”, разказва Драганов. \n\n\n                    ", "date": "2017.09.20", "title": " Пътят до Европа със самолет  по-евтин от влака и автобуса"}
{"url": "http://www.monitor.bg/a/view/28274-%D0%A1%D0%BF%D1%80%D1%8F%D1%85%D0%B0-%D0%B4%D0%B2%D0%B0-%D0%BE%D0%BF%D0%B0%D1%81%D0%BD%D0%B8-%D0%B0%D1%81%D0%B0%D0%BD%D1%81%D1%8C%D0%BE%D1%80%D0%B0-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    Два опасни асансьора в болници в Пловдив са били спрени през септември. При единия проблемът е бил износени въжета, а при вторият е имало вода в асаньорната шахта. Общо асансьорите в обществените сгради в Пловдив са 1070, а ако при регулярните им проверки бъдат констатирани нередности, то фирмите, които ги поддържат, могат да бъдат глобени с от 500 до 1500 лева. Това съобщи в рамките на открит урок за асансьорите в СУ „Братя Миладинови” в Пловдив инж. Мария Вълкова, и.д. началник Регионален отдел на Инспекцията за държавен технически надзор - Южна Централна България. Общо регистрираните асансьори у нас са над 100 000. Но това не са всички асансьори, които де факто работят в многоетажни сгради, каза шефът на ДАМТН Петър Горновски. Той уточни, че общо 576 фирми поддържат и обслужват технически изправността на асансьорите у нас. В голяма част от тях вече имало монтирани разговорни уредби, но процесът с поставянето на така нар. телефони в асансьорите щял да продължи до края на тази година. На децата от пловдивското училище бе прожектиран филм, бяха раздадени книжки и им бе обяснено как да се возят безопасно в асансьорите. \n                    ", "date": "2017.09.20", "title": "Спряха два опасни асансьора в Пловдив"}
{"url": "http://www.monitor.bg/a/view/86870-%D0%98%D0%B7%D0%BF%D1%80%D0%B0%D0%B7%D0%BD%D0%B8%D1%85%D0%B0-%D0%BE%D1%81%D0%B5%D0%BC-%D0%BE%D0%BF%D0%B0%D1%81%D0%BD%D0%B8-%D1%8F%D0%B7%D0%BE%D0%B2%D0%B8%D1%80%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%BE-%D0%B8-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D1%88%D0%BA%D0%BE/", "text": "\n                    Общо осем опасни язовира в пловдивско и пазарджишко са били изпразнени, защото са опасни и при обилни валежи може да прелеят и да залеят околните населени места. Шест от тях са в пловдивска област, а два – в пазарджишка, съобщи Йордан Кюмюрджиев, и.д. зам.-главен директор на \"Надзор на язовирните стени\" в държавната агенция за метрологичен и технически надзор в Пловдив. Той уточни, че част от тези осем язовира са били изпразнени още миналата година. В момента се проверяват 53 държавни язовира на територията на шестте области в Южна България.\n\nПроверките на инспекторите до момента в пловдивска област са установили, че 56 язовира се нуждаят от ремонт. Повечето от тях са с повредени преливници или с развалени кранове на основните изпускатели, както и с хлътнали или напукани стени. В най-лошо състояние са по-малките водоеми, които са общинска собственост. На собствениците са били дадени предписания с различни срокове - от един месец до една година, да оправят дефектите, за да бъдат съоръженията безопасни за ползване. При някои язовири ако изпускателят не работи, но пък ако стената и преливникът му са в изправно състояние, то нямало проблем и язовирът не се изпразвал. Ако собствениците не изпълнят сроковете, ще бъдат глобени, като санкциите са от 1000 лева до 20 000 лева.\n\n \n                    ", "date": "2017.09.20", "title": "Изпразниха осем опасни язовира в пловдивско и пазарджишко"}
