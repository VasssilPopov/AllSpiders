{"url": "https://www.monitor.bg:443/bg/a/view/cicipas-i-monfis-oformiha-poslednija-final-v-sofija-156697", "text": "Стефанос Циципас (Гър) и Гаел Монфис (Фр) ще се изправят един срещу друг в последния ¼-финален сблъсък на „София Оупън“ 2019. Това стана факт, след като поставеният под номер 2 в схема Циципас победи със 7:6 (5), 6:4 германеца Ян-Ленард Щруф, а преди това французинът постигна бърз успех със 7:5, 6:3 над Михаил Кукушкин. За Циципас това бе първи мач след достигането до полуфиналите на Откритото първенство на Австралия в края на миналия месец, но гръцкият талант не показа да е изгубил форма оттогава. \"За първи път играя така, все едно съм у дома. Искам да поздравя хората, които ме подкрепяха през целия мач. Чувствах се уверен и се надявам, че ще продължа да показвам добра игра на публиката. Ян-Ленард Щруф показа много добра игра, но имах късмет в някои разигравания и това доста ми помогна да спечеля\", каза след мача Циципас. Монфис също нямаше големи затруднения за втората си победа в „Арена Армеец“, като успя да наниже 15 аса в течение на мача. „Впечатлен съм от турнира в София. Още преди да дойда тук предполагах, че ще бъде хубаво, но видяното надхвърли очакванията ми. Централният корт е един от най-хубавите в тура изобщо“, каза Монфис след срещата. „Моята най-голяма цел е да се забавлявам на корта. Ако един ден тенисът спре да ми доставя удоволствие, то вероятно ще се откажа на момента“, добави французинът, който на старта в София се наложи с 6:3, 6:4 над Виктор Троицки.", "date": "2019.02.07", "title": "Циципас и Монфис оформиха последния ¼-финал в София"}
{"url": "https://www.monitor.bg:443/bg/a/view/nad-1900-firmi-sa-s-prosrocheni-zadyljenija-ot-nad-50-000-leva-156688", "text": "Над 1900 са фирмите с просрочени задължения над 50 000 лева, които са под наблюдение от НАП-Варна. 6 милиона борчове пък има най-солидният длъжник на данъчните, обяви директорът на териториалната дирекция, Милена Колева. Тя обаче отказа да уточни от коя от 7-те области, в които оперира НАП-Варна, е длъжникът. Според Колева „убеждаването” на подобни длъжници дава резултат. „Доста трудни или рискови субекти си погасиха задълженията”, коментира тя. В резултат от действията на данъчните, салдото е намаляло с 6 милиона лева. Само за регион Варна с 20 милиона лева повече са погасените просрочени задължения през миналата година, спрямо предходната 2017-а, посочи шефката на варненските данъчни. В национален мащаб доброволно внесените данъци са с 87 на сто повече на годишна база. „Това означава, че нашето общество се дисциплинирало и е вече фискално грамотно. Целта не е да глобяваме хората. Тази държава не се издържа от глоби и санкции, а от доброволно внесени данъци”, отбеляза още Колева. Рекорден ръст от над 86% събрани суми от задължения в доброволния срок отчитат от НАП- Варна , заяви шефът на дирекция „Събиране“ Мирослав Нонев. Той коментира, че в резултат на наложените нов тип взаимоотношения между данъчно задължени лица и публични изпълнители, през изминалата година има увеличение с около 7% или над 83 милиона лева в национален мащаб на доброволно декларираните приходи от данъчно задължени лица. Има ръст и при събиранията на просрочени задължения. „Увеличението на новия дълг е над 7,6%, а на стария е 5,45 %. Общата събираемост на просрочените задължения е нараснала с 12,41%“, каза още Нонев. Той допълни, че в резултат на изпращане на автоматични електронни съобщения, са отчетени много добри резултати при погасяване на задълженията. „Миналата година стартира този процес и в национален мащаб, в срок от 3 месеца след изпращане и получаване на съобщението за напомняне, длъжниците са погасили около 70% от неплатените суми“, посочи още шефът на дирекция „Събиране“. Над 300 проверка и над 70 ревизии са осъществени през миналата година на фирми, занимаващи се с електронна търговия. Установените допълнителни задължения са за общо 4 милиона лева. През миналата година варненските данъчни са провели и 509 търга. Събрани от тях са над 2,8 милиона лева, което е с близо 900 000 лева повече от предходната година, посочи още шефът на дирекция „Събиране“ при НАП-Варна.", "date": "2019.02.07", "title": "Над 1900 фирми във Варна са с просрочени задължения от над 50 бона"}
{"url": "https://www.monitor.bg:443/bg/a/view/prokuraturata-iska-4-g-zatvor-za-ognjan-donev-156690", "text": "Софийската градска прокуратура поиска съдът да осъди на по 4 г. ефективен затвор фармацевтичния бос Огнян Донев и финансовия директор на компанията „Софарма“ Борис Борисов, които са подсъдими за укриване на данъци. За постановяване на осъдителни присъди пледираха и двете юрисконсултки от Министерството на финансите, което е граждански ищец по делото. Донев е подсъдим за неплащането на 62 779 725 лв. данъци за сделки, направени през 2006 - 2007 г., а Борисов – за 7 453 119 лв. укрити данъци. Според държавното обвинение бил е затаен реален финансов резултат от над 400 млн. лв. По делото бяха направени три експертизи като последната бе петорна и изготвянето й продължи близо година и половина. Трудно бяха намерени и вещи лица – оценители на акции, които да я направят. Делото започна през 2016 г. Въпреки че се гледа по съкратената процедура, без разпит на свидетели, тъй като се приемат показанията на всички свидетели по време на досъдебното производство, делото приключва едва сега на първа инстанция в Софийския градски съд именно заради продължителните и сложни финансово-счетоводни експертизи. Още през октомври 2016 г. първите две комплексни счетоводни и данъчно-икономически съдебни експертизи заковаха подсъдимите за укриване на данъци от продажбата на акции при 7 блокови извънборсови сделки. Според прокуратурата Донев е продал огромен брой акции на „Софарма“ на свързани с него лица извън регулирания пазар на цена от 1 лв. за акция, вместо по пазарните цени на акциите на „Софарма“, които са били 9 пъти по-високи. Така се е избегнало плащането на данъците. През април и май 2006 г. мажоритарният собственик на „Софарма“ и компанията „Елфарма“ Огнян Донев е продал на нерегулирания пазар на фондовата борса общо 59,43 млн. акции от „Софарма“, 84% от капитала. Обвинението срещу изпълнителния директор на компанията „Телсо“ Борис Борисов е за същото – не е платил данъци след 2 сделки с акциите си в „Софарма“. Според прокуратурата двамата са действали с пряк умисъл, осъзнавайки обществената опасност на деянието и предвиждайки обществено опасните последствия. През октомври 2018 г. по време на делото стана ясно, че одитори на пенсионна възраст са заверявали годишните финансови отчети на фирмите на Донев. 82-годишен свидетел разказа пред съда, че за първи път бил одитор на „Елфарма“ през 2001 г. и след прекъсване продължил да одитира и през 2017 г. Одиторът на фирма „Телсо“ също се оказа на преклонна възраст. В заключителните си пледоарии в четвъртък защитата на двамата подсъдими заяви, че не може да има пазарна цена за непазарни сделки и заключенията на счетоводните експертизи не създавали доказателства по делото. Адвокатите дори нападнаха прокуратурата, че разследвала не престъпление, а конкретни хора. „Ако някой ми даде 420 млн. лв., ще платя 63 млн. лв. данъци. Тези акции не струват толкова. Моля съдът да ме оправдае“, каза в последната си дума пред съда Донев. За оправдателна присъда помоли и Борисов. Съдът ще обяви присъдата в петък в 9 часа сутринта.", "date": "2019.02.07", "title": " Прокуратурата иска  4 г. затвор за Огнян Донев"}
{"url": "https://www.monitor.bg:443/bg/a/view/pomilvan-smyrtnik-za-dvojno-ubijstvo-vliza-v-pandiza-za-bludstvo-s-dete-156689", "text": "Двоен убиец, осъден на смърт и помилван, влиза в затвора за 9 години и 4 месеца. Присъдата срещу 65-годишния бургазлия Иван Михалев този път е за блудство с дете. Извратенякът е бил арестуван в началото на юни миналата година, след като се гаврил с 11-годишно момиченце в бургаския комплекс \"Меден Рудник\". Той ловко подмамил невръстното дете и веднага след като спечелил доверието му задействал пъкления си план. Момиченцето обаче започнало да пищи и успяло да избяга. После заеквайки и през сълзи разказало на родителите си какво се е случило, а те веднага подали сигнал в полицията. Дъртият педофил е бил арестуван на секундата и пратен зад решетките. В съдебната в четвъртък срещу него застанаха родителите на пострадалото дете. Насилникът демонстрира арогантно поведение и не показа капка съжаление.  \"Цялото семейство живее в страшен кошмар, откакто се случи това ужасно нещо. Майката и бащата не са на себе си. Детето също не е добре психически. Непрестанно сънува кошмари. От 7-ми юни, когато се случи, го водят на сеанси при психолог, но възстановяването  е изключително бавно и трудно\", казаха роднини. Процесът премина при закрити врата, тъй като пострадалата е малолетна.  Съдия Петя Георгиева от Окръжен съд Бургас издаде сурова присъда срещу изверга. Той ще прекара на топло 9 години и 4 месеца заради блудство с дете, а освен това ще плати на семейството и 4 000 лева обезщетение за нанесени неимуществени вреди. Родителите обаче останаха видимо недоволни от наказанието.  \"Не сме доволни от присъдата. Такива като него трябва да лежат до живот в затвора. Имаме информация, че цял живот е имал такива прояви. Подобен случай на изнасилване на малко момиче преди години е завършил със смърт\", заявиха родителите, след като чуха присъдата.   В кулоарите на съда стана ясно, че Иван Михалев е имал издадена смъртна присъда за двойно убийство, след като екзекутирал брутално брат и сестра в Сливен. Той е и един от последните \"смъртници\" в България, успели да се спасят по чудо, след налагането на мораториум върху смъртното наказание. Смъртната присъда му е издадена през далечната 1988 година, преди повече от 30 години. Тогава престъпникът е на 35 години, но с богат стаж по затворите - основно за кражби и обири. Влюбил се в красива млада жена от Сливен и дълго я ухажвал. В началото тя отвърнала на чувствата му, но скоро го разлюбила, след като офицер от Народната милиция я предупредил за криминалното минало на Иван. Братът на момичето пък му забранил да доближава дома им. Отхвърленият рецидивист бил заслепен от ярост и решил да мъсти наред. В един и същи ден убил и двамата. Първо заклал брата, а после забил нож в окото на любимата си. Оставил я в жестока агония, докато издъхнала от кръвозагуба.  Дни по-късно е заловен и бързо осъден на смърт. Докато чака изпълнение на смъртната си присъда обаче, соцстроя рухва и настъпват демократични промени. Наложеният мораториум върху смъртното наказание го спасява, а по-късно той е помилван. Прекарва по-голямата част от живота си по занданите в цялата страна. Последната си присъда излежал в началото на миналата година. Излязъл от затвора на 31-ви януари 2018 г., и само четири месеца по-късно посегнал на 11-годишното си съседче. В дебелото си досие, Иван Михалев е колекционирал  присъди за всякакви престъпления - от двойно убийство до кражби, грабежи и блудство.", "date": "2019.02.07", "title": "Помилван смъртник за двойно убийство влиза в пандиза за блудство с дете "}
{"url": "https://www.monitor.bg:443/bg/a/view/oligarhyt-banev-sipe-zakani-sreshtu-bylgarija-v-syda-156692", "text": "„Ще съдя България в Страсбург.“ Това каза в съдебната зала обвиняемият Николай Банев, чието изменение на мярка от задържане под стража в по-лека се гледаше от Апелативния специализиран наказателен съд вчера. Като мотив за решението си Банев посочи, че търпи пропуснати ползи. \"В момента подготвям приватизация на дружество в друга страна и докато съм в ареста, губя пари. Това ще струва скъпо на България, защото ще съдя България в Страсбург\", заяви пред съда Банев и обвини прокуратурата в избирателен подбор на свидетели. \"Още в началото на процеса предупредих прокуратурата за две свидетелки, които са тежко обвързани с криминални лица, но тя не го взе предвид\", заяви още той. Апелативните съдии от Специализирания наказателен съд обаче не се стреснаха от заканите му и го оставиха окончателно в ареста. Според тричленен състав, с председател Галя Георгиева и докладчик съдия Даниела Врачева, от доказателствата по делото може да се направи обосновано предположение, че бизнесменът е участвал в присвояване, в данъчни престъпления и пране на пари. В залата бяха изброени имената на десетки свидетели, дали показания срещу Банев и съпругата му Евгения. Сред тях има бивши служители във фирмите на семейството и роднини на олигарха. \"Изходът от \"обезкръвяването\" на дружествата, контролирани от Баневи, е един - фалит\", обяви съдът. В същото време имуществото на семейството през последните 10-12 години \"значително се е уголемило\". \"Банев разполага със значителен финансов ресурс и има риск, ако бъде освободен, да се укрие\", каза съдия Врачева. Докато тя четеше определението на съда, Банев се въртеше и се подсмихваше  \"Какво се смеете, г-н Банев? Това са показанията на свидетелите\", сгълча го съдията. \"Това са лъжи\", отговори Банев.  \"Смутена съм\", каза след решението майката на бизнесмена Мария Банева. Тя заяви още, че не се притеснява от обвиненията, но ще ги коментира по-късно, когато разследването приключи. Тя пък е обвинена от районната прокуратура в Харманли заради катастрофа през юли, при която пострада младеж. Бизнесменът Николай Банев и съпругата му Евгения бяха предадени от френските власти на разследващия екип от Специализираната прокуратура на 6 декември 2018 г. Наказателната отговорност на Николай Банев и Евгения Банева се ангажира за 7 престъпления от общ характер. Според прокуратурата от 2005 г. до задържането им в Ница Баневи са източили четири предприятия, укрили десетки милиони данъци и изпрали повече от 1 млрд. лв.", "date": "2019.02.07", "title": " Олигархът Банев сипе  закани срещу България в съда"}
{"url": "https://www.monitor.bg:443/bg/a/view/bolen-zdrav-nosi-ii-156686", "text": "Болният вълк носи здравата лисица. Така е в народната приказва „Болен здрав носи“. Тя е позната от столетия по българските земи и заглавието й се е превърнало във фразеологичен израз, който приляга съвсем по мярка за здравеопазването в страната не само сега, но от години. Фактите: население от малко над 7 млн. души. От тях половината пенсионери, малки деца и още пет категории, сред които държавни чиновници и затворници, за които държавата плаща не цялата, а половината от дължимата здравна осигуровка. В същото време всяка година между 4000 и 5000 души остават извън здравноосигурителната система – едни са твърде бедни, а други не искат да плащат месечните вноски. Така Националната здравноосигурителна каса (единствената финансово осигурителна институция) на практика се финансира само от вноските на около 3,5 млн. души, които внасят чинно пълния размер на осигуровката. Болниците в България са търговски дружества, т.е. могат да формират печалба, но подлежат и на фалит. Тези, които са общинска собственост, се финансират от НЗОК, но по най-евтините клинични пътеки, тъй като нямат апаратура, нито специалисти за високотехнологични и добре платени дейности. Те поемат най-болната част от населението – възрастните, които се хоспитализират не само с основното, но и с редица други заболявания, и по-млади със занемарено здраве. По този начин се оказва, че те осъществяват не само лечебна, макар и ограничена по видове дейност, но изпълняват и социална функция. Не е тайна, че за да запълнят често пъти незаетите легла, на тях настаняват хора, които могат да се лекуват и у дома. Печалбата е двустранна – лечебното заведение получава пари по клинична пътека, пациентът – най-често пенсионер или социално слаб, спестява някой и друг лев за храна, отопление и осветление, докато лежи в болницата. Това е схемата, по която тези лечебни заведения лекуват, топлят и хранят хората и срещу получените от НЗОК пари плащат заплати на персонала. На някого този механизъм може и да се стори източване, но на практика това е начинът и бедните да имат що-годе някаква медицинска, че и битова грижа, и общинските болници да оцеляват. Накратко, едните и другите са в деликатното равновесие на скачени съдове. Всяко нарушаване на баланса застрашава да погуби единия от тях. Затова и всяко намаляване на средствата от страна на касата, както се случва сега, с 900 000 лева само за една болница я обрича не само на затваряне, но и лишава населението на цяла община от медицински грижи. Ясно е, че системата е твърде деликатна, та дори в нея да се бърка с хирургична ръкавица. Ясно обаче е и това, че от десетилетия общинските болници са подхвърлени на случайността да оцелеят или да фалират. Това, че все още някои от тях не са затворени или продадени, се дължи на амбицията на местните управници да запазят на всяка цена някакво здравеопазване за хората си. За тази им амбиция - поклон! Какво обаче заслужават управляващите здравната ни система не само сега, но най вече в миналите години, които заложиха на изпитаното „Болен здрав носи“? Едва ли някой ще ги акламира за това. В ръцете и умовете на сегашния екип на МЗ е да предложи адекватни мерки, за да бъде спасено общинското здравеопазване. Защото едва ли има българин, който да няма близък, минал през малка болница.", "date": "2019.02.07", "title": " „Болен здрав носи“ - II"}
{"url": "https://www.monitor.bg:443/bg/a/view/tyrgovci-mamjat-s-procenta-na-namalenijata-156694", "text": "Тарикати търговци лъжат клиентите си с фалшиви отстъпки в първите месеци на годината. След новогодишните празници в търсене на лесна печалба слагат на етикетите на стоките по щандовете фиктивни отстъпки, показа проверка на „Монитор“. В столичните магазини най-често не се спазва правилото, че за да се счита за реално намалението, стоката трябва да бъде продавана един месец преди това на старата редовна цена. Често търговците решават след края на срока на кампанията с намаления да продължават с отбива от цените. През декември магазини за дрехи свалят цената с 20 - 30% или още повече. Ако яке е струвало 100 лева през ноември и търговецът го е намалил с 30 на сто до 70 лева през декември, то през януари цената не трябва да остане същата, а да бъде намалена с още 30 на сто, т.е. якето трябва да струва 49 лева. Тази практика при офлайн търговците обикновено се наблюдава след кампании около Черния петък или след коледните и новогодишните празници и търговците уж правят отстъпки, за да привлекат клиенти с изтънели портфейли. Понякога манипулацията е по-лесна онлайн Правилото за двойно намаление не важи за виртуалните търговци. В законодателството не е предвидено ограничение интернет търговецът да е продавал стоката на старата цена поне 30 дни преди намалението, каквото ограничение има за стоките, които се продават в реални магазини.", "date": "2019.02.07", "title": " Търговци мамят с процента на намаленията (ТЕМАТА)"}
{"url": "https://www.monitor.bg:443/bg/a/view/levski-vze-revansh-ot-cska-na-volejbol-pri-myjete-156695", "text": "Волейболистите на „Левски“ победиха ЦСКА с 3:1 (28:26, 22:25, 25:17, 25:23) в мач от 16-ия кръг на Суперлигата при мъжете, който се игра в столичната зала “Универсиада“. С това „сините“ взеха реванш от „червените“ за загубата си през първия полусезон, когато отстъпиха със същия резултат. С този успех „Левски“ записа единадесета победа в първенството, като с пет загуби и 31 точки заема трета позиция във временното класиране. ЦСКА запазва второ място в таблицата с 13 победи, 3 загуби и 37 точки. Води „Хебър“ с 38.", "date": "2019.02.07", "title": "„Левски“ взе реванш от ЦСКА на волейбол при мъжете"}
{"url": "https://www.monitor.bg:443/bg/a/view/malin-krystev-chakame-novija-sobstvenik-na-nova-tv-za-gospodari-na-efira-156693", "text": "Проблем между \"Господари на ефира\" и Нова тв няма и шоуто ще се завърне в програмата при изкристализирането на новия собственик на телевизията. Това заяви актьорът Малин Кръстев, който е един от регулярните водещи на популярното предаване. \"Нещата са много прости - изтече ни договорът с Нова телевизия, на Нова година. В момента телевизията е в продажба и се изчаква новия собственик, за да бъде сключен и новия договор. Няма нито интрига, нито нищо. \"Като две капки вода\" продължава, защото имаме договор до 2021 г.\", заяви Кръстев пред actualno.com. Припомняме, че \"Господари на ефира\" спря излъчването си от началото на годината. Причината - на 31 декември договорът между шоуто и Нова тв изтече. Тогава продуцентът Джуди Халваджиян обясни, че води преговори с всички заинтересовани телевизии.", "date": "2019.02.07", "title": "Малин Кръстев: Чакаме новия собственик на Нова тв за \"Господари на ефира\""}
{"url": "https://www.monitor.bg:443/bg/a/view/pogvat-nelegalnite-transportni-busove-156685", "text": "Управляващите и транспортният бранш се договориха за мерки срещу нелегалния превоз на пътници и товари. Това стана след няколкочасова среща на министрите Владислав Горанов и Росен Желязков с транспортния бранш, след която те обявиха мерките срещу сивия сектор. Автобусните превозвачи ще трябва да се регистрират по ДДС. По думите на финансовият министър Горанов промяната в закона ще бъде направена сравнително бързо, за да бъде гласувана от депутатите. Според Горанов най-често тези „превозвачи“ са физически лица, които са безработни или социално слаби. Те ще бъдат проверени от НАП. “Това е по-скоро черен сектор, отделно в транспортния бранш има наистина сив сектор“, коментира още финансовият министър. Отделно служителите на Изпълнителна агенция \"Автомобилна администрация\" също ще правят проверки на съмнителните превозни средства. Всяка година държавата отделя все повече средства, за 2019 г. сумата е 111 млн. лева, като спрямо 2018 г. е нараснала с 4 млн. лева. Но средствата достигат само за 45% от общата сума на издадените субсидирани билети от транспортния бранш. Транспортният бранш от няколко години се опитва да привлече вниманието на управляващите върху проблема му. Преди дни обявиха протестна готовност за 18 февруари, за да защитят правата си. Срещата на министрите с бранша днес беше по  .", "date": "2019.02.07", "title": "Погват нелегалните бусове"}
{"url": "https://www.monitor.bg:443/bg/a/view/verdasko-klijan-i-medvedev-prodyljavat-napred-156677", "text": "Фернандо Вердаско (Исп), Мартин Клижан (Слвк) и Дмитрийн Медведев (Рус) се класираха за 1/4-финалите на тенис турнира „София Оупън“ 2019 в „Арена Армеец“. Вердаско елиминира миналогодишния финалист Мариус Копил (Рум) с 6:2, 4:6, 6:1 и ще срещне 22-годишния Матео Беретини (Ит), който снощи елиминира водача в схемата Карен Хачанов (Рус). В първия кръг 26-ият в света испанец спря устрема на българския квалификант Александър Лазаров. Първият шампион в София Роберто Баутиста Агут (Исп), който преди ден си осигури участие на 1/4-финалите, днес научи съперника си там и това е унгарецът Мартон Фучович, надиграл квалификанта Яник Маден (Гер) със 7:6(3), 3:6, 6:4 след 2.46 часа. В третия 1/4-финал ще играят Мартин Клижан (Слвк) и Данийл Медведев (Рус). Левичарят от Братислава не даде сет на квалификациите Даниел Брандс (Гер) и го победи със 7:6(5), 6:4. Срещата продължи 100 минути, в които Клижан пласира 6 аса и допусна 3 двойни грешки. Любопитен е фактът, че Клижан и Брандс се срещнаха в София и през 2017 г., когато словакът отново се наложи в два сета. Той по традиция се представя успешно в „Арена Армеец“ и до момента не е пропуснал нито едно издание на турнира. В петък негов съперник на четвъртфиналите ще бъде третият в схемата и 16-и в света Данийл Медведев (Рус), който обърна Робин Хаасе (Хол) след 5:7, 6:3, 6:2.", "date": "2019.02.07", "title": "Вердаско, Клижан и Медведев продължават напред в София"}
{"url": "https://www.monitor.bg:443/bg/a/view/mihajlov-sled-vota-nishto-strashno-ne-e-stanalo-156675", "text": "Президентът на Българския футболен съюз Борислав Михайлов приема като напълно нормална загубата си на изборите за Изпълком на УЕФА. Той се опита за трети път да влезе в ръководните структури, но два гласа не му достигнаха. Борислав Михайлов коментира, че е бил много близо до това постижение. \"Нищо страшно не се е случило, това са избори. Имаше две невалидни бюлетини, ако бяха редовни, отивах на балотаж. Резултатът ми е дори с един глас по-добър, отколкото на предишния конгрес, коментира шефът на Футболния съюз от италианската столица. - 8 години бях в Изпълкома, друг българин не е бил и четири. Връзките си ги имам, продължаваме да работим по проектите, които сме започнали\", добави капитанът на четвъртите в света от САЩ'94. Както е ясно, вместо Борислав Михайлов в Изпълкома на УЕФА влезе президентът на Украинската футболна федерация Андрий Павелко, който получи минимално изискуемите 27 гласа от делегатите на 55-те страни-членки. Новият изпълнителен орган на УЕФА вече се състои от 8 членове, а не както бе досега 14.", "date": "2019.02.07", "title": "Михайлов след вота: Нищо страшно не е станало"}
{"url": "https://www.monitor.bg:443/bg/a/view/energijnata-borsa-zatvori-pri-sredna-cena-89-37-leva-za-megavatchas-156672", "text": "При средна цена 89.37 лева за мегаватчас е търгуван днес токът на Българската независима енергийна борса /БНЕБ/, показват данните от търговията на борсата при сегмента \"пазар ден напред\". Сделките са на база утрешен ден на доставка /8 февруари/. Средната цена на пиковата енергия /9.00-20.00 ч./ e 111.55 лв. за мегаватчас. Извънпиковата енергия /1.00-8.00 ч.; 21.00-24.00 ч./ е изтъргувана при средна цена 67.19 лв. за мегаватчас. Най-ниската цена в рамките на днешната сесия, при утрешен ден на доставка, е 44.06 лв. за мегаватчас, достигната за 1.00 - 2.00 ч., а най-високата е 150.48 лв. за мегаватчас - за 8.00 - 9.00 часа. Данните от БНЕБ показват, че са продадени общо 24 385.10 мегаватчаса електроенергия. Енергийната борса вчера затвори при средна цена 71.19 лв. за мегаватчас. В сегмента \"пазар в рамките на деня\" за днес, 7 февруари, БНЕБ отчита до момента общ търгуван обем от 695.80 MWh. Среднопретеглената дневна цена е 83.04 лева за мегаватчас.", "date": "2019.02.07", "title": "Енергийната борса затвори при средна цена 89.37 лева за мегаватчас"}
{"url": "https://www.monitor.bg:443/bg/a/view/severin-krasimirov-ne-e-planiral-dejstvijata-si-156680", "text": "Обвиняемият за убийството на журналистката Виктория Маринова Северин Красимиров не е планирал предварително действията си, а по-скоро те са резултат на някаква силна емоция и на нестабилната му личност, която е склонна да намира изход от подобни ситуации чрез агресивното си поведение. Това сочи комплексната съдебно-психиатрична и психологична експертиза, чието заключение днес бе представено пред журналисти от окръжния прокурор на Русе Георги Георгиев и прокурор Кремена Колицова, които работят по случая с жестокото убийство на 30-годишната жена, извършено на 6 октомври миналата година. 21-годишният Северин лежа един месец в психиатричното отделение за затворническата болница в Ловеч, където бе наблюдаван и изследван от специалисти, които установиха, че той е вменяем и може да носи наказателна отговорност. Експертите приемат, че Северин страда от лека степен на умствено изоставане, има личностно разстройство, но към момента на извършване на престъплението и към настоящия момент разбира свойството и значението на постъпките си. По думите на Георгиев в рамките на около два месеца се очаква досъдебното производство по делото да приключи и прокуратурата да изготви своя окончателен акт. Окръжният прокурор каза, че от събраните доказателства няма нови, които да сочат каквато и да било връзка между извършеното престъпление и професионалната дейност на Виктория Маринова, която бе административен директор и водещ в русенската телевизия ТВН. Георгиев допълни, че до момента няма и доказателства да е имало друг човек със Северин или някакво друго лице да е имало съпричастност към извършеното престъпление. Предстои назначаването на още една допълнителна експертиза във връзка с медицинската документация, пристигнала от Германия, където Северин бе задържан четири дни след престъплението. Там той е бил освидетелстван от немски съдебни лекари, които са констатирали наранявания по тялото му и са направили цветни снимки. Целта на новата експертиза е да се прецени дали тези наранявания имат отношение към престъплението. Северин Красимиров в момента се намира в следствения арест в Русе.", "date": "2019.02.07", "title": "Северин Красимиров не бил планирал действията си "}
{"url": "https://www.monitor.bg:443/bg/a/view/bylgarija-padna-ot-ukrajna-za-fed-kyp-156678", "text": "България загуби от Украйна с 1:2 победи в срещата от втория кръг в група \"Б\" на група I на зона Европа/Африка на \"Фед Къп“, неофициално световно отборно първенство по тенис за жени, в Зелона Гура (Пол). В решаващия мач на двойки Виктория Томова и Изабелла Шиникова претърпяха поражение от Надя Киченок и Марта Костюк с 0:6, 6:7(0). Преди това Шиникова падна от Костюк с 5:7, 4:6, а Томова изравни резултата след 6:3, 6:2 над Катерина Козлова. Предния ден нашите победиха също с 2:1 Естония, а Украйна падна от Швеция. Победителят в групата ще играе за спечелване на място за плейофите за промоция в Световна група II, а завършилият на последно място ще продължи в бараж за оставане", "date": "2019.02.07", "title": "България падна от Украйна за „Фед къп“"}
{"url": "https://www.monitor.bg:443/bg/a/view/zapochvat-proverki-na-provodimostta-na-rechnite-korita-156676", "text": "Министърът на околната среда и водите Нено Димов ще издаде заповед за проверка за проводимостта на речните корита във връзка с предстоящото снеготопене и пролетно пълноводие. Това съобщи той в отговор на депутатски въпрос на заседание на парламентарната Комисия по околната среда и водите днес. Проверките ще бъдат извършени през февруари от Регионалните инспекции по околна среда и води и от Басейновите дирекции и ще бъдат направени съответните предписания към кметовете и областните управители. Целта е ако има проблемни участъци, те да бъдат почистени преди снеготопенето. „Следим изключително стриктно нивата на язовирите. Към момента язовирите за питейни нужди са пълни на 75%, за да се гарантират нуждите на гражданите, но и да има свободни обеми. Язовирите, свързани с енергетиката, се поддържат на около 70% от обема, а тези за напояване – малко под 50%. В момента имаме необходими свободни обеми“, увери министърът.  Министър Димов информира депутатите от комисията за напредъка по Оперативна програма „Околна среда“ (ОПОС) 2014-2020, както и за хода на процедурата за изграждане на ВиК инфраструктура. Той посочи, че няма риск от загуба на средства по програмата. Към 31 декември 2018 г. е отворен за кандидатстване целият ресурс по ОПОС 2014-2020. Към края на миналата година са договорени над 50% от средствата, разплатени са 16%, а са сертифицирани 13%. „Нямаме загубени средства по ОПОС, което е плод на изключително добрата работа на екипа“, подчерта министър Димов. Относно спазването на графика за подаване на проектите за ВиК инфраструктура министърът каза, че до момента е готов проектът на ВиК Смолян. Очаква се през февруари да бъдат подадени проектите на още 5 консолидирани ВиК оператора, а на останалите – през април. Според министър Димов ако бъде спазен графикът за подаване на проектни предложения от ВиК операторите, няма да бъде затруднена ОПОС. В отговор на въпрос за екологичното състояние на трансграничната река Драговищица министър Димов каза, че се следят показателите на реката от българска страна и засега данните не са обезпокоителни, но контролът е засилен заради информацията, която се получава за замърсяване от сръбска страна. Министърът информира за резултатите от проведената в Димитровград на 22 януари среща със сръбския министър на защитата на околната среда Горан Триван. На нея е поискана официална информация от мониторинга на водите на реката на сръбска територия. „Тъй като отговор все още не е получен, следващата седмица отново официално ще настоявам за тази информация“, заяви министър Димов. Също така страната ни настоя да участва в трансграничен ОВОС на мина „Благодат“ в с. Караманица. „По информация от сайта на сръбското министерство в момента там има пилотна инсталация, която е за 2-3 години. Ако тя продължи да работи, трябва да се направи ОВОС в трансграничен контекст и България да участва в него“, категоричен беше министър Димов. Той добави, че настояваме да бъдем информирани за всички инвестиционни намерения по пограничните райони, които могат да доведат до неблагоприятни последствия, включително за проекти за изграждане на ВЕЦ, тъй като също може да имат негативно влияние върху трансграничните реки. На срещата е предложено да се направи съвместна работна група на ниво зам.-министри от двете страни, за да се обсъди възможността за координиран мониторинг на водите, така че данните да са съпоставими. Тъй като нямаме отговор за работната група, следващата седмица ще изпратим напомнително писмо на сръбската страна, каза министър Димов. Той съобщи още, че министър Триван е поел ангажимент за подготовка, проектиране и изграждане на пречиствателни съоръжения на територията на Босилеград и Димитровград.", "date": "2019.02.07", "title": "Започват проверки на проводимостта на речните корита"}
{"url": "https://www.monitor.bg:443/bg/a/view/radev-uchenijata-i-modernizacijata-sa-kluchovi-za-armijata-156679", "text": "Военната подготовка и модернизацията на армията, са ключови за нейното развитие. Такава констатация изведе в коментар по темата президентът Румен Радев. Той отправи критики към управляващите, че за разлика от проекта за модернизиране на ВВС, реализирането на другите два-за пехотата и ВМС изоставало. В същото време обаче Радев подчерта, че се водят успешни учения и че са отделени не малко средства за поддръжка на въоръжението ни. „Важният акцент е воденето на съвременна бойна подготовка и останалите т.нар. малки като финансови средства, но огромни като значение проекти за модернизация, без тях не можем да осигурим мобилност, осигуреност, съвместимост и работа в единно информационно пространство на всички елементи на системата на отбраната“, коментира Радев. Междувременно дипломат N1 Екатерина Захариева пък се оплака от президентството заради забавяне на процедурите по назначаването на посланици, което довело например до липсата на такъв в Норвегия от юни 2018 година досега.", "date": "2019.02.07", "title": "Радев: Ученията и модернизацията са ключови за армията"}
{"url": "https://www.monitor.bg:443/bg/a/view/obviniha-guchi-za-syzdavane-na-rasistki-pulover-156673", "text": "Модна къща „Гучи“ оттегли от продажба свой артикул, след като компанията получи обвинение, че е расистки. Дрехата е черен пуловер тип поло с висока почти до очите яка и процеп с червена уста, а според някои дрехата наподобява карикатура на афроамериканско лице. В изявлението на \"Гучи\", публикувано в социалната мрежа, се казва, че компанията се извинява за обидата, която е предизвикал техният артикул. Той спешно е бил изтеглен от продажба. Модната къща ще продължи да се придържа към многообразието - и да бъде водеща при вземането на всяко решения.\" Това е често срещан проблем в модните среди напоследък. Миналия декември \"Прада\" прекрати продажбите на серия с образ, който имаше кафява кожа и огромни червени устни, също поради оплаквания, че прилича на шарж на афроамериканско лице. Създателите на световноизвестният бранд \"Долче и Габана\" пък отмениха свое ревю в Шанхай и се извиниха, след като тяхна реклама - на която азиатка се опитва безуспешно да яде пица и спагети с пръчици за китайска храна, предизвика обвинения в расизъм и погазване на културни традиции.", "date": "2019.02.07", "title": "Обвиниха \"Гучи“ за създаване на расистки пуловер"}
{"url": "https://www.monitor.bg:443/bg/a/view/otneha-telk-ovete-na-dve-gluhonemi-deca-156664", "text": "Отнеха ТЕЛК-овете на две деца от врачанското село Камено поле, освидетелствани като глухонеми. До това се стига след проверка на прокуратурата, която установява, че хлапетата могат да говорят и чуват. Това обясни пред „Монитор“ началникът на Регионалното управление на образованието във Враца Галина Евденова. Училището в Северозападна България е сред защитените в страната. В него миналата година са се обучавали 37 деца. След като отсъствията на малчуганите се трупали, последвали проверки от екипите по Механизма за обхват. Тогава се установява, че две от хлапета имат ТЕЛК за глухонеми, но нямат никакъв здравословен проблем. След това от училището разбират, че повече от половината възпитаници – 20, били с ТЕЛК. Родителите на хлапетата обаче не са предупредили за това. По закон те и не са длъжни да уведомяват учебните заведения, че децата им имат медицински експертизи. Това направило впечатление на директорката и Шефката на образователния инспекторат обясни, че в момента от децата, които били с ТЕЛК, са останали 15. По данни на Агенцията за социално подпомагане област Враца се нарежда на шесто място в страната по детска инвалидност. Годишно държавата изплаща малко над 8 млн. лв. на 1289 малчугани с увреждания. Почти половината от подрастващите в област Враца са освидетелствани с инвалидност между 50% и 70% и месечно получават по 350 лв., което означава, че през 2018 г. от хазната са били отделени по 2,217 млн. лв. за тях. 433-те деца, които са с и месечно прибират по 450 лв., пък са получили от държавата общо 2,338 млн. лв. За тези с най-тежки увреждания в област Враца за година държавата е дала 3,600 млн. лв. Месечно им се полагат по 930 лв. Това означава, че в бюджета на семействата с дете с увреждане над 90% годишно влизат по 11 160 лв. Малчуганите с най-тежки увреждания в страната за година са се увеличили с 4 на сто. През 2017 г. броят им е бил 5791, а през 2018 г. - 6051. Междувременно в края на януари спецпрокуратурата разкри схема за издаване на фалшиви ТЕЛК-ове. Проверките им установили случай на жена с 93% слепота, която работи като шивачка. До издаването на невярно медицинско решение се стигало чрез посредници, като за услугата се заплащали между 600 и 2500 лв. Именно заради корупционните схеми окръжната прокуратура в Търговище внесе в съда обвинителен акт срещу лекар - член на ТЕЛК, който взел подкуп от 200 лв.", "date": "2019.02.07", "title": "Отнеха ТЕЛК-овете на две деца вписани като глухонеми"}
{"url": "https://www.monitor.bg:443/bg/a/view/cska-smeni-el-maestro-s-lubo-penev-156665", "text": "ЦСКА изненадващо уволни треньора Нестор Ел Маестро само седмица преди подновяването на сезона в Първа лига. Въпреки че сръбският специалист проведе изцяло зимната подготовка и под негово ръководство „червените“ направиха нелошо представяне в контролите, той бе натирен. Решението е на клубното ръководство, като е било съобщено на Ел Маестро в сряда късно вечерта. На сутринта в четвъртък спецът се появи на стадион „Българска армия“, за да финализира договора си и да се разбере за неустойката, която ще получи. От ЦСКА отказаха да обявят официално причини за изненадващата раздяла. Според непотвърдена информация Ел Маестро е влязъл в конфликт с част от играчите по време на лагера в Испания. Интересното е, че спецът загатна за подобно нещо в интервю, където се оплака, че нервите на някои не са издържали и трудно са понесли 3 седмици да са затворени на едно място с едни и същи хора. Тарторите на тима пък веднага отнесли въпроса до клубното ръководство и Ел Маестро е привикан на разговор след прибиранетп в София. Нещата обаче ескалирали, след като шефовете заели страната на футболистите и така своенравният треньор бе уволнен. На негово място на „Армията“ се завръща Любослав Пенев. Вторият му период начело на ЦСКА пък завърши с още по-голямо фиаско и продължи малко повече от месец. На 28 април 2015 г. той отново пое „армейците“, но бе уволнен на 28 май същата година, след като за този период тимът записа едва една победа. От 2017 година Пенев е безработен след престой в дубъла на „Валенсия“, от където сам си тръгна, за да се включи в битката за президентския пост в БФС. Пенев подписа своя договор на обяд и дори вече е ясен и част от екипа му. Той запазва в щаба кондиционния спец Томас Нойберт, а треньор на вратарите ще е Иво Иванов. Интересното е обаче, че от ЦСКА отказват да потвърдят официално рокадата. Причината е, че все още се водят преговори с Ел Маестро за точния размер на обезщетението му. От клуба все пак признаха, че именно Пенев ще води утрешната тренировка. Феновете пък ще могат да го видят начело на ЦСКА в контролата с „Етър“ в събота, а официалният му дебют ще бъде във Варна срещу „Черно море“ идната седмица, когато се подновява шампионатът. В момента ЦСКА изостава на 6 точки от лидера „Лудогорец“, а двата тима се изправят един срещу друг и в полуфинал за Купата на България.", "date": "2019.02.07", "title": "ЦСКА смени Ел Маестро с Любо Пенев"}
{"url": "https://www.monitor.bg:443/bg/a/view/zvezdi-poljaha-denjat-na-bashtata-snimki-156668", "text": "Предпремиера на серийния филм „Денят на бащата“ събра куп популярни лица, които имаха шанса първи да се докоснат до драмата, която разтресе екранното семейство на Захари Бахаров. Освен главните попълнения в каста, прожекцията аплодираха актьорът Владо Пенев, тв водещите Искра Ангелова, Мира Добрева и Деси Цонева, медийният експерт Георги Лозанов, режисьорът Виктор Божинов и други. Актьорът Александър Сано, на когото е поверена главна роля в „Денят на бащата“, пристигна на събитието в компанията на съпругата си Нели Атанасова и дъщеричката им Ава. Момиченцето партнира на баща си в продукцията, като и там играе негово дете. Другият малчуган, за когото се отнася мотото на сериала „Двама се карат, третият губи“, е Патрик Шон Хесън. Той също присъства на събитието. В токчетата на екранни половинки на Бахаров и Сано, които си партнираха и в друг проект на БНТ - „Под прикритие“, се разхождат съответно Весела Бабинова и Глория Петкова. Основната сюжетна нишка проследява драматичната битка между двама родители (Бахаров и Бабинова) за попечителство над малкия им син. Създателите на сериала искат да обърнат внимаие на важни социални теми като травматичното детство и негласната практика бащите да бъдат лишавани от право на попечителство. Във войната, която се разразява между родителите, детето по някаква причина се оказва абсолютно забравено, че съществува и обира най-големия негатив. Затова и слоганът на сериала е такъв“, сподели пред „Монитор“ Сано. С участие в поредицата се разписват още Петя Силянова, Явор Гърдев, Малин Кръстев, Лидия Инджова, Йоана Буковска-Давидова, Иван Налбантов, Свежен Младенов и други. „Денят на бащата“ ще бъде излъчен в три поредни седмици, в понеделник и вторник от 22 ч. по БНТ1 и БНТ4 от 18 февруари.", "date": "2019.02.07", "title": "Звезди поляха „Денят на бащата“ (СНИМКИ) "}
{"url": "https://www.monitor.bg:443/bg/a/view/izplatiha-nad-3-3-mln-lv-dyrjavna-pomosht-de-minimis-za-pchelarite-156671", "text": "ДФЗ изплати държавна помощ de minimis в размер на 3 328 224 лв. в подкрепа на 4 088 пчелари. Помощта беше утвърдена в началото на декември с решение на УС на ДФЗ и бюджетът по нея е 3 500 000 лева, съобщиха от разплащателната агенция. Подпомагат се пчелари, които притежават минимум 20 бр. пчелни семейства и през 2018 г. са реализирали качествен пчелен мед в съответствие със Закона за пчеларството и Наредба за изискванията към пчелния мед, предназначен за консумация от човека. Помощта се предоставя на земеделски стопани, занимаващи се с първично производство на селскостопанска продукция – физически лица, еднолични търговци, юридически лица и кооперации, отглеждащи пчелни семейства, които са регистрирани като земеделски стопани по реда на Наредба № 3 от 1999 г. Помощта е част от годишния разход за подхранване на пчелно семейство и се предоставя с цел компенсиране разходите за извършеното зазимяване, както и за справяне с последствията от неблагоприятните климатични условия, довели до ниски добиви на пчелен мед. Общият размер на подпомагането за един земеделски стопанин не може да надхвърля левовата равностойност на 15 000 евро ( 29 337.45 лв.) за период от три данъчни години (2016 г. - 2018 г.). Размерът на помощта на пчелно семейство e определен на база допустимите за подпомагане бенефициери и заявен брой пчелни семейства, в рамките на утвърдения бюджет по схемата за подпомагане. Останалите 218 пчелари, които са обект на извършване на административна проверка за допустимост, ще могат да получат средствата по държавната помощ de minimis в близките дни. Приемът на заявления беше отворен на 17 декември 2018 г. и приключи на 15 януари 2019 г.", "date": "2019.02.07", "title": "Изплатиха над 3,3 млн. лв. държавна помощ de minimis за пчеларите"}
{"url": "https://www.monitor.bg:443/bg/a/view/mljakoto-po-skypo-sys-7-2-olioto-s-4-3-156670", "text": "Храните са се увеличили през януари 2,2% заради покачването на цените на млечните продукти, растителните масла и захарта, сочи доклад на Организацията по прехрана и земеделие на ООН (ФАО - FAO), цитиран от Reuters. Индексът на цените на храните на ФАО, който отчита месечните промени в кошницата от зърнени храни, маслодайни семена, млечни продукти, месо и захар, е достигнал средно до 164,8 пункта миналия месец спрямо 161,8 пункта през декември. Въпреки увеличението индексът все още е бил 2,2% под нивото си от януари 2018 г. Цените на млечните продукти се е повишили със 7,2% спрямо декемврийската си стойност, слагайки край на 7 месеца спад. Според ФАО основната движеща сила за повишението са били ограничените експортни доставки от Европа заради засиленото търсене на вътрешните пазари. Индексът на ФАО за растителните масла се е увеличил с 4,3% спрямо предходния месец, докато индексът на захарта е нараснал с 1,3%, а този на зърнените храни се е повишил незначително през декември. Индексът за цената на месото до голяма степен е останал непроменен. ФАО е повишил последната си прогноза за зърнените храни през 2018 година до 2,611 милиарда тона, отбелязвайки лек растеж спрямо данните от декември и отразявайки корекциите към увеличение за царевицата, житото и ориза. \"Голяма част от прогнозирания растеж се свързва с очакваните увеличения в Европа, където благоприятното време се отразява положително на реколтата, като прогнозите са, че посевите ще се увеличат най-вече заради привлекателните цени\", отбелязва ФАО Очаква се производството на зърнени култури да остане с 1,8% под рекордно високата си стойност през 2017 г. въпреки последните прогнози за увеличение.", "date": "2019.02.07", "title": "Млякото по-скъпо със 7,2%, олиото - с 4,3%"}
{"url": "https://www.monitor.bg:443/bg/a/view/slavija-prashta-stergiakis-v-zagreb-156663", "text": "„Славия“ води преговори с „Локомотива“ (Загреб) за Антонис Стергиакис. Двете страни са на финалната права да постигнат договорка за преотстъпването на стража в хърватския клуб, който се намира на второ място в класирането. Сделката ще бъде за наем до лятото. В същото време вчера клубът подписа с корейски защитник Хоя Ким. „Момчето е на 20 години, играе като десен бек, две години е носил екипа на японски отбор. Няма да минава проби,  директно го взимаме”, разкри президентът на „белите“ Венцеслав Стефанов. Кореецът ще проведе първата си тренировка с отбора днес, а преди него на „Овча купел” акостираха Дарко Тасевски и Радослав Кирилов. „Славия“ бе на подготовка в Турция, но вече се прибра в България, където ще се готви до началото на пролетния дял от шампионата. В събота „белите“ играят контрола с „Добруджа“ от 13 часа на помощното игрище\", а преди това от 11:30 ще бъдат представени всички нови зимни попълнения.", "date": "2019.02.07", "title": "„Славия“ праща Стергиакис в Загреб"}
{"url": "https://www.monitor.bg:443/bg/a/view/zaharieva-bylgarski-vizi-shte-se-poluchavat-v-15-kitajski-grada-156666", "text": "Български визи ще може съвсем скоро да се получават в 15 китайски града. Това заяви вицепремиерът и външен министър Екатерина Захариева по време на среща с шефа на Българо-китайската търговско-промишлена палата (БКТПП) Лъчезар Дине, съобщиха от МВнР. В момента визи за България се получават само в столицата Пекин и в Шанхай. „Културната дипломация, туризмът и особено образованието са сред дейностите, чието развитие е основен приоритет на министерството ни“, подчертала Захариева и допълнила, че предприетите от министерството усилия ще допринесат значително за опознаването на страната ни от китайски туристи, студенти и бизнесмени. Градовете, в които ще бъде възможно занапред да се получават български визи, са Гуанджоу, Дзинан, Кунмин, Нандзин, Пекин, Сиан, Ухан, Фуджоу, Ханджоу, Чанша, Чунцин, Чънду, Шанхай, Шънджън и Шънян. Захариева подчертала и значението на това България и партньори като БКТПП да работят за повишаване на видимостта в Китай на българското висше образование. „Образованието е сред основните двигатели на двустранните отношения\", подчертала министърът. Събеседниците обсъдили също предизвикателствата и възможностите пред бизнеса в двете страни.", "date": "2019.02.07", "title": "Захариева: Български визи ще се получават в 15 китайски града"}
{"url": "https://www.monitor.bg:443/bg/a/view/vijte-uchastnicite-vyv-vtori-sezon-na-hell-s-kitchen-snimki-156662", "text": "Точно 18 ентусиасти от 1200 кандидати влизат в новия сезон на Hell’s Kitchen. Те ще се борят за слава, чек за 100 000 лв. и договор за работа в ресторанта шеф Виктор Ангелов. коментира продуцентският екип на предаването. Мъжкият отбор ще се отличава с позитивност и атлетичност – голяма част от участниците са с ръст над 1.90 см. Средната възраст е Христовата - 33 години, като най-младият участник е на 23, а най-възрастният - на 43. Сред тях има египтянин, баща на 5 деца, личен готвач на петролен магнат, носител на 6 златни медала от международни кулинарни конкурси, главен готвач на ресторант в Лондон, шеф на ресторант на 5-звезден круизен кораб, шеф на основния ресторант на 5-звезден хотел Мариот в САЩ и готвач в ресторант Петрус, който принадлежи на самия Гордън Рамзи. Интересен факт е е, че той не посочва Рамзи сред шефовете, на които се възхищава. Средната възраст на дамите е малко по-висока – 35 години, като най-младата участничка също е на 23, а най-възрастната е на 53. Те имат интересни странични хобита и умения – дизайнерка, спортистка, певица, художничка и пътешественик-авантюрист, оцелял в екстремни пътувания в Аляска и след обир в Москва. В професионалната им биография откриваме собственик на три ресторанта в Испания, възпитаничка на престижната кулинарна академия в Истанбул, суши-шеф и собственик на сладкарница. Припомняме, че втори сезон на Hell’s Kitchen се завръща в ефира на Нова тв на 26 февруари.", "date": "2019.02.07", "title": "Вижте участниците във втори сезон на Hell’s Kitchen (СНИМКИ)"}
{"url": "https://www.monitor.bg:443/bg/a/view/skalata-otkazal-da-vodi-nagradite-oskar-156667", "text": "Дуейн Джонсън-Скалата повдигна редица въпроси, като заяви в Туитър, че той е бил първоначалният избор на Американската филмова академия за водещ на церемонията по раздаването на наградите „Оскар“. Актьорът се включи в дебата, след като негов фен отправи въпроса защо преквалифициралия се в комедийна звезда кечист не е бил офериран за поста. написа Скалата в социалните мрежи. Отговорът му обаче отвори съвсем нова страница от оскаровия скандал с водещите. Кевин Харт, който на два пъти се съгласи да застане на сцената в „Долби тиатър“ (и после два пъти се оттегли) също участва във въпросното заглавие. Защо Скалата не може да изпълни подобен ангажимент, а Кевин Харт може, придвид, че имат снимки по един и същи проект в еднакъв времеви диапазон – този въпрос остава на дневен ред. Припомняме, че официално вчера стана ясно, че оскарите ще се проведат без водещ тази година. Това се случва за първи път от три десетилетия насам. Самата Академия досега не е официално коментирала казуса.", "date": "2019.02.07", "title": "Скалата отказал да води наградите „Оскар“"}
{"url": "https://www.monitor.bg:443/bg/a/view/lindzi-von-propusna-vtorata-trenirovka-za-spuskaneto-156669", "text": "Американската звезда на алпийските ски Линдзи Вон пропусна втора поредна тренировка за спускането на световното първенство в Оре (Шв). Тя показа снимка в Инстаграм на набитите си задни части след падането по време на супергигантския слалом със следния коментар: \"Последиците от нашите катастрофи от вчера. С нетърпения чакам да видя в какъв цвят ще бъдат утре!\" Вон е със синина на дясното око и охлузвания по тялото, а според нейните думи спускането в неделя ще е последно в нейната изключителна спортна кариера. Говорителката й заяви пред АП, че Вон е добре, но си почива. Тя планирала да участва в тренировката в събота. Тя се пусна вече на тренировката в в понеделник и не е длъжна да участва в друга. Освен нея Най-бърза по съкратеното трасе с дължина 167 м, денивелация 502 м и 25 врати на тренировката беше Щефани Вениер (Ав) с 1:22,66 мин., на 0,09 сек. втора е Уенди Холденер (Швейц), а на 0,19 - Рикарда Хаасер и Тамара Типлер (Ав). Освен Линдзи Вон не се пуснаха още 5 алпийки, сред които и Виктория Ребенсбург (Гер). При мъжете на втората тренировка за спускането по трасето с дължина 2172 м, денивелация 637 и 26 врати първи от 84-те финиширали се нареди Матиас Майер (Ав) с 1:18,85 мин., на 0,28 сек. пред сънародника си Ханес Рейхелт и на 0,30 пред Аамод Килде (Нор).", "date": "2019.02.07", "title": "Линдзи Вон пропусна втората тренировка за спускането"}
{"url": "https://www.monitor.bg:443/bg/a/view/v-blagoevgrad-se-otkri-obnovenata-sgrada-na-obshtinska-administracija-156656", "text": "          Кметът на Благоевград д-р Атанас Камбитов, заедно с евродепутатът от групата на ЕНП Андрей Новаков и председателят на Общинския съвет Радослав Тасков прерязаха лентата на основно  обновената  сграда на общинска администрация. „Откриваме поредния обект по проект по Оперативна програма „Региони в растеж“. В момента се изпълняват 11 проекта. Пусковият срок на сградата е 21 март, което означава, че сме приключили дейностите по-рано. Целият комплекс, който ремонтирахме – площадно, подплощадно пространство, сградата на Общината не бяха ремонтирани над 30 години. Ремонтите бяха повече от неотложни. Това е разликата между нас и някои други. Ние виждаме площада и обновената сграда, а не търсим счупените плочки от старата сграда. Един гръцки философ беше казал, че ако не искаш да те критикуват, не трябва да правиш нищо, не трябва да говориш нищо, не трябва да бъдеш нищо. Е, ние сме точно обратното“, каза в словото си кметът д-р Камбитов.            Обновяването на сградата на общинска администрация се изпълни по проект „Въвеждане на мерки за енергийна ефективност в общински и административни сгради“,  финансиран по оперативна програма „Региони в растеж“ 2014-2020. Проектът е на стойност 3 502 684,21 лева, от които европейското финансиране е 2 888 775,71 лева, а националното е в размер на 509 783,96 лева. Съфинансирането по проекта е на стойност 104 124,54.            С изпълнението на проекта се повиши енергийната ефективност в сградата на общинска администрация и се редуцира енергопотреблението. Благодарение на въведените мерки сградата постигна понижаване на годишното потребление на първично отопление  в административната сграда и намаляване на емисиите от парникови газове. Удължен е и жизненият цикъл на сградата. Подобрената енергийна ефективност допринася и за по-добри условия на труд за служителите на администрацията и осигурява по-лесен достъп до сградата  хора с увреждания.", "date": "2019.02.07", "title": "В Благоевград откриха обновената сграда на общината"}
{"url": "https://www.monitor.bg:443/bg/a/view/unker-pak-otsviri-mej-156657", "text": "Председателят на Европейската комисия Жан-Клод Юнкер е заявил на днешната среща в Брюксел с британския премиер Тереза Мей, че може да бъдат внесени промени в един от документите, свързани с оттеглянето на Великобритания от ЕС. Това съобщи говорител на ЕК. Според Юнкер може да претърпи промяна политическото изявление, което е неразделна част от споразумението за оттегляне. Тези промени биха засягали бъдещите отношения между ЕС и Лондон. Юнкер отново е потвърдил, че самото споразумение не подлежи на предоговаряне. Председателят на ЕК е отбелязал, че каквито и промени да бъдат постигнати, те ще подлежат на одобрението на Европейския парламент и на държавите в ЕС. Разговорът бе напрегнат, но конструктивен, поясни говорителят. По неговите думи разговорът е бил в светлината на възможностите за оттегляне на Великобритания по правила. В следващите дни преговорни екипи на двете страни ще работят заедно, а следващата седмица главният преговарящ на ЕС Мишел Барние ще разговаря в Страсбург с представител на британското правителство.  Юнкер и Мей ще имат нова среща до края на февруари. Днес Мей е представила различни предложения, свързани с предпазната мярка за ирландската граница, уточни говорителят.", "date": "2019.02.07", "title": "Юнкер пак отсвири Мей"}
{"url": "https://www.monitor.bg:443/bg/a/view/reketiorite-ot-bivol-sys-zalp-ot-fejkove-sreshtu-peevski-obzor-156652", "text": "Десетки сайтчета, подредени от Фабриката за фалшиви новини във ветрило за разпръскване на лъжи, денонощно бълват фейкове срещу депутата и издател на „Телеграф медиа“ Делян Пеевски. Една от основните движещи сили в машината пък е Целта на атаката е ясна – да се очерни изконния враг на подсъдимите олигарси, който чрез законодателните си инициативи и разследванията на изданията от групата си вади на светло далаверите на задкулисието. Затова не е важно дали „новината“ е в действителност нова или вече понамирисва на мухъл, от значение е само тя да се разпръсква ежедневно и със стахановски усърдност от сайтчетата на подсъдимите босове. Такъв е случая и с два материала, които „грейнаха“ в няколко от отбраните издания на Фабриката. В първият случай става въпрос за поредния След като стана ясно, че балонът „Магнитски“, който българския Мадоф надуваше в последната година и половина, издиша, на дневен ред се появи нов мехур – иск по т.нар закон „РИКО“ в САЩ. За искът първи съобщиха от сайта „Афера“, които твърдят, че са получили „документацията“ на своя мейл. Същото твърдение направи и първата братовчедка на олигарха Николай Банев – Люба Кулезич, като вметна наивно, че искът бил разпратен от българския революционен комитет. Очевидно не става въпрос за последователи на Апостола Васил Левски, а за ново НПО, клонинг на досегашното неуспешно сдружение „БОЕЦ“, което трябваше да обслужва интересите на банкера-беглец. Пред журналистката на повикване Люба Кулезич укриващия се в Сърбия Василев обяви, че „знаел за иска“, но пропусна да си признае, че той стой зад него. Явно сега в две други гайки от фабриката също го препечатаха. Това са скандално   и интернет страницата, списвана от далеч по-нежния Ясен Дараков – bgvoice. Последният от години се върти около Фабриката в опит да си предложи услугите на тарторите й, а преглед на хартиения вариант на изданието му показва, че там често се подвизават автори на „Икономедиа“ - групата на олигарха Иво Прокопиев. Очевидно целта на препечатаните дописки за иска по „РИКО“ нямат за цел да информаират обществеността, а просто да разпръснат отново във виртуалното пространство тезите на забегналия подсъдим Цветан Василев. Сходна е ситуацията и при втория материал, който отново се появи в „Бивол“, само че не в самото издание, а като кратък статус във Фейсбук страницата им. ( ). Става въпрос за притопления фейк на „Медиапул“ от началото на седмица, в който изданието, създадено с благословията на Командира Изданието този път я рефрешна като я приши към новина, също нямаща нищо общо с депутата. Поводът, който използваха бе стартът на посещението на главния прокурор Сотир Цацаров и вътрешния министър Младен Маринов в Обединените арабски емирства, по време на което двамата ще обсъждат с колегите си в ОАЕ сътрудничеството в борбата с организираната престъпност и тероризма. Както може да се досети всеки нормално мислещ човек, между тяхната визита и депутата Пеевски няма нищо общо. А връзка между двете би могъл да направи само сериозно предизвикан от теории на конспирацията или олигархични опорки мозък. Кое от двете е надделяло при автора на материала за визитата в ОАЕ не знаем, но факт е, че в статията е пришит абзац, абсурдно навързващ темата на посещението с твърдение, че тютюневият холдинг „Булгартабак“ е основен износител на цигари за емирствата и с лъжливата теза, че Пеевски е свързан с холдинга. Теза опровергавана десетки пъти и лъсваща като клевета при елементарна проверка в регистрите на страната. Те ясно показват, че депутатът още през 2016 г. И тъй като екипът на „Медиапул“, подобно на всички граждани на страната, има свободен достъп до Търговския регистър, единственото, с което можем да си обясним това упорство в тиражирането на фалшиви новини е фиксацията на тартора на изданието Иво Прокопиев и бившата говорителка на Иван Костов – Стояна Георгиева, срещу Пеевски и срещу всеки, пробващ да наложи справедливост в страната. В тази си фиксация „Медиапул“, както и останалите болтчета от машината за клевети на олигархията нямат скрупули да намесват дори външни институции. Така, преди няколко години, в опит да подкрепи тезисите на тарторите си срещу прокуратурата, Георгиева обяви, че с писмо Европейската комисия е поискала оставката на обвинител №1. Информация, която се наложи лично ЕК да опровергава. Това обаче за „Бивол“ и друг ченгесарски сайт - „Фрогнюз“ на агента от ДС Огнян Стефанов не е проблем. А визитата в ОАЕ е поредния повод да си възкресят лъжите.", "date": "2019.02.07", "title": "Рекетьорите от \"Бивол\" със залп от фейкове срещу Пеевски (ОБЗОР)"}
{"url": "https://www.monitor.bg:443/bg/a/view/uriah-heep-pyteshestvaha-iz-polovin-vek-v-sofija-156659", "text": "Динозаврите Uriah Heep направиха истинско пътешествие из половинвековната си история на страхотен концерт в столичната зала „Универсиада“ преди вечер. Мик Бокс (единственият член от първия състав на групата) и музикантите му избраха София за спирка в турнето си, с което отбелязват 50 години на сцена и 25 студийни албума. Използваха и случая да представят новия си албум „Living The Dream“ (2018), като посветиха първата част от шоуто на него и изпълниха цели 5 парчета. Разбира се феновете бяха зарадвани с всички неостаряващи хитове на групата и с пълно гърло пееха „July Morning” и „Lady in Black“, като на моменти надпяваха леко поувехналите възможности на Берни Шоу, който е в бандата вече близо 3 десетилетия. Белите коси и остарелите лица само измамно подвеждат с броя на годините на музикантите, но от тях струи такава младежка енергия, че надали някой си е и помислял за пенсиониране.", "date": "2019.02.07", "title": "Uriah Heep пътешестваха из половин век в София"}
{"url": "https://www.monitor.bg:443/bg/a/view/ukrajna-zapisa-v-konstitucijata-si-stremeja-kym-nato-i-es-156661", "text": "Парламентът на Украйна прие днес промяна в конституцията, която утвърждава евроатлантическата ориентация на страната, предаде АП. Президентът Петро Порошенко заяви, че този \"исторически ден\" ще придаде сила на неговото правителство да извърши необходимите икономически реформи. Социологически проучвания сочат, че сред украинците има значителна подкрепа за бъдещо присъединяване към НАТО и ЕС, особено след като Русия анексира Крим и се намеси в Източна Украйна през 2014 г. Тази пролет Порошенко ще се бори за преизбиране. Големите протести в Украйна през 2013 г. започнаха, след като тогавашният президент отказа да подпише споразумението за асоцииране с ЕС. Новото правителство, което пое властта през февруари 2014 г., се обяви за членство в ЕС и НАТО - нещо, което обезпокои Русия.", "date": "2019.02.07", "title": "Украйна записа в конституцията си стремежа към НАТО и ЕС"}
{"url": "https://www.monitor.bg:443/bg/a/view/cik-moje-da-raboti-i-sled-iztichane-na-mandata-j-156653", "text": "ЦИК може да работи и след изтичането на мандата й. Това стана ясно от думите на един от говорителите на ЦИК Камелия Нейкова. Повод за коментара й е спор между БСП и ГЕРБ за мандата на ЦИК, който изтича около 20 март тази година, в непосредствена близост преди изборите за ЕП. Социалистите настояват веднага да се започне нова процедура и дори внесоха искането си в НС. На свой ред от ГЕРБ дадоха да се разбере, че нищо не пречи този състав на ЦИК да продължи да работа, а смяната му точно преди вота може да създаде хаос. Нейкова изтъкна, че в копетентнстта на НС е да сформира състава на ЦИК, но не пожела да коментира дали мандатът на сеганпния състав трябва да бъде удължен след евровота. \"Но е допустимо, съгласно разпоредбите на Изборния кодекс, сегашният състав да осъществява правомощията си и след изтичане на мандата“, заяви тя. Именно в ИК имало и разпоредби, които казават по какъв ред се сформира ЦИК. Нейкова поясни, че на страницата на ЦИК вече може да бъде открита отделна секция за изборите за европарламент. По думите й е добре по-рано да се приемат промените в Изборния кодекс, които се готвят, за да може чисто организационно ЦИК да подготви произвеждането на вота. ЦИК е направила всичко, за да подпомогне промените в изборното законодателство, коментира пък другият говорил Александър Андреев. Той припомни, че са възложили пазарно проучване за машините за гласуване, което да им послужи за изготвянето на техническите задания за евентуалната покупка или производство на устройствата. Междувременно лидерът на БСП Корнелия Нинова призова от Фейсбук да не се допуска „поредната гавра със закона“ и истината да се подменя. Тя припомня, че мандатът на ЦИК изтича на 21 март., а процедурата по избора на нов трябва да започне до 21 февруари. „Пожелахме да се спазва законът и ревнаха в хор, че БСП иска да саботира изборите. За ГЕРБ прилагането на закона е саботаж. Нарушаването му е норма“, пише соцлидерката. На свой ред от АБВ съобщиха, че са против необмислени промени в изборното законодателство, а решението на проблема с мъртвите души и фантомите в списъци е активната регистрация преди всеки вид избори. Иначе ГЕРБ и БСП имат по шест души в ЦИК, ДПС - трима, “Атака” и Патриотичният фронт - по двама, а НДСВ, АБВ и “Синята коалиция” - по един.", "date": "2019.02.07", "title": "ЦИК може да работи и след изтичане на мандата й"}
{"url": "https://www.monitor.bg:443/bg/a/view/bydi-vojnik-privleche-desetki-pod-lipite-156660", "text": "Десетки младежи и девойки се стекоха на първото по рода си показно на модерно оръжие в рамките на стартиращата от Стара Загора национална кампания на БА  под мотото „Бъди войник!“. Различни оръжия и техника на въоръжение в Сухопътни войски извадиха от Втора тунджанска механизирана бригада насред централния градски парк „Пети октомври“ с идеята да привлекат вниманието на завършващи тази година средното си образование момчета и момичета. Отвори врати и национална информационна борса, където бяха представени различните възможности за кариерно израстване и социално осигуряване на избралите да служат под пагон. Поне  3 000 мераклии българи на възраст до 28 години очакват да се влеят в редиците на армията от командването, кампанията ще обхване 29 големи градове, основно областни центрове плюс селища с традиции като  Карлово, Асеновград и Свищов. Почти 25 на сто е недокомплектът в армията, най-тежко е състоянието в Сухопътни войски, където вече 30 процента от местата за редници и сержанти са вакантни. Само във Втора тунджанска през м.г.от  обявените 208  места са били попълнени едва 76. Постъпващите подписват договор за минимум 3 години служба, те могат да останат в униформа максимум до навършването на 46-годишна възраст. Стартовата заплата за редниците от началото на  2019 година е около 900 лв, като към тези пари се дават и бонуси за наряди, командировъчни и транспортни. Няма ограничения за дамите, които биха искали да служат под пагон, в момента близо 13 на сто от военните в България са от по-нежната половина на човечеството. За пръв път от близо десетилетие през 2018 –а е констатирано положително развитие на състава, коментира при старта на кампанията тази седмица  зам.началникът на отбраната генерал – лейтенант Димитър Илиев: при 800 новоприети напуснали малко под 700 души. Все още има и недостиг от офицери, надеждата е това да бъде поправено до 2-3 години, отскоро е открита възможност редници и сержанти да сложат офицерски ромбове.", "date": "2019.02.07", "title": "Извадиха оръдията за старта на „Бъди войник!“ в Стара Загора"}
{"url": "https://www.monitor.bg:443/bg/a/view/cat-s41-i-s60-v-komplekt-s-bluetooth-kolonka-hama-samo-vyv-vivacom-156655", "text": "Двата най-популярни модела смартфонa на американската компания CAT - S41 и S60 от днес се предлагат в комплект с безжичната колонка HAMA. Офертата е валидна при закупуването на мобилните устройства както от магазинната мрежа на VIVACOM, така и от сайта на телекома www.vivacom.bg. Hama Rockman S е защитена от прах и напръсквания със сертификат IPX5 и може да се свърже с всеки модел телефон и таблет посредством Bluetooth. Колонката в стилна цветна комбинация от червено и черно ще се предлага в комплект с два от най-предпочитаните модела CAT единствено VIVACOM сред операторите. CAT S41 притежава 5‘‘TFT FHD екран, защитен с Corning Gorilla Glass 5, IP68 и MIL Spec 810G. Отличително за смартфона е, че издържа един час на дълбочина от 2 метра във вода. Благодарение на тази особеност, притежателите на устройството могат да правят чудесни снимки в басейна, използвайки основната 13МР-ва камера с автофокус и LED светкавица или 8MP-та селфи камера. Батерията на S41 е с капацитет цели 5000 mAh, което му позволява да я споделя с други мобилни устройства. Смартфонът може да бъде закупен за 26.98 лв. на месец с мобилен план Smart U. CAT S60 е устройство, което ще се хареса на всички потребители с подчертано технически професии като строителни инженери, електротехници и водопроводчици. Това е първият смартфон в света, който разполага със сензор за топлина. Вградената термална камера позволява на ползвателите на устройството да откриват температурни аномалии в реални условия. Устройството издържа потапяне във вода до 5 метра дълбочина в продължение на 1 час. Полезните функции на смартфона се допълват от изключително здрав корпус, защитен от изпускане върху твърда повърхност от височина до 1,8м., и екран е с Gorilla Glass 4. S60 разполага с основна 13МР камера с LED светкавица и 5МР селфи камераCAT S60 се предлага на цена от 37.98 лв. на месец с мобилен план Smart U.", "date": "2019.02.07", "title": "CAT S41 и S60 в комплект с Bluetooth колонка HAMA само във VIVACOM"}
{"url": "https://www.monitor.bg:443/bg/a/view/germanija-zabrani-na-fejsbuk-da-kombinira-potrebitelski-danni-ot-razlichni-iztochnici-156658", "text": "Германската Федерална служба за защита на конкуренцията (Bundeskartellamt) забрани днес на Фейсбук (Facebook) да събира данни от други сайтове, например чрез бутона \"Харесвам\". Според службата най-голямата социална мрежа в света е злоупотребила с пазарната си доминация, за да събира информация за потребителите без тяхно знание и съгласие. Фейсбук заяви, че ще обжалва решението, тъй като регулаторът подценява конкуренцията, пред която компанията е изправена, и подкопава общоевропейските правила за защита на личните данни, които влязоха в сила миналата година. \"В бъдеще на Фейсбук вече няма да бъде позволено да принуждава потребителите си да се съгласяват с на практика неограничено събиране и свързване на данни (от сайтове) извън социалната мрежа към Фейсбук-профилите им\", каза ръководителят на службата Андреас Мунт. Антикартелната служба започна проверката в средата на 2016 година, упреквайки американския гигант, че събира от трети мрежи - Инстаграм (Instagram), Уотсап (Whatsapp), Туитър (Twitter) и други - голямо количество информация за потребителите без тяхно знание, за да извлече допълнителни печалби от реклама. Решението все още няма правна сила и Фейсбук има един месец, за да го обжалва.", "date": "2019.02.07", "title": "Германия забрани на Фейсбук да комбинира потребителски данни от различни източници"}
{"url": "https://www.monitor.bg:443/bg/a/view/fake-news-digest-peevski-dragged-into-f-16-conspiracy-theory-by-attorney-for-vassilev-156654", "text": "Classic fake news with conspiracy theory elements was presented in court by one of the attorneys representing fugitive banker Tsvetan Vassilev – Konstantin Simeonov. The lawyer must have been truly devastated by the fact that the interminable farce of reading the entire indictment in the CorpBank case out loud, a ploy that the Bulgarian Madoff’s defence used to stall proceedings, was finally over and that now the case can actually be heard because he tried to shift the focus by creating a scandalous manipulation, connecting the name of lawmaker and Telegraph Media publisher Delyan Peevski and Vassilev’s absurd claim under the Global Magnitsky Act, on the one hand, to the government’s decision to negotiate the purchase of F-16 fighter planes, on the other. Simeonov attempted to convince his audience that the acquisition of the aforementioned aircrafts was, you see, a deal intended to prevent punishment under the Magnitsky Act. This assertion does not hold water for several reasons. First and foremost, the claim filed under the Magnitsky act is all smoke and mirrors. Vassilev and his people all but confirmed this last week when they decided to create another diversion tactic — this time using the RICO law. Second, the decision to buy F-16s, as US Ambassador to Sofia Eric Rubin has noted several times, is a sovereign decision of the country and was not made under duress. The choice itself was based on the fact that the F-16 is superior in characteristics to the aircraft in the competing offer. However, the truth does not suit the fugitive banker’s attorney so he shamelessly lied that the F-16 decision was made in the interest of MP Delyan Peevski and tied that assertion to the Magnitsky Act trick. Simeonov, who represents the fraudster Vassilev in court, is well aware that every argument should be supported by evidence. And since he has none, he resorts to blabbering, modeling his style after that of his client, who has tirelessly been spewing lies since 2017, saying that his enemies in Bulgaria will soon be punished. The fugitive banker would have the public believe that that would happen under the Magnitsky Act. But the illusion created by that trick gradually started to show cracks and now everyone sees it for what it is. In his attempt to make the whole illusion thing work, Vassilev went as far as dragging the name of a US senator into his insinuations, although the US official has refuted his lies multiple times. Now, Vassilev is holding onto the parliamentary decision on the F-16s, which experts unanimously agree is the best for Bulgaria. However preposterous this may sound, while he uses his attorney as a mouthpiece to spread lies, Tsvetan Vassilev knows that the chance of officials launching into explanations to disprove his latest fabrication is very slim. As always, the fraudster and his circle operate as a well-oiled machine for fake news. These fables have the lifespan of a fly but they help Vassilev’s servants keep busy and filibuster. Konstantin Simeonov has long specialised in this art and his remarks regularly create ammunition for the slandering machine composed of the Bulgarian oligarchs’ media outlets. He is a beloved “spokesperson” in the fake news items produced by Frognews, a website financed by Vassilev and owned by Ognyan Stefanov, aka agent Academician of the former State Security. The conspiracy theory narrated by Simeonov in the courtroom was immediately picked up by another cog in the Fake News Factory – actualno.com. And so, instead of facing the court and taking personal responsibility for the collapse of the biggest financial pyramid of our time, Vassilev spins more and more clumsily patched-up lies with the help of his legion of mercenaries. Then they inundate the public consciousness with these via the media with the sole purpose of defaming enemy №1 of the Fake News Factory – Delyan Peevski. But no lie can fool people forever, so, sooner or later, the fugitive banker will face retribution and go to jail, where he can feel free to spin tall tales all he wants.     ", "date": "2019.02.07", "title": "Fake News Digest: Peevski dragged into F-16 conspiracy theory by attorney for Vassilev "}
{"url": "https://www.monitor.bg:443/bg/a/view/severin-krasimirov-e-vmenjaem-i-shte-byde-syden-156646", "text": "Арестуваният за убийството на журналистката Виктория Маринова Северин Красимиров е вменяем и ще бъде съден, съобщиха от Окръжната прокуратура в Русе. Това е заключението на назначената петорна комплексна съдебно-медицинска психологична и психиатрична експертиза. 21-годишен мъж лежа един месец в психиатричната болница на затвора в Ловеч, където бе наблюдаван и изследван от специалисти, за да се установи дали е вменяем и може ли да носи наказателна отговорност. Според експертите Красимиров е с лека умствена изостаналост и е емоционално нестабилна личност – импулсивен тип, но може да разбира свойството и значението на извършеното и да ръководи постъпките си. Той е без фундаментални разстройства в базисни сфери от психичната дейност, които да нарушават основните му психични годности, поради което може да участва в наказателния процес и да разбира смисъла и значението на извършваните следствени действия и да разбира смисъла на наложеното наказание. Окръжната прокуратура в Русе ще внесе обвинителен акт срещу Северин Красимиров и ще поиска налагане на най- тежките наказания за извършените от него две престъпления - изнасилване на Виктория Маринова, представляващо особено тежък случай и убийството й, извършено по особено мъчителен начин за пострадалата и с особена жестокост. Главният прокурор Сотир Цацаров е разпоредил вземането на досъдебното производство на специален надзор и по него се извършват интензивни следствени действия от екип от прокурори. До момента са разпитани 30 свидетели и са назначени 19 експертизи. Извършени са множество първоначални и допълнителни огледи на местопрестъплението и на веществени доказателства, както и претърсвания и изземвания. Изискани и получени са справки от мобилните оператори и медицинска документация. Административният директор и водещ в телевизия TVN Виктория Маринова бе убита и изнасилена на 6 октомври м.г. до бетонната алея край Дунав, където спортувала. Северин Крисимиров бе задържан четири дни по-късно в дома на майка си в Германия.", "date": "2019.02.07", "title": "Северин Красимиров е  вменяем и ще бъде съден "}
{"url": "https://www.monitor.bg:443/bg/a/view/nedovolen-ovchar-zadignal-3-ovena-ot-bivshija-si-rabotodatel-156640", "text": "Недоволен от получената си заработка пастир откраднал 3 овена от бившия си работодател, за да му отмъсти, а и да компенсира по този начин ниското заплащане, получено за труда му. Случката е станала в пазарджишкото село Черногорово-във фермата на местен животновъд. Човекът бил наел 43-годишния Христо П. от гр. Оряхово да се грижи за животните му, но тъй като не бил доволен от работата му, набързо се разплатил с него и го освободил. Ядосан, че бил изгонен, чобанинът решил да си отмъсти на скъперника-фермер и една нощ проникнал в кошарата, където се отглеждали овцете. Задигнал 3 овена и ги натоварил на лек автомобил. Кражбата на животните била забелязана на сутринта от собственика на фермата, който веднага сигнализирал на местните полицейски инспектори. Във фермата пристигнали униформени от Районното управление на МВР в Пазарджик, които започнали да разследват как са изчезнали овните. Разпитвайки потърпевшия стопанин, той признал, че е имал овчар, когото обаче изгонил поради несправяне с работата. Бившият работник бил веднага заподозрян за кражбата и когато по-късно го спипали, той си признал защо е посегнал на животните-бил обиден, че фермерът му платил малко възнаграждение за това, че е пасъл стадото и за да му отмъсти-посегнал на трите овена.По случая е образувана преписка, която е докладвана в прокуратурата.", "date": "2019.02.07", "title": "Недоволен овчар задигнал 3 овена от бившия си работодател"}
{"url": "https://www.monitor.bg:443/bg/a/view/visente-amigo-izsviri-syrceto-si-s-30-godishna-kitara-v-sofija-galeri-ja-156645", "text": "30-годишната китара, един виртуоз и неговият бенд пренесоха най-отбраните музикални ценители на пътешествие през вековете и традициите във фламенкото и превърнаха зала 1 на НДК в малък прашен площад в Андалусия. Носителят на „Грами“ Висенте Амиго пристъпи сам и самодостатъчен на празната сцена в сряда вечер. Нужен му бе само един стол и най-вярната другарка в живота – китарата, за която той говори като за жена. След едно отлагане от септември 2018-та, най-накрая геният от Кордоба засвири у нас и още с първите акорди публиката ясно разбра защо той е носител на награда „Грами“, има осем албума зад гърба си, последният, от които „Memoria de los Sentidos“ също беше номиниран за грамофонче, признат за най-добър фламенко китарист от сп. „Guitar Player“ и ако не надминал, то застанал на най-горното стъпало с учителя си Пако де Лусия. След 20-минутни авторски импровизации до Амиго застана и неговият бенд, който се състоеше от баскитарист, барабанист, който свиреше основно на табла, вокалист, втори китарист и един виртуоз на палмас (характерното пляскане с ръце във фламенкото). Всички те пренесоха „Сърцето на Андалусия“ у нас – спектакъл, които разходи публиката из над 30-годишната си кариера. Ръцете на изкусният музикант се движеха по инструмента сякаш докосваха жена – ту бавно галеха струните и извличаха тихи нежни звуци, ту бързо ги сграбчваха за да завършат в акорд, раздиращ тъмнината. На моменти виртуозът толкова бързо се разхождаше по грифа и с такава изкусна техника, че успяваше нотите прозвучаваха в ехото на вече изсвирените акорди и ако затвориш очи би помислил, че не една, а поне две китари се състезават пред теб.", "date": "2019.02.07", "title": "Висенте Амиго изсвири сърцето си с 30-годишна китара в София (ГАЛЕРИЯ)"}
{"url": "https://www.monitor.bg:443/bg/a/view/lekari-i-sestri-ot-bolnicata-v-karlovo-s-gotovi-ostavki-156648", "text": "38 лекари и 71 медицински сестри от МБАЛ „Д-р Киро Попов” в Карлово са с готови оставки, ако получат по-малко пари за изработени дейности през януари. Според разчетите на здравното заведение 42 000 лева няма да им бъдат заплатени за извършена медицинска дейност от НЗОК. Това ще доведе до намаление в работните заплати на персонала, но в същото време с постановление на Министерски съвет се увеличиха минималните работни заплати на 560 лв., съобщи управителят на лечебното заведение д-р Христо Пелев. Той е посъветвал колегите си да изчакат 3-4 дни преди да хвърлят оставките си, защото с казуса е бил запознат и премиерът Бойко Борисов. По думите на д-р Пелев проблемът е възникнал, след като така наречената надлимитна дейност, като родилната и процедурите за хемодиализа са били причислени към бюджета на болниците. „Сега се получават проблеми с всички болници. Намалени бюджети. Нелимитните дейности ги вкараха в бюджетите и оттам се получи проблемът. Надявам се проблемите да бъдат решени, след като г-н Борисов се е намесил”, каза д-р Пелев. По думите му парите за тази година за НЗОК реално са увеличени от НС и има 180 милиона лева повече за болнична помощ. „Увеличени са, но неправилно са разпределени и реалното усещане отдолу, на малките болници, последните изпълнители на болничната помощ, са намалени. И ние питаме къде отидоха парите?”, заяви управителят на карловската болница. Той уточни, че в момента няма подадени оставки и че се надява да надделее разумът между институциите с общинските болници. По думите на д-р Пелев ако лекарите и сестрите напуснат карловската болница, тя трябва да бъде закрита. Медиците няма да имат никакви проблеми да си намерят нови работи заради голямата конкуренция от частните здравни заведения. Болницата в Карлово, която е общинска, обслужва пациенти от няколко общини в подбалкана, нейни пациенти са дори жители на съседни области.  ", "date": "2019.02.07", "title": "Лекари и сестри от болницата в Карлово с готови оставки"}
{"url": "https://www.monitor.bg:443/bg/a/view/policaj-ot-dobrich-speshno-se-nujdae-ot-40-000-dolara-za-transplantacija-156649", "text": "Христо Кунчев, Началник на Териториална полиция – Добрич, трябва спешно да събере 40 000 долара, които са необходими за бъбречна трансплантация, която ще бъде извършена в клиника в Турция. Донор на 53-годишния полицай може да бъде 83-годишната му майка, но с хирургическата операция се наемат само в клиника в Турция. В България отказват такава трансплантация заради възрастта на жената. Христо е с нулева кръвна група. Може да дава на всички, но на него му трябва донор със същата група. Единственото му спасение е майка му, а от клиниката в Турция дават надежда за успех на трансплантацията, въпреки възрастта на жената. Христо е началник на Териториална полиция и ръководи кварталните полицаи. Преди година лекарите откриват, че има автоимунно заболяване, което е увредило бъбреците му. Два пъти му е правена биопсия, докато се постави трудната диагноза. Кампанията за набиране на средства за трансплантацията на Христо започна в края на месец януари. Поставени са дарителски кутии на много места в Добрич. Семейството на полицая се надява в благотворителната акция да се включат и полицаи от цялата страна. Благотворителен концерт за набиране на средства в помощ на Христо Кунчев ще се проведе на 21 февруари от 19 часа в концертна зала „Добрич”. В него ще участват народните певици Ваня Вълкова и Славка Калчева, както и оркестър „Лира”, съобщават организаторите от Клуб за народни танци „Жътвари” и призовават за съпричастност към добрата кауза. Покани за концерта на цена от 5 лева могат да се закупят предварително от понеделник до петък от 18:00 до 20:30 ч. в залата на Клуб за народни танци “Жътвари”, която се намира в спортната зала на Международният колеж. Христо Кунчев има 15-годишна дъщеря, която е ученичка в СУ „Петко Рачов Славейков”. Съучениците на Мария от девети „а” клас подготвят благотворителен концерт, в който ще се включат всички славейковци. Който желае, може да помогне, като преведе сума по желание по следната сметка: Банка Уникредитбулбанк BICкод UNCRBGSF IBAN BG48UNCR70002523468756 Титуляр : Христо Атанасов Кунчев,  тел.0885/321032.", "date": "2019.02.07", "title": "Полицай от Добрич спешно се нуждае от 40 000 долара за трансплантация"}
{"url": "https://www.monitor.bg:443/bg/a/view/grafa-spretna-semejna-ekskurzija-v-jordanija-snimki-156642", "text": "Семейно пътешествие до Йордания си подари Влади Ампов-Графа. Музикантът се любува на забележителностите в древния град Петра заедно със съпругата си Мария и двете им деца – Крис и Никол. За това стана ясно от редица снимки в социалните мрежи, където семейството обикаля Петра и пустинята. лаконично коментира певецът. Междувременно стана ясно, че концертната година на Графа ще започне с ударен лайф на 9 февруари в клуб Терминал 1. Ще има и нова програма, в която са включени вече последните хитове на изпълнителя - “Огън” и “Приятели завинаги”. Последната песен е трио с Любо Киров и Орлин Павлов и само седмица след излизането й се превърна в една от най-излъчваните в българския ефир.", "date": "2019.02.07", "title": "Графа спретна семейна екскурзия в Йордания (СНИМКИ)"}
{"url": "https://www.monitor.bg:443/bg/a/view/borisov-razporedi-proverka-na-subsidiite-za-rejsovete-do-selata-156650", "text": "Министър-председателят Бойко Борисов разпореди да се направи проверка на субсидиите за превоз на пътници в малките населени места, предават от пресцентъра на кабинета. Проверката ще се осъществи от транспортното министерство, което трябва да инспектира нерентабилните автобусни линии в слабонаселените планински и гранични региони в страната. Отпуснатите средства за дотиране на линии в малките населени места са с 4 млн. лв. повече „Повече пари сме дали, а има недоволни хора, това няма как да се случва“, коментира премиерът. По негови думи трябва да се работи повече за справедливост и отговорност не само от страна на държавата, но и от страна на отделните общини. Друго искане на Борисов бе и да се вземат конкретни  . По време на срещата присъстваха ведомственият министър Росен Желязков, както и шефката на Конфедерацията на автобусните превозвачи Магдалена Милтенова, която изрази своята готовност за съдействие на транспортното министерство. „Готови сме да спомогнем за всички действия за „изсветляване“ на бранша и подобряването на транспорните услуги“, коментира Милтенова. В Северозападна България има най-много региони, които са без градски транспорт. „Общо 48 населени места в региона нямат какъвто и да е било транспорт“, коментира Милтенова за „Монитор“, позовавайки се на доклад на Сметната палата от края на 2017 г. На въпрос къде сивият сектор е най-голям, Милтенова каза, че региони няма, той се разпростира из цялата страна. „Сивият сектор е навсякъде“, завърши шефката на автобусната конфедерация.", "date": "2019.02.07", "title": "Борисов разпореди проверка на субсидиите за рейсовете до селата"}
{"url": "https://www.monitor.bg:443/bg/a/view/bobi-mihajlov-aut-ot-izpylkoma-na-uefa-156647", "text": "Президентът на Българския футболен съюз Борислав Михайлов не успя да запази мястото си в Изпълнителния комитет на УЕФА. Бившият вратар събра 22 глава по време на провелия се в Рим (Италия) 43-ти конгрес на Европейската футболна централа, а това бе недостатъчно, за вземе ръководителят на българската централа една от осемте квоти. Един от българските герои от САЩ 94‘ остана предпоследен според вота. Припомняме, че новият изпълнителен орган на УЕФА вече се състои от 8 членове, а не както бе досега 14. Единствената женска квота зае представителката на Франция Флоранс Хардуин. Президентът на БФС бе част от структурите на УЕФА още от времето на Мишел Платини. След последния Конгрес сега обаче, Михайлов не успя да запази мястото си.   Междувременно по-рано без никаква интрига Александър Чеферин взе нов мандат. Той бе единствен кандидат за президентския пост на УЕФА.", "date": "2019.02.07", "title": " Боби Михайлов аут от Изпълкома на УЕФА"}
{"url": "https://www.monitor.bg:443/bg/a/view/da-popytuvame-vyv-vremeto-sys-smartfonyt-beglec-156643", "text": "Какъв е шансът смартфонът ни да се превърне в машина на времето? Огромен, ако се доверим на фантазията на българския режисьор Максим Генчев. Филмът му „Смартфонът беглец“ бе показван многократно по специални прожекции и фестивали. Снощи се състоя официалната му премиера, а още от утре стартира и широкото му разпространение. Ето го и сюжетът накратко - Марко (Матей Генчев) и Ангелина (Василена Стоянова), съученици от гимназията, и по-малкият братовчед на Марко – Филип (Симеон Филипов), опитват да съберат сума, необходима за лечението на братчето на Ангелина. Кошмарна игра на комар от страна на бащата на момичето обаче тласка младежите към отчаяние, а надежда за спасение намират единствено в търсенетпо на заровеното съкровище на Вълчан войвода. С помощта на необикновения Смартфон на Филип те по магически начин се пренасят във времето на страшните хайдути. В момент, когато животът им там виси на косъм, тримата трябва мълниеносно да се върнат в своето време. Малка грешка при пренасянето отваря портал и за двама от хайдутите – войводата Вълчан и поп Мартин. Какво им се случва в реалността – такава, каквато я познаваме днес, ще разберете само, ако изгледате „Смартфонът беглец“ на голям екран. Ексцентрична баба, която случайно забравя да качи внука си в колата, когато основната й задача е да го вземе от летището, своеобразен протест пред Народното събрание с разноцветен надпис „Спасете малкия Виктор“, зашеметяващи костюми и добри деца – това ни предлага поредното заглавие във филмографията на Максим Генчев. Най-важното за нас е, че започнахме да възраждаме традицията на детското кино – доста колеги ни последваха и това може само да ни радва“, категорични са режисьорът и д-р Златина Филипова, която работи като продуцент и сценарист на „Смартфонът беглец“.", "date": "2019.02.07", "title": "Да попътуваме във времето със „Смартфонът беглец“"}
{"url": "https://www.monitor.bg:443/bg/a/view/vpisvame-v-karta-syglasieto-si-za-donorstvo-156651", "text": "Българските граждани ще вписват съгласието си за донорство на своите органи, ако изпаднат в мозъчна смърт в специална карта. Това стана ясно от изказване на здравният министър Кирил Ананиев в парламента. Към момента предвиждаме създаването й, като тя ще се нарича донорска карта, поясни той. Сега се смята по презумпция, че човек е съгласен, ако не впише изрично отказ на предпоследната страница на здравноосигурителната си книжка. По данни на Националния регистър по донорство към края на миналата година отказ са заявили 2 795 човека. Картата ще може да се взима от големите хипермаркети, бензиностанции и по-големите обществени заведения. В тази карта човек ще може да запише „Да, съгласен съм за донорството“, поясни министър Кирил Ананиев и поясни, че такава практика има в много други държави. Той допълни, че до края на февруари ще стартира национална медийна кампания в подкрепа на донорството. По думите му предвижда се до края на годината да започне обучение на български хирурзи във Виена за трансплантиране на бял дроб. Очаква се през 2020 г. да бъде направена и първаята такава трансплантация в България. За целта за тази дейност ще бъдат създадени два центъра. Единия от тях ще бъде в Университетската болница „Св. Екатерина“, а другият във Военно-медицинска академия. Същевременно, една от престижните многопрофилни болници във Виена ще просажда бял дроб на петима наши сънародници всяка година. През 2018 г. броят на трансплантираните пациенти в България беше 42 души, каза още министър Ананиев.", "date": "2019.02.07", "title": "Вписваме в карта съгласието си за донорство "}
{"url": "https://www.monitor.bg:443/bg/a/view/amerikanka-na-97-godini-stana-model-156641", "text": "Американската колекционерка и икона на стила Айрис Апфел, която е на 97 години, подписа договор с една от водещите агенции за модели - \"Ай Ем Джи модълс\", съобщи в. \"Индипендънт\". \"Айрис е икона с огромен талант. Тя излъчва креативност и вдъхновение. Заедно ще търсим възможност да покажем на света нейния природен дар. И на 97 години Айрис продължава да доказва, че възрастта е само цифра\" - заяви ръководителят на \"Ай Ем Джи модълс\" Айвън Барт. Апфел каза, че се надява успехът й в модната индустрия да вдъхнови и други жени на години да изпълнят мечтите си.  \"Много съм въодушевена. Никога не съм имала истински агент. Винаги всичко съм правила сама и не съм предполагала, че животът ми ще се промени толкова. Всичко се случи толкова внезапно. Кой би могъл да предположи, че на 97 години ще стана момичето от корицата\" - радва се Апфел. Айрис Апфел е участвала в рекламни кампании на козметика и на Кейт Спейд. Снимала се е за италианското издание на сп. \"Вог\", дори за корицата на списание \"Дейзд енд кънфюзд\". Тя е и първият човек, открил собствена изложба на тоалети и аксесоари в нюйорския музей \"Метрополитън\" през 2005 г., без да е моден дизайнер. Има принос за интериора на Белия дом.", "date": "2019.02.07", "title": "Американка на 97 години  стана модел"}
{"url": "https://www.monitor.bg:443/bg/a/view/mestjat-tabelata-na-stara-zagora-do-selo-bogomilovo-156633", "text": "Входната  табела на Стара Загора ще бъде изместена с около 2 км в западна посока и на практика ще бъде поставена на мястото, където сега е табелата на село Богомилово, съобщи кметът на Града на липите Живко Тодоров. Изместването е заради силен натиск в социалната мрежа Фейсбук, където множество потребители настояват да стигат с автомобилите си до Тракийския университет без да ползват електронни винетки. Старозагорската Алма матер е извън градската регулация, а на около 3 км от село Богомилово в момента се работи по направата на нов гробищен парк поради изчерпване капацитета на досегашния. Заради него община Стара Загора ще подпише допълнително споразумение с АПИ траурните процесии да стигат до там без винетки. Поддръжката на тези части от републиканския път ще бъде поето от общинския бюджет, но преминаващите от там автомобили ще трябва да се движат със скорост до 50 км /час. Около 700 лв. на километър месечно струва поддръжката на подобен тип третокласен път, уточни областният шеф на старозагорското пътно Илия Златев. Той напомни, че по сегашните правила за използването на околовръстните пътища задължително се закупува винетка. Изместването на табелата ще облекчи населението на половин дузина села, които, за да стигнат до Стара Загора досега пътуваха около километър по републиканския път. Промените са съгласувани с премиера Бойко Борисов по време на скорошното му идване в Стара Загора за пуска на отремонтирания с 4,4 млн. лв. жп надлез, по който минава пътят от Хасково за Русе през прохода Шипка. И до сега снегорините от Стара Загора са чистели улиците на село Богомилово, но карали в републиканската отсечка с вдигнати гребла, заяви кметът Тодоров.  ", "date": "2019.02.07", "title": "Местят табелата на Стара Загора до село Богомилово"}
{"url": "https://www.monitor.bg:443/bg/a/view/po-danni-na-ek-prez-2019-g-shte-ima-ryst-na-ikonomikata-vyv-vsichki-strani-chlenki-no-toj-shte-e-umeren-156632", "text": "Нарастването на реалния брутен вътрешен продукт (БВП) на България ще се ускори до 3,6% през 2019 г. и ще остане на това равнище и през 2020 г., предвижда Европейската комисия в зимните си икономически прогнози, публикувани днес. Растежът на реалния БВП се забави през 2018 г., когато икономиката на България според оценките нарасна с 3,2% спрямо 3,8% за предходната година. Основният фактор за това забавяне бе отслабването на износа заради намаленото външно търсене от големи търговски партньори в ЕС и от Турция, отбелязва Еврокомисията. Европейската икономика ще нарасне за седма поредна година, но темповете на растеж ще се забавят и ще бъдат умерени, смятат още от ЕК. 2019-та ще бъде белязана и с несигурност от страна на инвеститорите поради случващото се на пазара в Китай. „Напрежението в търговията и забавянето на икономиката в страни като Китай коригира прогнозите ни към такива за намаляване“, коментира зам.-председателят на ЕК Валдис Домровскис. По негови думи важен фактор е и перспективата за хаотичното излизане на Великобритания от ЕС, което ще доведе до още несигурност. Именно заради това растежът на БВП както в Еврозоната, така и в Европейския съюз (ЕС) спадна на 1.9% спрямо 2.4%, осъществени предната година. Въпреки това очакванията са БВП на Еврозоната да нарасне с 1.3% през 2019 г. и с 1.6% през 2020 г. За ЕС това би означавало ръст от 1.5% през тази година и само с 0.2% през следващата. Очаква се растежът постепенно да се засили през втората половина на тази година и през 2020 г.“, смята комисарят по икономическите и финансовите въпроси, данъчното облагане и митническия съюз в ЕК Пиер Московиси.", "date": "2019.02.07", "title": "БВП на България нагоре до 3,6%, прогнозира ЕК"}
{"url": "https://www.monitor.bg:443/bg/a/view/minior-ot-marica-iztok-zagina-misteriozno-156634", "text": "Работник от източномаришкия рудник „Трояново – север“ е загинал при мистериозни обстоятелства. Трагичният случай е от нощта на 2 февруари, но едва на 7 февруари от апелативната прокуратура в Пловдив лаконично съобщиха за него без да дадат подробности. 31-годишният мъж е бил машинист на задвижна станция при РТНК-1 на открития рудник. Във фаталната вечер е бил нощна смяна и е бил съвсем сам на работното си място. По неизвестни причини се е качил върху рамката на движещата се с голяма скорост лента, която пренася изкопаните земни маси като в един момент е паднал върху късовете замръзнала пръст. Обезобразеното тяло е открито рано заранта на следващия ден. Образувано е досъдебно производство срещу неизвестен извършител за гибелта му. Случаят е окачествен от прокуратурата като производствен инцидент. Според запознати, загиналият е работел в рудник „Трояново-север“ от 5 години. Оставил е вдовица и малко дете в Сливен, където е работел. Погребението е било в понеделник, тялото е било поставено в затворен ковчег, разказаха изпратили го до гроба. От ИА „Главна инспекция по труда“ лаконично съобщиха, че това е първи трагично завършил инцидент за последните 3-4 години на територията на комплекса „Марица изток“.  ", "date": "2019.02.07", "title": "Миньор от Марица изток загина мистериозно"}
{"url": "https://www.monitor.bg:443/bg/a/view/pijan-bez-knijka-pomete-kyshta-i-stylb-156636", "text": "Пиян и лишен от правото да управлява лек автомобил жител на сливенското село Тополчане отново е седнал зад волана и успял да потроши зид на къща и стълб от уличната електропреносна мрежа. Инцидентът, който по чудо е завършил без жертви е станал около 19,30 часа на 6 февруари по улица „Христо Смирненски“, където излезлият от кръчмата Георги Георгиев решил да подкара колата си „Пежо“. С мръсна газ 30-годишният безработен мъж потеглил по асфалта, но само след петдесетина метра , при опит да вземе завой тя изскочила от платното, врязала се в зида на къща, след което удря и стоманобетонен стълб, където двигателят изгаснал. Пред очите на изумените свидетели Георгиев се измъкнал невредим от купето. При пристигането на място униформените полицаи го намерили да си допива кротко поредната бира. Проверката с алкодрегера установила, че концентрацията на спирт в издишания от него въздух гони 2,78 промила. Неправоспособният водач е бил задържан за 24 часа по закона за МВР, свалени са регистрационните табели от автомобила, който според специалистите става вече само за скрап.", "date": "2019.02.07", "title": "Пиян без книжка помете къща и стълб"}
{"url": "https://www.monitor.bg:443/bg/a/view/pratiha-pijana-krychmarka-v-zatvora-gazila-klienti-s-kolata-si-156635", "text": "3-годишна ефективна присъда постанови състав на старозагорския окръжен съд спрямо собственичка на магазин с кафе-аперитив в село Дълбоки, която под въздействие на алкохола подкарала личната си кола срещу пиещи бира на тротоара клиенти и убила единия, а друг пратила в болницата с потрошени крайници. Инцидентът е от 17 август 2016 г., когато 44-годишната тогава Живка Г. влязла в пререкание с клиентите, които не искали да изоставят пиенето си, а тя бързала да затвори заведението. В изблик на гняв, след като чула да я наричат „алкохоличка“ жената казала: „Сега ще видите какво ще ви се случи!“, влязла в паркирания си наблизо лек автомобил „Мерцедес“, дала ключа на контакт и с мръсна газ се насочила по улица „Върба“ към избухналите в смях мъже край масите на тротоара. Секунди по-късно колата помела 45-годишния Мишо Андонов, който бил седнал на стол направо на уличното платно, а веднага след това ударила и 39-годишния Атанас. След стореното Живка излязла от автомобила, скръстила ръце и във видимо неадекватно състояние изрекла „Аз нали ви казах да си тръгвате…“. Изумените от случилото се пияни мъже се нахвърлили върху й, нанесли й жесток побой и тя се озовала в болницата редом с ранените. Ден по-късно Атанасов починал, а Атанас месеци наред ходел с гипсирано рамо. При проверка с дрегера станало ясно, че седящата зад волана на Мерцедеса дама е била с 1,59 промила алкохолно съдържание в издишания въздух. В хода на досъдебното производство лъснало, че същия ден Живка е изпила поне литър бира, черпейки се с мургавите си клиенти, с които била в прекрасни взаимоотношения и дори им пускала музика по техен избор от уредбата на колата си. По време на следствието била направена тройна психиатрична експертиза на шофьорката, като по този начин защитниците й искали да я изкарат невменяема. Психиатрите обаче са били категорични, че тя е съзнавала какво предприема, а техническата експертиза установила, че инцидентът е можел да няма трагичен завършек, ако водачката навреме била натиснала спирачките. Представените от КАТ документи доказали, че каращата колата си от 1999 година жена е имала доста на брой пътни инциденти, най-вече движение с превишена скорост, което довело  до отнемането на 12 точки. На финала съдът е отчел серия от смекчаващи обстоятелства: Живка сама отглеждала непълнолетната си дъщеря, ползвала се с добро име сред съседите си и нямала други криминални прояви до фаталния 17 август. Освен това се отнесла критично към случилото се и изказала съжаление за постъпката си като оказала съдействие при изясняване на обстоятелствата. Всичко това допринесло до намаляне на първоначалната присъда от 4 години и 6 месеца с 1/3. Освен престоя в затвора жената няма да има право да кара автомобил през следващите 5 години и ще трябва да заплати 3473 лв. за направените разноски от МВР по експертизите.  ", "date": "2019.02.07", "title": "Пратиха пияна кръчмарка в затвора, газила клиенти с колата си"}
{"url": "https://www.monitor.bg:443/bg/a/view/bivsh-zatvornik-potroshi-rejs-v-plovdiv-156623", "text": "Бивш затворник потроши чистачките на автобус от градския транспорт в Пловдив. Возилото отнесло гнева на мъжа, който удрял и по предното му обзорно стъкло. Екс пандизчията отново бил закопчан и бил отведен в ареста на Трето районно управление в Пловдив. Агресията на осъждания избила около 21,30 часа на последна спирка на рейса на бул. „България” в Пловдив. На 112 била подадена информация, че пътник във видимо неадекватно състояние отказал да слезе от автобуса. В същото време смяната на шофьора и кондуктора приключвала и возилото трябвало да бъде върнато в гаража. След като шофьорът и кондукторът успели да изведат навън мъжа, той счупил чистачка и нанесъл удари по предно обзорно стъкло. Пристигналите незабавно на място полицаи установили самоличността на извършителя. Той бил  38-годишен криминално проявен, изтърпял преди дни ефективна присъда в пловдивския затвор. Мъжът насочил агресията си към униформените и оказал яростна съпротива при задържането си. С белезници той бил отведен в районното управление, където продължил да буйства и отказал да даде кръвна проба за химичен анализ. Агресивният пътник не е успял да нарани никой, уточниха от полицията в Пловдив. Срещу него било образувано бързо производство и бил арестуван за 24 часа.  ", "date": "2019.02.07", "title": "Бивш затворник потроши рейс в Пловдив"}
{"url": "https://www.monitor.bg:443/bg/a/view/dyshterjata-na-orsyn-uels-razkazva-za-jivota-mu-v-dokumentalna-poredica-156637", "text": "„Живот с Орсън Уелс: Мъжът зад легендата“ - такова наименование ще носи документалната поредица за легендарния режисьор, която е подготвяна от дъщеря му Беатрис. Историята, с която 63-годишната актриса дава заявка, че ще „отрече завинаги някои слухове, свързани със знаменития кинодеец и ще създаде някои нови такива“, ще бъде разделена в общо 6 епизода. По тях тя ще работи заедно с режисьора Дакс Фелан и куп специални гости. В основата си, поредицата ще събере на една маса всички „герои“, които ще си спомнят за автора на „Гражданинът Кейн“. анонсира още Беатрис Уелс. „Документалният проект ще даде на зрителите рядкосрещан поглед в личния живот на Уелс чрез нечувани досега истории за него от хората, които са го познавали най-добре“, категоричен бе и режисьорът Фелан, с когото наскоро Беатрис работи отново по проект, свързан с обявения през 2002 г. за най-добрия кинорежисьор на всички времена от Британският филмов институт. Става дума за „От другата страна на вятъра“ - последният филм на Уелс, по който той работи между 1969 и 1976 г. След проблематични 48 години, лентата бе завършена успешно миналата година и бе представена в рамките на филмовия фестивал във Венеция. Правата за излъчването на заглавието отидоха в стрийминг платформата Netflix.", "date": "2019.02.07", "title": "Дъщерята на Орсън Уелс разказва за живота му в документална поредица"}
{"url": "https://www.monitor.bg:443/bg/a/view/bojinov-predi-pet-godini-stanah-levskar-za-cjal-jivot-156638", "text": "Новият нападател на \"Левски\" Валери Божинов подписа със \"сините\" за 18 месеца.  Днес той парафира своя договор в офисите на клуба до 30 юни 2020 година, след което тръгна за Кипър, където трябва да се присъедини към новите си съотборници. Очаква се още утре Божинов да направи неофициален дебют срещу сръбския \"Чукарички\", на който е вкарал няколко гола с екипа на \"Партизан\". Бившият играч на \"Ювентус\", \"Фиорентина\" и \"Манчестър Сити\" има 20 мача и 8 гола с екипа на \"сините\" през 2014 година. \"Много съм щастлив, че се завръщам. Не е тайна, че това е отборът на сърцето ми. Бях тук преди пет години, но сега съм безкрайно мотивиран да успеем да вдигнем \"Левски\" на крака, за да може феновете да се радват и да бъдат щастливи. На много места съм играл, но това което видях на 100-годишнината на \"Левски\" никога няма да го забравя. Тогава станах левскар за цял живот. Бях си обещал, че един ден ще се върна по-добър и по-зрял от 2014 година. Сега съм почти на 33 години, като мисля си, че идвам в правилен момент. Искам да благодаря на феновете на \"сините\", които не спряха да ми пишат и да ме подкрепят през тези пет години, където и да съм играл. Надявам се, че ще вкарам повече попадения от онези осем гола през първия ми престой на \"Герена\". Най-важното е \"Левски\" да играе все по-добре. Тук има ново ръководство, нов проект, като основната цел е да се спаси клуба, който не трябва да последва съдбата на ЦСКА. Това е приоритетът, но ние, футболистите трябва да се раздаваме на 110%, за да има положителни резултати на терена\", заяви Божинов. \"Радвам се, че в \"Левски\" се събират добри български футболисти, които имат качества. Николай Михайлов, Мартин Райнов, ако дойде Живко Миланов. Вече говорих с капитана Иван Горанов и голмайстора Станислав Костов, както и с някои от младите. Божинов идва, за да помогне, а не да бъде в тежест на клуба. Говорих дълго с изпълнителния директор Павел Колев. Имаме амбиция да се вдигне клуба и да върнем левскарския дух. Питайте го и него, дали съм изнудвал \"Левски\" за пари. Няма нищо вярно в това. Обичам \"Левски\" и искам да успея. Наистина много искам\", сподели още нападателят.", "date": "2019.02.07", "title": "Божинов: Преди пет години станах левскар за цял живот! "}
{"url": "https://www.monitor.bg:443/bg/a/view/chujdi-vlakove-shte-vozjat-pytnici-iz-bylgarija-ot-2024-g-156639", "text": "Влакове на чужди фирми от 2024 г. ще могат да извършват пътнически превози в България. Това става възможно след като депутатите приеха на първо четене промени на Закона за железопътния транспорт. С тях железопътните превозвачи от страните-членки на ЕС получават достъп до железопътната инфраструктура в България и до обслужващите съоръжения Сред измененията, предложени от правителството е забраната националната компания \"Железопътна инфраструктура\" (НКЖИ) да предоставя заеми на железопътни предприятия както и да бъде кредитирана от тях. Други изменения предвиждат хората, които замърсяват чакалните и пероните да бъдат глобявани с между 20 и 50 лв., а не с 10 лв., както е сега. Със същите суми ще бъдат глобявани и хората, които преминават през коловозите и стрелките извън разрешените места. Вносител на промените е министерският съвет. Целта на измененията е да бъде доизградено и подобрено функционирането на единното европейско железопътно пространство чрез общото законодателството на ЕС, Законопроектът предвижда изпълнителната агенция \"Железопътна администрация\" да има право да ограничи достъпа за превоз на пътници между железопътни гари в страната, включително по алтернативен маршрут, когато такъв превоз вече се извършва въз основа на договор за обществени услуги за железопътен превоз и може да доведе до нарушаване на икономическото равновесие. Николай Тишев от БСП изрази опасения, че европейските превозвачи ще дойдат с нови машини, вагони и ще претендират за най-доходоносните отсечки, а за БДЖ ще останат губещите линии. Председателят на транспортната комисия Халил Летифов (ДПС) опонира, че дори транснационалните ни линии са губещи, докато за разлика от БДЖ държавата няма да плаща субсидия на външните превозвачи. Зам.-председателят на транспортната комисия Станислав Иванов (ГЕРБ) добави, че европейските регламенти позволяват на правителството да възложи обществената услуга на когото прецени, а срокът на обществения договор с БДЖ е до 2024 г. Петър Бунев от жп синдиката на КНСБ, прогнозира за „Монитор“, че за разлика от инфраструктурата, която ще бъде вече модернизирана. „Проблем е, че БДЖ няма да може да предложи добра услуга. Има вариант държавни превозвачи от Германия, Австрия и Франция и други страни да дойдат у нас не с най-новите си влакове, а с поддържаните по-стари модели. Въвеждането на толтаксите ще направи жп транспорта привлекателен. За това вече чужденците проучват състоянието на пазара и само чакат инфраструктурата да се модернизира“, добави синдикалистът. По думите му, от 2024 г. проблем може да е и възможността възлагането на превозите да става и без обществена поръчка е, защото попадаме в категорията на малките пазари.", "date": "2019.02.07", "title": "Чужди влакове ще возят пътници из България от 2024 г."}
{"url": "https://www.monitor.bg:443/bg/a/view/galin-pochiva-s-majka-si-v-meksiko-snimki-156631", "text": "Поп-фолк звездата Галин се отдаде на заслужена почивка в Мексико, а компания на екзотичната дестинация му прави неговата майка. За това призна самият той със снимки и трогателен пост в социалните мрежи. “Една жена закърми ме със обич. Една жена живот за мен си дава. Една жена целува ме през сълзи и грешките за сетен път прощава. Една жена ме учи да съм смел. Една жена от болката ми взема и редом с мен до щастие достига. Обичам те, мамо”, написа изпълнителят на „Как си, кажи“. С посланието певецът от Добрич успя да разчувства феновете си, които го адмирираха за милия жест. Звездата на „Пайнер“ качи снимка и с традиционна за Мексико маска. „Тараумара или Рарамури е племето, коренно население на Северна Америка, по-точно на северозападно Мексико, чиито членове са прочути със способността си да бягат на свръхдълги разстояния.“, обясни той.", "date": "2019.02.07", "title": "Галин почива с майка си в Мексико (СНИМКИ)"}
{"url": "https://www.monitor.bg:443/bg/a/view/land-rover-i-jaguar-pokorjavat-snejnite-vyrhove-156621", "text": "Както се оказва, много от собствениците на всъдеходите Land Rover и Jaguar не използват и половината от потенциала на своите автомобили. В разгара на зимата вносителят на марките Jaguar и Land Rover у нас – „Мото Пфое”, проведе уникален тест-драйв в подножието на Плана планина, за да покаже на представителите на медиите на какво са способни британските луксозни всъдеходи в естествената им среда. На това много красиво място, всъдеходите се пребориха с големите преспи от сняг. През зимния период особено ясно се усеща как автомобилът се справя сам със спускането от снежната планина. Вслушвайки се в препоръките на инструктора за шофиране в дълбок сняг, с новите модели на Land Rover и Jaguar ще преминавате по маршрута лесно и удобно като на разходка. Именно такива тестови шофирания позволяват на потенциалните клиенти или собственици на Land Rover и Jaguar да разберат на какво са способни тези луксозни всъдеходи. В зимния тест-драйв на сняг взеха участие цялата гама модели на Land Rover, а именно Discovery, Discovery Sport, Range Rover, Range Rover Sport, Velar и Evoque, а от гамата на Jaguar в снежното предизвикателство се включиха високопроходимите модели F-PACE и E-PACE. Най-проходим е новият Land Rover Discovery, който комбинира отлична офроуд геометрия и модерни технологии, като същевременно подобрява своята всекидневна функционалност. Пътният просвет достига до 283 мм, а максималната дълбочина на газене е 90 см, което осигурява ненадмината увереност при справяне както с подгизнали писти, така и с наводнени пътища. Отличната проходимост на новото Discovery на всякакви терени е лесна за постигане дори от неопитни водачи. Системата с много режими Terrain Response 2 на Land Rover оптимизира редица настройки, от чувствителността на педала на газта до характеристиките при смяна на предавките, за да отговори на условията на шофиране с едно завъртане на въртящия се селектор и дори може автоматично да избере оптималната настройка, ако водачите не са сигурни кой е най-добрият избор. Дълбоките снежни коловози не затрудниха и луксозните всъдеходи Range Rover и Range Rover Sport, които минаха безпроблемно отвсякъде. Снежната покривка се превърна в детска игра за всъдеходите, като на места дълбочината беше доста сериозна, но Range Rover с лекота газеше и се катереше до върха. Големият пътен просвет и завидните ъгли на атака позволяват на Range Rover Sport да щурмува дълбок сняг и да се спуска по стръмни местности. Със завидна проходимост се отличи и Range Rover Velar, който благодарение на задвижването на четирите колела не се притеснява от снежните преспи. Системата Terrain Response 2 позволява промяна на настройките в зависимост от настилката. Също така системата All Terrain Progress Control позволява да преодолявате сложни участъци с ниска скорост. Пътният просвет се увеличава от 205 мм до 251 мм и помага на всъдехода да преодолява дълбоките снежни коловози. Своите достойни офроуд способности демонстрира и Land Rover Discovery Sport. Тестваният автомобил беше оборудван със система за двойно задвижване 4х4 със съединител Haldex за връзка със задните колела. Моделът има отлична геометрична проходимост със приличен пътен просвет от 212 мм, както и големи ъгли на заход от 25 градуса отпред и 31 градуса отзад. Благодарение на подобрената фирмена система Terrain Response, новият Land Rover Discovery Sport не срещна никакви трудности в снежните преспи. Преместих селекторът на системата в режим за сняг и автомобилът с лекота преодоля склоновете със страничен наклон от 45 градуса. От двете страни на вече отъпкания път се издигаха снежни преспи, но това не притесни ни най-малко всъдехода, който уверено върви по хлъзгавата настилка без да се забави нито за миг. В гамата на британската марка Jaguar сравнително отскоро има модели с висока проходимост, но само за последните 3 години те са най-търсените и предпочитани не само у нас. Новият Jaguar F-PACE със задвижване на четирите колела 4х4 има отличен пътен просвет от 213 мм и е в състояние да преодолее водно препятствие с дълбочина 50 см. Технологията Adaptive Surface Response променя настройките на стабилизиращата система в зависимост от типа на пътната настилка. Предвиден е и круйз-контрол за всякакъв терен All-Surface Progress Control, който позволява да се преодолеят сложните участъци с по-бавна скорост до 30 км/ч. Функцията Low-Friction Launch прави педала на газта по-малко чувствителен, което е полезно извън пътя или през зимата. Новият Jaguar E-PACE е оборудван със система за задвижване на четирите колела AWD, която е допълнена със система за промяна в настройките за различните видове пътни повърхности. Също така има технология за подпомагане при стръмно спускане и специален круиз контрол ASPC, позволяващ да се преодолеят сложни участъци с постоянна ниска скорост.", "date": "2019.02.07", "title": "Land Rover и Jaguar покоряват снежните върхове"}
{"url": "https://www.monitor.bg:443/bg/a/view/koltuklieva-s-nova-nagla-manipulacija-za-peevski-156644", "text": "На лъжата краката са къси, дори да са с екстеншъни и подплатени с ботокс. Все закупени с пари на ужилените вложители в КТБ. Хранениците на подсъдимия за източването на милиарди от фалираната банка Цветан Василев обаче явно забравят тази народна мъдрост и редовно, за да си оправдават хонорарите, получени от него, бълват лъжи срещу основния враг на банкера-беглец и приятелите му олигарси Делян Пеевски. Поредната сътворена от тях клевета срещу депутата и издател на „Телеграф медиа“ обаче претендира за палмата на първенството с абсурдната си наглост. Неин автор, както и на повечето от фалшивите новини срещу Пеевски, отново е обвиняемата за данъчни престъпления Соня Колтуклиева, която в сряда вечерта си спретна седянка с друга ъпгрейднала визията си с пак с хонорари по линия на КТБ журналистка на повикване Люба Кулезич. В предаването на Кулезич, превърнало се в поле за изяви на обвиняеми за източването на КТБ, коментирайки обвиненията, повдигнати на депутата от БСП Елена Йончева за пране на пари от трезора, Колтуклиева веднага побърза да намеси името на Пеевски като заяви, че издаваните от него медиите били взели близо 4 млн. лв. от КТБ под формата на реклама. Наглото твърдение, публикувано веднага от друг спонсориран от Василев сайт - „Фрогнюз“ на агент „Академик“ на ДС Огнян Стефанов, е категорична лъжа и това лесно може да бъде проверено. За разлика от редица други медии, пригласящи на Колтуклиева в хора на фалшивите новини, изливан ежедневно срещу Пеевски, приходите на изданията му, в това число и от реклами, винаги са били публични и прозрачни. И пак за разлика от медиите от Фабриката за фалшиви новини на олигархията, издания от „Телеграф медиа“, дори са връщали пари, когато предвидените по договор суми са били повече от публикуваните реклами. И за това има документи. А за да е ясна картината и да лъсне лъжата на Колтуклиева, Така ще е напълно прозрачно кои медии какви пари са получавали. За съжаление от тази информация ще липсват сумите, които Колтуклиева, Кулезич, Стефанов и техните партньори, глашатаи на Цветан Василев, са получавали на ръка. Както лъсна и от схемата с Елена Йончева, сумите, давани за тях, са били превъртани през свързани с Василев дружества и офшорки. Но разкриването на тези схеми е в сферата на прокуратурата, която впрочем повдигна обвинение на Колтуклиева именно заради пари, взети на ръка. Прозрачна е и целта на поредната манипулация, излязла от устата й. Самата Колтуклиева е обвиняема за укриване на данъци, като в съдебна зала стана ясно, че е взела на ръка три пъти по 30 хил. лв. лично от Цветан Василев. Тези 90 хил. лв. всъщност са пари на вложителите в КТБ, раздадени с лека ръка от Цветан Василев, а въпросната госпожа, която се изявява като нежен глас на банкера, ги е укрила от НАП. Не ли това чиста форма на пране на пари? За скандалната схема, с която Колтуклиева се е облажила с 90 хил.лв., пред съда разказа някогашната дясна ръка на Василев Бисер Лазов. Той е основният свидетел на държавното обвинение по мегаделото за източването на трезора. Пред магистратите показания даде и бившият главен счетоводител на финансовата къща на мустакатия аферист „Фина С“, който обясни, че парите, които Колтуклиева е получила, са именно от активите на КТБ. Лазов разкри пред съда, че Цветан Василев лично му наредил да изплаща крупни суми ежемесечно на журналистката. Парите били преведени на няколко транша. А по време на заседанието експертиза доказа, че на разписките за получените пари е именно подписът на журналистката. Явно Колтуклиева страда от форма на амнезия и е забравила за сумите, получени от БГ Мадоф. Типично, наглите твърдения на журналистката със спорна репутация моментално бяха препечатан от сайта „Фрогнюз“, собственост на агента от ДС Академик - Огнян Стефанов. Така хорът на олигархията отново запя в един глас със старите фейкове за Пеевски. Една от причините за поредните атаки срещу нашия издател е паниката на Василев от факта, че само преди седмица стана ясно, че той ще се сдобие с още едно обвинение за злоупотреби с пари на вложителите в КТБ. Другата причина е, че делото за източването на трезора вече започна да се гледа по същество, а с това ще излязат наяве и наглите схеми на банкера-беглец и неговите подсъдими и обвиняеми авери.", "date": "2019.02.07", "title": "Колтуклиева с нова нагла манипулация за Пеевски"}
{"url": "https://www.monitor.bg:443/bg/a/view/apple-otnovo-na-vyrha-na-amerikanskata-borsa-156622", "text": "Технологичният гигант Apple си върна поста като най-високооценената американска публична компания в края на работния ден в сряда. Капитализацията на компанията отчете 0.3% ръст и достигна 821.5 млрд. долара като надмина своите опоненти Microsoft и Amazon, предават от Reuters. След рекордните 1.1 трилиона долара през октомври, капитализацията на компанията спадна драстично, а през декември вече загуби челната си позиция от Amazon и Microsoft. На 3 януари пък   на технологичния гигант падна на изключително ниско ниво от 675 млрд. долара, но успя бавно да се възстанови благодарение на доклад, който даде по-добри резултати от очакваното. От 29 януари насам въпреки притесненията на инвеститорите относно намалелите продажби на модерните телефони в Китай. Производителят на смартфони успя да се завърне на пазара като задмина конкуренцията си. Капитализацията на Microsoft завърши на 813.4 млрд. долара като спадна с 1.11%. Тази на Amazon пък се сви с 1.12% и приключи на 3-то място с 805.7 млрд. долара.", "date": "2019.02.07", "title": "Apple отново на върха на американската борса"}
{"url": "https://www.monitor.bg:443/bg/a/view/shvedski-eksperti-rusija-se-gotvi-za-goljama-vojna-156625", "text": "Шведски военни експерти заявиха, че Русия се готви за голяма война. Агенцията за отбранителни изследвания към шведското министерство на отбраната на Швеция ( ) анализира маневрите, проведени от руските войски през последните десет години, и стигна до извода, че Руската федерация се готви да води мащабни войни. Според аналитиците по-рано Москва е насочвала усилия към ограничени конфликти. Значение има не броят на участниците в ученията, а начинът, по който те решават поставените задачи, отбелязват шведските учени. Според тях Русия се готви да води продължителни войни, например срещу Китай или НАТО. Докладът им се базира на открити данни, главно от руското министерство на отбраната. Те сочат, че мащабите на руските военни учения са се увеличил от 2009 г. Прави впечатление, че след 2013 г. подразделенията все по-често действат на терен, се казва в документа. През 2018 година министърът на отбраната на Русия Сергей Шойгу информира, че руските военни ще организират големи маневри на всеки пет години. Междувременно в страната течеше учението \"Восток-2018\" с участието на руски, китайски и монголски военни. Това бяха най-големите маневри в страната след 1981 г. В тях бяха заети 297 000 военнослужещи, над хиляда самолети, хеликоптери и дронове, към 36 000 танка, бронирани коли и друга техника, около 80 кораба и други плавателни съдове.", "date": "2019.02.07", "title": "Шведски експерти: Русия се готви за голяма война"}
{"url": "https://www.monitor.bg:443/bg/a/view/zvezdi-na-svetovnija-tenis-podkrepiha-varnenski-universitet-156630", "text": "Звездни участници и гости на турнира от сериите АТР 250 „Sofia Open 2019“ облякоха фланелките на Варненския свободен университет „Черноризец Храбър“ и подкрепиха предлаганите от университета възможности за образование за спортисти. В звездния тим застанаха пакистанецът Айсам-ул-Хак Куреши, мексиканецът Сантяго Гонсалес и българите, които играят в двойка Александър Лазаров и Александър Донски. Куреши пък е играл в двойка с Григор Димитров. Пакистанецът е бивш № 8 в класацията на АТР при дуетите и има 11 титли в кариерата си на двойки. Младата българска надежда Александър Лазаров игра вчера мач с поставения под № 6 в основната схема Фернандо Вердаско. Лазаров се представи успешно на „Sofia Open 2019“ и записа две победи в квалификациите – срещу Лукаш Лацко и Лука Вани. Малко преди мача с Лазаров, Вердаско също получи екип с логото на ВСУ „Черноризец Храбър“. Тенис звездите подкрепят възможностите за образование, които Варненският свободен университет предлага на действащи и приключили с активната кариера спортисти. Университетът обединява усилия със спортни федерации и клубове и стартира записването в дистанционна форма на обучение за бакалавърската и магистърската програма „Мениджмънт на спорта“. Образованието ще осигури на спортистите устойчива и успешна професионална реализация. Дистанционната форма предоставя възможност за обучение от всяка точка на света, във време, удобно за състезателите, които могат да учат според заетостта и графика си.", "date": "2019.02.07", "title": "Звезди на световния тенис подкрепиха варненски университет "}
{"url": "https://www.monitor.bg:443/bg/a/view/tajra-banks-otvarja-tematichen-park-za-modeli-156626", "text": "Супермоделът Тайра Банкс ще отвори свой собствен тематичен парк. В основата на концепцията за развлекателното място ще попадне именно котешката пътечка, като самата създателка на „Следващият топмодел на Америка“ (America's Next Topmodel) обяснява, че иска да даде възможност на всеки да се почувства като звезда на модния подиум написа красавицата в социалните мрежи. Паркът ще е с размери от 1951 кв. м. и ще се разпростира на няколко крачки от плажовете в Санта Моника. Банкс започва да налива основите на проекта още преди десет години. Логично, тя е черпила вдъхновение от Дисниленд, като към момента се предполага, че паркът ще отвори врати за посетители за първи път най-рано през месец август. За него звездата от „В човешки облик“ ще развива партньорства с коафьори, стилисти, представители на развлекателната индустрия, ресторантьори и технологични специалисти, пише още в съобщението, разпространено до медиите относно Моделленд.", "date": "2019.02.07", "title": "Тайра Банкс отваря тематичен парк за модели"}
{"url": "https://www.monitor.bg:443/bg/a/view/obshtinski-syvetnik-ot-gerb-izraboti-i-dari-za-blagotvoritelna-kauza-nad-6000-martenici-156629", "text": "Общинският съветник от ГЕРБ-Варна Марица Гърдева изработи и дари за благотворителна кауза 6300 мартеници. Те са вече в каталога на Фондация „Св. Св. Константин и Елена”, а със събраните от продажбата им средства ще бъдат подпомогнати деца и младежи в неравностойно положение, със специални потребности и лишени от родителска грижа. „Каталогът включва 53 модела ръчно изработени мартеници - за ръка, за ревер, за дома и за офиса. Като част от благотворителната кампания те са не просто традиционен символ на празника, който отбелязваме на 1 март, а и жест на внимание към децата в нужда”, коментира Гърдева, която за поредна година участва в инициативата на фондацията. „Добрите каузи заслужават времето и силите, които всеки един от нас би могъл да им посвети. Надявам се повече хора да подкрепят кампанията, за да помогнем, да подарим радост и вяра в доброто”, сподели Гърдева, която е председател на групата на ГЕРБ в Общинския съвет- Варна.", "date": "2019.02.07", "title": "Общински съветник от ГЕРБ изработи и дари над 6000 мартеници за благотворителна кауза"}
{"url": "https://www.monitor.bg:443/bg/a/view/specialiteti-ot-luti-chushki-i-shokolad-s-boabab-na-fudteh-2019-156620", "text": "Специалитети, направени с над сто вида люти чушки, ще покажат участници в Международната изложба „Фудтех 2019“, която ще се проведе от 20 до 24 февруари. Новата продуктова линия обогатява асортимента на изложението за хранителната индустрия, а основната част от него заемат млечните и месни изделия на водещи български производители. Те ще бъдат демонстрирани в Града на виното и деликатесите в Международен панаир Пловдив. Две български ферми за люти чушки представят различни видове консерви и напитки от огнения зеленчук. Сред тях са туршия от най-лютите чушки в света, пюре с аромат на цитруси и шоколадов сос. Сладкото от чушки не може да се срещне никъде другаде, твърдят от фирмата изложител. Люта бира и ракия допълват предложенията за екстремни вкусови преживявания. Новост са също швейцарските веган, био и традиционни шоколади на известна марка. Предлагат се над 30 вида, включително  с баобаб, нар, кокосово мляко, чили и други добавки. Има и диетични варианти. Основният акцент на „Фудтех 2019“ са българските млечни и месни продукти, представени от известни фирми. Новото в този сектор е завръщането към ръчния труд и използването на класически методи. Ръчната изработка заема над 70% от производството и гарантира изпитано качество, обясняват от голяма компания за месни изделия. Връщаме се към позабравени стари технологии, но храните се правят в съвременни условия, предлагат се с атрактивен външен вид, добавят  от друга фирма. Почти всички водещи производители или отглеждат сами животните, от които се добива мляко и месо, или вземат суровината от проверени ферми. Посетителите ще могат да дегустират кисело мляко, сирене, извара и кашкавал от краве, овче, биволско и козе мляко. Изкушаващ е асортиментът от колбаси и месни деликатеси, включително от  еленско  и конско месо. Продължава да се развива гурме линията при консервите. Ще бъдат показани  лютеници на две от най-големите фабрики, както и още много изделия, чийто вкус съперничи на домашно приготвените. В Града на виното и деликатесите е разположено и изложението „Вкусове от Италия“. Посетителите ще опитат различни видове традиционна паста, вино от Сицилия и други райони, колбаси и сирена, консерви и маслини. Наред с пъстрата палитра от храни, „Фудтех“ демонстрира и целия арсенал за тяхното произвеждане. 25-ото издание на изложбата  поставя начало на нова инициатива – разширява се технологичната зона за хранителната индустрия. Ще бъде презентирана техника за преработка на суровини, за производство на храни, за сортиране, пакетиране и етикетиране. Така се създава  цялостна панорама на иновациите в хранителната индустрия. „Фудтех 2019“ отново е част от единствения на Балканите мегафорум за агробизнес, вино, храни и оборудване заедно с престижните изложби „Агра“ - за селско стопанство, и „Винария“ - за лозарство и винарство, които се провеждат по същото време в Панаира.  Очаква се над 40 000 специалисти  от страната и чужбина да посетят петото издание на форума.", "date": "2019.02.07", "title": "Специалитети от люти чушки и  шоколад с баобаб на „Фудтех 2019“"}
{"url": "https://www.monitor.bg:443/bg/a/view/sydyt-v-smoljan-se-proiznasja-na-15-fevruari-za-bebeto-na-simona-156614", "text": "„Много се надяваме и бихме искали на 15 февруари съдът в Смолян да ни върне бебето. Благодарение на адвокат Петър Николов ние защитихме искането си Александър да ни бъде върнат незабавно, за да може да изгради връзка с родната си майка. Не искаме да остане чак до месец юни в приемното семейство”. Това коментира пред Агенция \"Монитор\" бабата на пеленачето Ана Хаджийска от смолянското село Арда. За случая с родилката Симона Алекова, Агенция \"Монитор\" писа първа. Именно благодарение на хората Симона и Ана имат възможност да ремонтират част от първия етаж на двуетажната си къща в село Арда. Защитник на Симона Алекова в смолянския съд е адвокат Петър Николов, който е поел случая абсолютно безвъзмездно. На делото в Смолян бе и Петър Низамов, който е председател на Български юридически комитет – защита на гражданите с правни средства. С него са се свързали две съученички на Симона, които са поискали да свидетелстват в нейна защита, а именно, че тя е ходила на училище и че е била добра ученичка. Съдията по делото е допуснала разпит на четирима свидетели, като Петър Низамов е заявил, че ще продължи да подпомага майката с правни средства и след връщането на детето й. 26-годишната майка родила първородния си син на 11 декември м.г. Раждането било по спешност и със секцио. Бебето било сложено в кувьоз, като, въпреки състоянието си, Симона всеки ден ходела да си го вижда. Тя била изписана, но останала в болницата в Смолян именно, за да бъде близо до сина си. На 17 декември м.г. очаквала, че ще бъде изписана с бебето и ще се приберат в родното село Арда. На обяд обаче разбрала, че бебето й е отнето и е настанено с временна мярка за закрила в приемно семейство. Социалните в Смолян само уведомили нея и майка й Ана за стореното. Симона потърсила адвокат, за да обжалва въпросната заповед за временно настаняване. Бил й поискан хонорар от 700 лева, които тя нямала. Симона се отчаяла, че няма да види никога повече сина си. В същото време тя разбрала, че има интелектуален дефицит, а майка й Ана пиела алкохол и заради това социалните от Смолян преценили, че в дома им бебето е в риск. Поради което и го отнели с временна мярка за настаняване в приемно семейство. Другият фактор за отнемането бил, че Симона и Ана нямат официални доходи и нямат лека кола, за да карат до Смолян бебето при необходимост.  „Искаме да припомним факта, че законодателството в областта на закрилата на детето регламентира правомощията на органите за закрила, като при установяване на непосредствени рискове за дете те предприемат мерки за настаняването му извън биологичното семейство. Преценката на рисковете и предприемането на мярка за закрилае тяхно право, тяхно задължение и тяхна отговорност.По смисъла на Закона за закрила на детето предприемането на мярка цели единствено предоставянето на адекватна и своевременна защита на дете в риск. Отдел \"Закрила на детето\"към Дирекция \"Социално подпомагане\" (ДСП) - Смолян е предприел преценената мярка за закрила спрямо детето във връзка с постъпил сигнал за наличие на непосредствени рискове за живота и здравето му.Правомощията на ДСП да предприеме настаняване извън семейството по административен ред цели да осигури своевременна реакция на идентифициран риск за неговия  живот и безопасност. Предприемането на тази стъпка е резултат от индивидуална оценка на конкретния случай, оценка на родителски капацитет и на рисковете за детето, което отново напомняме,  е право задължение и отговорност на компетентния орган по закрила. От съществено значение е и обстоятелството, че след настаняването със заповед на директора на ДСП по административен ред, се извършва и настаняване от съда, съобразно принципите на законодателството в областта на закрилата на детето.Напомняме и факта, че предприетата мярка е с временен характер, цели запазването на най-добрия интерес на детето и не означава „отнемане на детето“. По отношение на условията, в които се отглежда детето в приемното семейство е важно да се отбележи, че децата с предприета мярка за закрила – настаняване в приемно семейство, са с открита работа по случай и социалните работници осъществяват наблюдение на качеството на предоставяната грижа. Те наблюдават положението на детето в семейството, полаганите за него грижи и следят за спазване на правата и интересите му. Считаме, че по нататъшното предоставяне на даннии подробности, касаещи работата по случай на дете, би противоречало на основните принципи залегнали в чл. 3, т. 1, т. 3, т. 4 от Закона за закрила на детето, а именно зачитане и уважаване на неговата личност, осигуряване най-добрия интерес на детето и на особена закрила на дете в риск, както и на отговорностите на Агенцията за социално подпомагане, произтичащи от Общия регламент по опазване поверителността на личните данни на лицата, която обработва на законово основание, в т.ч. специални лични данни на уязвими лица, по-специално на деца. В заключение напомняме, че социални работници от цялата страна ежедневно работят по десетки случаи на деца в риск – деликатна, трудна и сложна дейност, водени единствено от стремежа за запазване на най-добрия техен интерес.”", "date": "2019.02.07", "title": "Съдът в Смолян се произнася на 15 февруари за бебето на Симона"}
{"url": "https://www.monitor.bg:443/bg/a/view/kritiki-sreshtu-karakachanov-za-merkite-mu-sreshtu-romskite-geta-156619", "text": "Концепцията на вицепремиера и лидер на ВМРО Красимир Каракачанов за справяне с ромските гета предизвика критики от партиите в НС. Коалиционният партньор на ВМРО, в лицето на лидера на НФСБ Валери Симеонов, обясни, че не документа не му харесва, тъй като е прекалено насочена и се подчертава, че е срещу циганския етнос, което не било редно. „От същите недъзи страдат и други етноси, включително някои представители на нашата българска народност\", коментира Симеонов в кулоарите на НС. Той уточни, че не е запознат в детайли с предложенията, но концепцията не била съгласувана с НФСБ. Иначе основните пунктове повтаряли програмата на НФСБ - образованието, гетата, раждаемостта, деца раждат деца. допълни той. Лошо няма, важното е да станат нещата, допълни Симеонов. „Всичко това, което Каракачанов говори, от 10 г. е в програмата на НФСБ”, вметна на свой ред Валентин Касабов. Явор Нотев от „Атака”, третия партньор в патриотичната коалиция, поясни, че това не са чужди за формацията теми и идея. Въпреки това атакистите отказаха да коментират предложенията в детайли. От ДПС също разкритикуваха идеите, като според тях предложенията на Каракачанов  са противоконституционни и го обвиниха в опит за въвеждане на вид крепостничество и принуда. Самите предложения пък напомняли за хитлеризма. \"Ако Каракачанов се бе запознал обстойно с конституцията, щеше да разбере, че предложенията му са противоконституционни, защото всички се раждаме с равни права и свободно движение\", обясни Джейхан Ибряимов. И обясни, че това е антихуманно действие от страна на ВМРО и концепцията копира философията на нацизма и програмата на хитлеризма от 30-те години на миналия век, а това според него отдалечавало България от европейския й път и НАТО. предупреди Ибрямов и прогнозира, че представители на ВМРО ще се включат в Луков марш след седмица в София. Според него наближават европейски избори и някои партии трябва да си търсят позагубения рейтинг. БСП на свой ред заподозря в него предизборни ходове.  който е доста сериозен, за да бъде решаван с кавалерийска атака. Достатъчно е да бъдат спазвани законите, за да бъдат решавани проблемите, заяви Таско Ерменков от БСП. Вежди Рашидов от ГЕРБ пък обясни, че трябва да има правила и даде пример с Франция, където 8 месеца давали социални помощи, но в този срок трябвало човек да си намери работа. Според него няма да има етническо напрежение заради предложенията на Каракачанов. „Бях войник и строих Правец”, допълни Рашидов и изтъкна колко добра школа са бившите строителни войски, където се подготвяли строители, техници, кофражисти.", "date": "2019.02.07", "title": "Критики срещу Каракачанов за мерките му срещу ромските гета"}
{"url": "https://www.monitor.bg:443/bg/a/view/premieryt-razporedi-proverka-na-subsidii-za-transporta-v-malki-naseleni-mesta-156627", "text": "Министър-председателят Бойко Борисов разпореди на министерството на транспорта да извърши проверка във връзка с отпускането на субсидии за превоз на пътници по нерентабилни автобусни линии в слабо населени планински и гранични райони в страната. Това стана ясно по време на среща Борисов с транспортния министър Росен Желязков и председателя на Конфедерацията на автобусните превозвачи Магдалена Милтенова, съобщиха от правителствената пресслужба. Премиерът наредил да се проверят всички конкретни случаи, изнесени в медиите. „Повече пари сме дали, а има недоволни хора, това няма как да се случва“, заявил министър-председателят. Премиерът Борисов изтъкнал, че са отпуснати 4 млн.лв. повече за дотиране на линии, които са за малки населени места. Борисов поискал и да се мисли в посока промяна на модела - за повече справедливост и отговорност, не само от държавата, а и от общините в субсидирането и компенсирането на обществените автобусни превози. Ще се търсят и конкретни мерки срещу нерегламентирания сив сектор в транспорта. От своя страна председателят Магдалена Милтенова заявила, че от организацията са отворени към всички предложения на транспортното министерство за „изсветляването“ на бранша и подобряването на транспортните услуги.", "date": "2019.02.07", "title": "Премиерът разпореди проверка на субсидии за транспорта в малки населени места"}
{"url": "https://www.monitor.bg:443/bg/a/view/i-nik-djonas-se-zavryshta-v-djumandji-2-156628", "text": "Малко повече от година, след като се превърна в магнит за тийнейджърите в киносалоните за „Джуманджи: Добре дошли в джунглата“, Ник Джонас обяви, че ще се завърне и във втората част от поредицата. Изпълнителят на Chains е поредното име от каста на първия филм, което е потвърдено и за продължението. Към момента всички главни актьори – Дуейн Джонсън-Скалата, КевинХарт, Джак Блек и Карън Гилън, също са заявили, че ще се върнат пред камерата на режисьора Джейк Касдан. Подробностите около сюжета все още се пазят в тайна. Наскоро стана ясно, че Дани де Вито също ще се включи във второто заглавие от франчайза. Каква ще бъде ролята му, тепърва предстои да разберем. Припомняме, че сюжетът на първата част от франчайза се завъртя около Спенсър – невротичен зубър, който по стечение на обстоятелствата попада в училищната стая за наказания заедно с трима свои съученици. По погрешка всички заедно се впускат в приключение в истинска джунгла, резултат от еволюиралата игра „Джуманджи“, където наред с чудовища като човекоядни хипопотами, трябва да се преборят и със собствените си страхове.", "date": "2019.02.07", "title": "И Ник Джонас се завръща в „Джуманджи 2“"}
{"url": "https://www.monitor.bg:443/bg/a/view/podpijnal-i-jadosan-zaplashi-kmetstvo-s-bomba-156615", "text": "Подпийнал 40-годишен мъж от пазарджишкото село Мало Конаре вдигна на крак полицията в областния град, след като заплаши, че в сградата на кметството в родното му село имало поставено взривно устройство. Това съобщи говорителят на Областната дирекция на МВР в Пазарджик Мирослав Стоянов. По неофициална информация  Васил Б. бил нещо ядосан на кмета на селото, но пред разследващите не посочил конкретни причини за телефонния тероризъм, освен, че се оправдал с влиянието на алкохола. Явно, човекът си е мислил, че може да се размине без наказание, но заради необмислената си постъпка ще отговаря пред Темида за престъпление по чл.326 ал.1 от Наказателния кодекс. Текстът по него гласи, че „ който предава по радио, телефон или по друг начин неверни повиквания или заблуждаващи знаци за помощ, злополука или тревога, се наказва с лишаване от свобода до две години“. Сигналът за поставеното взривно устройство в сградата на кметството  в Мало Конаре бил подаден на телефон 112 за спешни повиквания. Незабавно към мястото били изпратени екипи на полицейски и младши-полицейски инспектори обслужващи района, които евакуирали сградата и блокирали периметъра. Към тях се присъединили и служители от сектор „Криминална полиция“ при районното управление, като била извършена щателна проверка на всички помещения. След като за радост взривно устройство не било открито, с решение на кмета на селото Димчо Караиванов служителите се върнали в сградата и продължили да си работят. Междувременно криминалистите започнали да разследват кой е подал фалшивия сигнал за бомба и така стигнали до самоличността на телефонния „ терорист“. Автор на обаждането е 40-годишният жител на същото село Васил Б. Той е задържан за срок от 24 часа, а спрямо него е образувано полицейско производство за престъпление по чл.326, ал.1 от Наказателния кодекс.", "date": "2019.02.07", "title": "Подпийнал и ядосан заплаши кметство с бомба"}
{"url": "https://www.monitor.bg:443/bg/a/view/pyrvite-koli-na-tesla-pristignaha-v-evropa-156613", "text": "Най-масовият модел на Tesla пристигна в Европа вчера, предават от сайта на marketwatch.com. Само преди месец стана ясно, че шефът на компанията Илън Мъск  и да разпространи модерното возило из цяла Европа. Планът му включва и   със зарядни станции, които да се използват от потребителите. Грандиозните планове обаче не минаха без проблеми. Голям товарен кораб донесе електромобилите на пристанище в Белгия като собствениците им получиха предизвестие, че същия ден трябва да си ги вземат. Малко по-късно обаче стана ясно, че това няма как да се случи и ще трябва да се разкарват в друг ден, пишат от сайта electrek. Във връзка с това Мъск получи оплаквания от свои купувачи по социалната мрежа „Туитър“, на които той отговори с признание, че има „непредвидени предизвикателства“ и че „всичко ще започне да протича по план от утре“. Поръчаните електромобили за месец януари са 14 000, предават още от electrek. Най-голям интерес има от Норвегия и Германия като очакванията са всяка седмица да се доставят по 3 000 седана за европейците. Плановете на технологичния гигант включват и изграждането на фабрика за батерии, която най-вероятно ще бъде в Германия.", "date": "2019.02.07", "title": "Първите коли на Tesla пристигнаха в Европа"}
{"url": "https://www.monitor.bg:443/bg/a/view/razsledvat-podozritelna-smyrt-na-dvama-starci-v-shumen-156618", "text": "Телата на двама старци, мъж и жена, са били открити от техни близки в кооперация на ул. \"Христо Смирненски\" в Шумен. Съмнителни обстоятелства около смъртта на възрастните са довели на място окръжния прокурор Маргарита Георгиева, шефа на ОДМВР  ст. комисар Ялчън Расим и наблюдаващия прокурор Делян Димитров. Говорителят на полицията Ася Йорданова съобщи в четвъртък предиобед, че криминалисти от Шумен  изясняват обстоятелствата, при които е възникнала смъртта на двама човека – възрастно семейство от града. По данни на близките, които са намерили телата на възрастните хора, след влизане в жилището в апартамент на последния етаж в една от стаите била открита починала възрастна жена на ок. 80 години, а в друго помещение трупът на 86-годишния Начко М., съпруг на жената. По телата и на двамата имало огнестрелни рани в областта на гърдите. Според директора на ОДМВР ст. комисар Расим вероятно става въпрос за убийство с последващо самоубийство. В апартамента било открито и предсмъртно писмо от възрастния мъж. Съседи твърдят, че жената от дълго време е била на легло след прекаран инсулт. Предстои да бъдат извършени процесуално следствени действия за изясняване на обстоятелствата, при които е настъпила смъртта на възрастните хора, съобщиха от полицията.", "date": "2019.02.07", "title": "Разследват подозрителна смърт на двама старци в Шумен"}
{"url": "https://www.monitor.bg:443/bg/a/view/kmet-razchisti-prespite-po-pytja-za-mahala-sharenci-nad-medeni-poljani-156616", "text": "Кметът на най-младата община в пазарджишка област - Сърница Неби Бозов изпълни поетия си личен ангажимент да бъде почистен от снежните преспи пътя за местността Шаренци. Там, заклещени в снежния капан, останаха да живеят 5-има души, които имат селскостопански постройки в района и отказаха да се приберат в родните си къщи в село Медени поляни до Сърница. При обилния снеговалеж те бяха посетени от кмета и неговия екип, които им занесоха хранителни продукти и вода, а  петимата подписаха декларации, че остават в планината по собствено желание и отказват да се евакуират по родните си места. Пътят вече е отворен, потвърди кметът на общината Неби Бозов. Той уточни, че  пътят до фермите в тази горска местност не е ангажимент на община Сърница, и не е включен в Общинския план за зимно почистване. Община Сърница не може законово да разходва средства за почистване на пътища до горски местности, които не са урбанизирани като населени места с приложена регулация. За да се справя в условия на тежка зимна обстановка общината в Сърница се сдоби с ротор към снегорина си, който почиства заснежените участъци от пътя между най-младия общински център и съседните Медени поляни, и Побит камък. Участъци от пътя до Велинград също ще бъдат обработвани с новата техника, ако това се налага, подчерта кметът Бозов. Роторът е приставка към общинския снегорин и е изключително ценна придобивка с оглед на обилните снеговалежи, които тук не са рядкост. Роторът е бил закупен още през миналата година, но тъй като тогава не е влязъл в употреба, е бил монтиран сега. С него ще се чисти и пътят към курортната местност“ Орлино“, където има много почивни станции и частни вили край язовир“ Доспат“.  ", "date": "2019.02.07", "title": "Кмет разчисти преспите по пътя за махала Шаренци над Медени поляни"}
{"url": "https://www.monitor.bg:443/bg/a/view/po-okolo-10-hil-novi-rabotni-mesta-vsjaka-godina-156624", "text": "През последното десетилетие частният сектор в България създава средно по 10 хил. нови работни места на година. Това съобщи зам.-министърът на икономиката Александър Манолев по време на официалното откриване на изложението „HR Industry 2019” в Интерпред - СТЦ София. „Единственият устойчив начин да гарантираме ръст на икономиката ни е да инвестираме последователно в подготовката и развитието на кадрите, а сред най-важните фактори е все по-масовото застъпване на дуалното обучение“, подчерта зам.-министър Манолев. Той обясни, че в тази посока министерството на икономиката работи в пълна координация с министерството на образованието и науката и с Министерството на труда и социалната политика. „Разработихме образец на трудов договор между работодател и ученик, а в момента е в ход създаване на електронен регистър на предприятията, които отговарят на условията за дуално обучение“, обясни още Александър Манолев. Според него е много важна и картата на отраслите, която експерти от икономическото министерство са разработили и която показва какви са нуждите на бизнеса във всеки регион, за да се планират адекватно и учебните програми. „Темата кадри е сред основните, които дискутираме с бизнеса, но често поставяме фокуса върху проблемите. Надявам се по време на изложението за специалистите по управление на човешки ресурси да акцентирате и на възможностите“, подчерта зам.-министър Манолев. По думите му в наши дни умението на работодателя да мотивира и да задържи служителите си, са сред основните причини за устойчив растеж на някои компании и за спадът, който регистрират други. „HR Industry“ е изложение на компании, предоставящи услуги в сферата на човешките ресурси. Тази година в него участие взимат над 50 изложителя, а регистрираните участници надхвърлят 940. В програмата на събитието са включени и повече от 30 семинара, които ще продължат през целия ден.", "date": "2019.02.07", "title": "По около 10 хил. нови работни места всяка година"}
{"url": "https://www.monitor.bg:443/bg/a/view/sinyt-na-minu-stajkov-ne-se-javi-v-syda-v-bolnica-e-156611", "text": "Синът на бизнесмена Миню Стайков – Стайко, не се яви в Апелативния специализиран наказателен съд, където се гледа искането на прокуратурата да се измени мярката му за неотклонение от „домашен арест” в „задържане под стража“, предаде БГНЕС. Причината Стайков да не влезе в съдебната зала е тежкото му здравословно състояние, заради което миналата седмица Спецсъдът го пусна под домашен арест. Стайков е настанен в болница „Света София”, съобщи адвокатът му. Той обаче отказа да разкрие диагнозата му. Съдът е поискал осемчленна медицинска експертиза за състоянието на Стайков, въпреки че тази, направена от тричленния състав, беше приета от магистратите без възражения. Това стана причина заседанието да бъде отложено час след началото му и да бъде пренасрочено за вторник, 12 февруари. Синът на алкохолния бос Миню Стайков е обвинен в участие в групата на баща си за данъчни престъпления, съхранение на акцизни стоки без бандерол и пране на пари.", "date": "2019.02.07", "title": "Синът на Миню Стайков не се яви в съда, в болница е"}
{"url": "https://www.monitor.bg:443/bg/a/view/skandal-na-nagradite-bafta-ottegliha-nominacijata-na-rejisiora-na-bohemska-rapsodija-156605", "text": "Оттеглиха номинацията на режисьора на \"Бохемска рапсодия\" Брайън Сингър от британските кинонагради БАФТА. Причината са отправените му обвинения в сексуални посегателства срещу непълнолетни момчета. Номинацията на \"Бохемска рапсодия\" за филм остава, но в случай на триумф, наградата няма да важи за режисьора и неговото име няма да бъде споменавано като част от работния екип на продукцията, съобщиха от БАФТА. Самият Сингър не е получавал номинация в режисьорската категория. В нейно изявление се казва, че поведението, което се приписва на Сингър, е \"недопустимо и несъвместимо\" с нейните ценности. Преди дни изданието \"Атлантик\" публикува изповедите на четирима мъже, които твърдят, че досега не са говорили по случая. 53-годишният Сингър отрича обвиненията. Наградите БАФТА ще бъдат връчени в лондонската \"Роял Албърт хол\" в неделя.", "date": "2019.02.07", "title": "Скандал на наградите БАФТА: Оттеглиха номинацията на режисьора на „Бохемска рапсодия”"}
{"url": "https://www.monitor.bg:443/bg/a/view/pokazvat-tajnijat-jivot-na-vera-na-tonislav-hristov-4-pyti-na-berlinale-156617", "text": "Документалната лента „Тайният живот на Вера“, режисирана от Тонислав Христов, ще направи европейската си премиера в рамките на 69-ото издание на филмовия фестивал Берлинале. Общо четири прожекции са организирани на заглавието в рамките на престижния форум, като първата от тях ще се състои на 13 февруари от 20 ч. „Тайният живот на Вера“, който на Запад се промотира със заглавието The Magic Life Of V, ще бъде представян пред публиката и в следващите три фестивални дни. Берлинале ще бъде открит още тази вечер и ще продължи до 17 февруари. Филмът на Христов пък влиза в конкурсната програма, като част от селекцията Generation 14plus, която таргетира заглавия, съсредоточаващи вниманието си върху младежката аудитория. Не търси обаче лековати сюжети, а дори напротив - „фокусира се върху филми, които приемат младежите сериозно в техния наратив и кинематография“, пише в официалния сайт на Берлинале. Общо 33 късометражни и пълнометражни ленти влизат в селекцията. Това е пореден успех за „Тайният живот на Вера“, след като  . „Вторият документален филм на Христов в Сънданс (българският режисьор се участва във феста с „Пощальонът“ миналата година – б.а.) представлява изучаване на контрастите. филмът съпоставя утехата, която главната героиня намира в любимото си хоби - където приема самоувереното си алтер его, наречено V - с дълбоката болка, от която се опитва да избяга“, гласи част от ревюто на филма от Screen Daily след прожекциите в Сънданс. “Тайният живот на Вера” е тристранна копродукция между Making Movies, Финландия (Каарле Ахо), “Соул Фууд”, България (Андреа Станоева/Тонислав Христов) и Kirstine Barfod Film, Дания (Кирстине Барфод). В творческия екип преобладават предимно български професионалисти. Сценаристи са Тонислав Христов, Каарле Ахо и Любомир Цветков, оператор е Александър Станишев, композитор – Петър Дундаков. „Тайният живот на Вера“ ще влезе в документалната селекция и на  Междувременно довечера Берлинале ще бъде открит с премиерата на филма на датската режисьорка Лоне Шерфиг „Добротата на непознатите“. В основната конкурсна програма на форума са включени 17 филма, 16 от които са световни премиери. Във фокуса на Берлинале тази година са жените режисьорки. Почти половината от продукциите, които ще се съревновават за водещите фестивални награди, са режисирани от жени. Освен \"Добротата на непознатите\" на Лоне Шерфиг в конкурсната програма са филмите \"Бях у дома, но\" на германката Ангела Шанелек и \"Проблемно дете\" на сънародничката й Нора Фингшайд. Останалите дами, които ще участват в надпреварата за \"Златна мечка\" са испанката Изабел Койшет с \"Елиза и Марсела\", македонката Теона Стругар Митевска с \"Бог съществува, името й е Петруня\", полякинята Аниешка Холанд с \"Господин Джоунс\" и австрийката Мари Кройцер със \"Земята под нозете ми\".", "date": "2019.02.07", "title": "Показват „Тайният живот на Вера“ на Тонислав Христов 4 пъти на Берлинале"}
{"url": "https://www.monitor.bg:443/bg/a/view/boeing-sys-svryh-zvukov-pytnicheski-samolet-do-2025-godina-156592", "text": "Boeing започва изграждане на свръхзвукови пътнически самолети от следващо поколение, сключвайки ново партньорство с Aerion. Въпреки, малкото известни подробности, новото споразумение включва сериозни инвестиции от Boeing, като авиокосмическия гигант ще осигури инженерни, производствени и полетни изпитателни съоръжения за разработването на свръхзвуковия бизнес самолет AS2 на Aerion. Сред компаниите, надпреварващи се за създаването на първия наследник на Concorde е базираната в Невада компания Aerion, която разработва 12-местен пътнически бизнес самолет, който може да лети с 1.4 М (1671 км / ч), използвайки двигател GE Affinity, но със значително намалено съпротивление при преминаване на звуковата бариера благодарение на усъвършенствания дизайн на фюзелажа.   Aerion беше в партньор с Lockheed Martin, които също осигуряваха техническа подкрепа, но това партньорство бе прекратено по неясни причини.  ", "date": "2019.02.07", "title": "Boeing със свръх звуков пътнически самолет до 2025 година"}
{"url": "https://www.monitor.bg:443/bg/a/view/milosyrdieto-kato-dobrodetel-na-syrceto-156586", "text": "Национален литературен конкурс за написване на есе на тема „Милосърдието като добродетел на сърцето“ обявява Общинската библиотека към Народно читалище „Развитие – 1873“ в град Пещера. В конкурса „Спас Зафиров 2019“ могат да участват ученици от VІІІ до ХІІ клас. Есетата трябва да бъдат авторски, в тях да личи отношението на пишещия към темата, както и да показват езиковата култура на автора. За класираните на 1-во, 2-ро и 3-то място в конкурса НЧ ”Развитие – 1873” осигурява парични награди. Конкурсните материали се приемат в Общинската библиотека на място или по пощата на адрес: 4550 Пещера, ул. „Димитър Горов” № 4, или на e-mail: razvitie_pestera@abv.bg или biblioteka_peshtera@abv.bg до 18 ч. на 22 април. В пощенския плик на отделен лист изпратете данни за себе си: трите имена, възраст, адрес, клас, училище, телефон за контакт. Номинираните за отличия ще бъдат поканени на връчването на наградите на 10 май в навечерието на Деня на библиотекаря – 11 май.", "date": "2019.02.07", "title": "Милосърдието като добродетел на сърцето"}
{"url": "https://www.monitor.bg:443/bg/a/view/nenujna-informacija-za-7-fevruari-chetvyrtyk-156606", "text": "Не всеки ден човек може да види една 140-годишна майка с нейния син, който е на 5 дни.", "date": "2019.02.07", "title": "Ненужна информация за 7 февруари - четвъртък"}
{"url": "https://www.monitor.bg:443/bg/a/view/zadyrjaha-blizo-ton-tutun-za-nargile-na-dunav-most-2-156608", "text": "Близо тон тютюн за наргиле без документи по Закона за акцизите и данъчните складове са задържали митнически служители на граничния пункт при \"Дунав мост 2\". Това съобщават от Агенция \"Митници\". При сканиране с рентген на товарен микробус с българска регистрация, пътуващ от България към Западна Европа, митничарите са регистрирали необичайна плътност на превозваната стока. Проверката е установила, че 40 от превозваните кашони съдържат пакети с надпис \"Al Fakher\" със специфичния плодов мирис на тютюн за наргиле. В тях са открити 997 пакета по килограм с тютюн за наргиле, за който не се представени документи за платен акциз. Стоката е задържана, образувано е досъдебно производство под надзора на Районна прокуратура Видин.", "date": "2019.02.07", "title": "Задържаха близо тон тютюн за наргиле на \"Дунав мост 2\""}
{"url": "https://www.monitor.bg:443/bg/a/view/5-g-zatvor-za-presledvane-na-polovinkata-i-do-6-g-za-zakana-vkyshti-156612", "text": "До 5 години затвор за системно преследване на половинката и до 6 години зад решетките при закана вкъщи. Това предвиждат поправки в Наказателния кодекс, който  депутатите приеха на второ четене като мерки срещу домашното насилие. Измененията бяха инициирани от шефката на НС Цвета Караянчева, а целта бе да се обхванат всички форми на домашно насилие. Така се подобряват и квалифицираните състави на убийството, телесните повреди, принудата, заканата в условията на домашно насилие. Въвежда се обаче и изцяло нов състав за следене на настоящата или бившата половинка. Наказанието в такива случаи е до 1 година затвор или пробация. Когато то става в условията на домашно насилие, то наказанието е по - тежко – 5 години. За реследване пък ще се счита всяко поведение със заплашителен характер срещу конкретно лице, което води до насаждане на страх за неговата безопасност или тази на негови ближни. Заплашителното поведение пък може да се изразява в чрез всички възможни средства. Това на практика включва и телефонния тормоз или такъв чрез социалните мрежи. В първоначалният вариант се предвиждаше отделен състав и за психическия тормоз. Законотворците обаче се отказаха от него, като включиха понятието към общата дефиниция за престъпления в условия за домашно насилие. Основната причина за това беше, че такъв тип престъпления трудно се доказват, отнасят се не само за съпрузите или семейството, a за всички и би се стигнало до злоупотреби. Така занапред престъпление, извършено в условията на домашно насилие ще се счита  системно упражняване на физическо, сексуално или психическо насилие, поставяне в икономическа зависимост спрямо бивш, настоящ съпруг, лице, с което насилникът съжителства или от което има дете. Мерките важат и за бивши съпрузи или партньори, с които се живее на семейни начала. Иначе от 15 до 20 години затвор или доживот зад решетките ще получават насилниците при извършено убийство в условия на домашно насилие.  При тежка телесна повреда у дома наказанието ще е от 3 до 15 години, а за средна между 2 и 10 години. Между 3 и 10 години затвор пък са санкциите при отвличане на половинката, детето или друг от семейството или при лишаване от свобода За закана, извършена в условията на домашно насилие, наказанието ще е до 6 години зад решетките, когато престъплението е насочено срещу личността или имота на лицето. За закана в условията на домашно насилие обаче е необходимо заканването да е създало основателен страх, че може да бъде осъществено. Наред с тези изменения се предвижда още наказателна отговорност за случай на принудителни бракове. Така занапред това ще се наказва от 1 до 6 години затвор, а не както досега до 3 години зад решетките. Същото ще важи за всеки, който принуди някого да встъпи в брак, като за целта в заблуждение го склони да напусне страната. си след развод при условие, че има съдебно решение. Санкцията за синдрома \"родителско отчуждение\" става от 2000 до 5000 лева, вместо досегашните от 100 до 300 лева. При рецидиви глобата може да скочи от 5000 до 10 000 лева.  Предвидена е и пробация. Шефът на правната комисия Данаил Кирилов поясни, че са искали данни от прокуратурата по тези казуси, като става ясно, че 3/4 от сигналите са завършили без обвинения, а 1/4 са внесени в съда. В резултат в работната група са решили да вдигнат глобата, защото смятат, че ще е по-ефективна, а преследването след тъжба на пострадалите като частен обвинител, т.е жалба от частен характер, както е било преди 2007 година. Занапред пострадалите ще бъдат информирани при освобождаване на насилника или пък при неговото бягство от затвора или ареста. След приемането на поправките Цвета Караянчева обясни, че и благодари на депутатите. Това е стъпка в правилната посока, каза още тя. Психичното насилие стана елемент във всички престъпления, които имат физически или сексуален характер, спрямо партньор в брака или в съвместното съжителство, каза на свой ред Данаил Кирилов в кулоарите на НС след приемането на поправките в НК.   Всичко което е домашно насилие по закона за защита от домашното насилие е съобразено с НК. Там е добавено и изискването системно, като за това се счита трикратно. Ако трикратноп жертавата докаже, че  е била нагрюбявана, третирана несправедливо, поставена в икономическа зависимост или й е причинена телесна повреда, това презипълва наказателните състави, каза Кирилов.", "date": "2019.02.07", "title": "5 г. затвор за преследване на половинката и до 6 г. за закана вкъщи"}
{"url": "https://www.monitor.bg:443/bg/a/view/razkriha-laboratorija-za-sintetichna-droga-kraj-radomir-snimki-156609", "text": "Лаборатория за синтетична дрога е разкрита в Радомирско, съобщиха от МВР. Полицейската операция е проведена на 5 февруари т.г. от служители на ГДБОП, ОДМВР-Перник и РУ-Радомир, под наблюдението и ръководството на Окръжна прокуратура Перник. В рамките на операцията са осъществени процесуално-следствени действия в къща в радомирското с. Долна Диканя, обитавана от 43-годишен столичанин, регистриран по чл.325 от НК (Който извърши непристойни действия, грубо нарушаващи обществения ред и изразяващи явно неуважение към обществото, се наказва за хулиганство с лишаване от свобода до две години или с пробация, както и с обществено порицание), неосъждан. Там антимафиотите открили инсталация за производство на синтетична дрога в работен процес. Инсталацията представлява метален съд, свързан с газова горелка, съдържащ около 20 литра кафява течност, която при тестване реагира на метамфетамин. При извършеното претърсване от жилището са иззети още: туба, съдържаща около 10 литра прозрачна течност, която при тестване с полеви тест реагира на амфетамин база; около един килограм бяло прахообразно вещество, дало реакция на амфетамин и други химикали и прекурсори, използвани в процеса на синтез на наркотичното вещество. Намерени и иззети са колби, хладници, мерителни чашки, стъклен съд. Столичанинът е задържан в рамките на 24 часа. По случая е образувано  досъдебно производство по чл. 354 „а“, ал. 1 от НК, работата по документирането му продължава под наблюдението на прокуратурата.", "date": "2019.02.07", "title": "Разкриха лаборатория за синтетична дрога край Радомир (СНИМКИ)"}
{"url": "https://www.monitor.bg:443/bg/a/view/borisov-bolnici-v-moe-upravlenie-njama-da-zakrija-156610", "text": "“Болници в мое управление няма да закрия, парите за здраве се увеличават всяка година, затова искам решение. Не приемам сестри и лекари с години трудов стаж, които всеки ден ни лекуват и помагат, да се чувстват без подкрепа, изоставени и забравени“. Това заяви министър-председателят Бойко Борисов на среща с представители на Сдружението на общинските болници, съобщиха от пресслужбата на кабинета. По време на разговора присъстваха също вицепремиерът Томислав Дончев, министърът на здравеопазването Кирил Ананиев и управителят на НЗОК д-р Дечо Дечев. Поводът за срещата са финансовите проблеми на общинските болници и недостатъчните възнаграждения за труда на медицинските специалисти. Министър-председателят Борисов разпореди на Министерството на здравеопазването да започне анализи на финансовото състояние на всяка една от  общинските болници в страната. „Правителството ще търси финансови възможности да дотира общинските болници, на които средствата не достигат“, подчерта премиерът. До утре Министерството на здравеопазването трябва да изготви предложение с конкретни решения на проблемите в общинското здравеопазване, което да представи на министър-председателя. От Сдружението на общинските болници заявиха, че също ще представят анализ на състоянието на лечебните заведения. Общинските болници са недофинансирани. Освен с основното заболяване, ние поемаме пациенти и с редица хронични болести, каза пред „Монитор“ д-р Неделчо Тотев, председател на Сдружението на общинските болници. В сдружението членуват 39 такива лечебни заведения. От тях 29 са предали отчети пред управителния му съвет. От тях става ясно, че дълговете им към момента са за близо 14 млн. лева. До обяд в петък (8 февруари) ще представим на премиера Бойко Борисов мерки, с които да им окажем помощ , увери в парламента министърът на здравеопазването Кирил Ананиев и допълни, че по тях вече работи екип на Министерството на здравеопазването и представители на Сдружението на общинските болници. Междувременно, всички лекари и сестри в болницата в Карлово заплашиха да напуснат и заявиха, че са готови да подават колективна оставка. До тази мярка те прибягват, след като се оказа, че НЗОК е орязала бюджета им с около 1 млн. лева. Според тях не е само въпрос на заплати, а цялостната поддържка на лечебното заведение. Притесняваме се от отношението към общинските болници, добавиха протестиращите. Според управителя на болницата д-р Христо Пелев, преди да бъде намален не е имало лимит за редица дейности, свързани с бременност – раждане, грижа за деца до определено тегло. Нямало е лимит и за хемодиализата. Сега бюджетът стига само за заплатите и за нищо друго – няма пари за лекарства, консумативи, сметки за парно, ток, вода, стана ясно от думите на Пелев. Общинските власти в Карлово подкрепиха протеста и припомниха, че финансирането е от здравните осигуровки, отиващи в НЗОК. В подкрепа на медиците се изказа и заместник кметът на общината Антон Минев. Недофинансирането на болницата в Карлово ще бъде от 800 000 до 900 000 лв., заяви той. По думите му, разчетите показвали само за януари 80 000 лева по-малко.", "date": "2019.02.07", "title": "Борисов: Болници в мое управление няма да закрия"}
{"url": "https://www.monitor.bg:443/bg/a/view/sveti-valentin-vryshta-privlichane-v-kinata-156584", "text": "Година след премиерата си българската романтична комедия „Привличане“ ще се завърне на голям екран в отбрани кина. Повод за повторното завъртане на заглавието, режисирано от Мартин Макариев, дава Свети Валентин. С перипетиите на учителката по история Лора (Яна Маринова) ще можем да се забавляваме отново от 8 февруари до 14 февруари включително, а терен на прожекциите ще даде кино „Арена“. „Привличане“ събра симпатиите на зрители по време на първото си показване на екран, като още в премиерния си уикенд на голям екран миналия февруари заглавието грабна вниманието на 23 хиляди киномани. Филмът спечели приза за най-добра комедия на фестивала West Coast Film Festival в Малибу. От същия форум Яна Маринова, която играе, продуцира и работи по сценария на лентата, грабна награда за главна женска роля. Междувременно миналата есен стана ясно, че „Привличане“ ще получи и разпространение в Азия. Още този ноември пък очакваме втората кинорожба на Маринова - „Диви и щастливи“. По нея тя отново работи с режисьора Мартин Макариев и актьорите Александър Сано и Луиза Григорова. Към каста се присъединява още и любимата двойка на телеманиаците от „Откраднат живот“ - Дария Симеонова и Димо Алексиев.", "date": "2019.02.07", "title": "Свети Валентин връща „Привличане“ в кината"}
{"url": "https://www.monitor.bg:443/bg/a/view/plastichen-hirurg-s-osnovno-obrazovanie-shokira-rumynija-156607", "text": "Скандален случай с италиански гражданин, който се представял за пластичен хирург в клиника в района на Букурещ гръмна в румънските медии. 38-годишният мним лекар Матео Полити бе заловен при опит да избяга от Румъния. Италианецът е задържан за 24 часа, след като бе заловен от гранична полиция във влака Букурещ-Будапеща на митница Куртич в западния окръг Арад. Разкритието за мнимия лекар било направено от журналисти от в. \"Либертатя\". Журналистите разбулили случая с италианеца, който получил параф за лекар в Румъния и оперирал десетки хора, при положение, че в Италия е учил само до осми клас. Изключително убедителен на думи, италианецът твърдял, че се казва Матю Мод и че е завършил престижния университет Джон Хопкинс. Неговият адвокат Чиприан Настасиу твърди, че Матео Полити има диплома за лекар, която е призната от министерството на образованието на Румъния. Измамникът, който е използвал „артистичния псевдоним“ Доктор Матю Мод, е бил разследван и осъден преди 8 години в Италия. Тогава Матео Полити случайно забелязал, че в родината му има лекар със същото име и в това той разпознал своя шанс и с помощта на фалшиви документи и диплома да започне да се представя за доктор Полити във Верона и Бреша – шиел е дребни рани и инжектирал ботокс. Веднъж обаче една недоволна от „вещината“ му пациентка се оплакала от него, а проверката изкарала наяве цялата измама. Полити бил осъден на година и половина затвор. Това не му е попречило да продължи „кариерата“ си в Румъния. Там обаче отсъствието на хирургическа рутина и дори начинът, по който самозванецът „Доктор Матю Мод“ си миел ръцете и обличал хирургическите дрехи, направили неприятно впечатление на персонала на клиниката, в която се подвизавал. След това информацията за странния хирург стигнала до журналисти от \"Либертатя\", които започнали да разследват случая и отново наяве изплувал фактът, че документите му са фалшиви – дипломата му например била от Медицинския университет в Прищина, Косово (именно тя е била призната в Букурещ и така фалшивият хирург от близо година оперирал в няколко клиники в Румъния). Случаят с Матео Полити, представял се за пластичен хирург, стъписа Румъния, като след експлозия на бомбичка, пише в. \"Адевърул\". Внезапно видяхме многобройните слабости на няколко системи за сигурност, които би трябвало да защитават населението, посочва изданието. Министърът на здравеопазването Сорина Пинтя отправи серия критики към частните здравни заведения, които обвини в небрежност, пише вестникът и допълва, че \"частните клиники са първата жертва на скандала с мнимия лекар\". Според румънските медии казусът с Матео Полити може да извади наяве и други случаи на измама. Журналистите са открили още двама лекари, които оперират в частни клиники, макар че имената им не фигурират в Лекарския регистър на Румъния. Единственото добро в цялата история е че нито във Верона и Бреша, нито в Букурещ няма нито един пациент, който да е сериозно пострадал от упражненията на самозванеца, който предстои да бъде изправен пред съда, а след като си получи наказанието, може пък да се насочи към кариерата на актьор, защото очевидно има талант, след като е успял да заблуди толкова много специалисти и пациенти.  ", "date": "2019.02.07", "title": "„Пластичен хирург” с основно образование шокира Румъния"}
{"url": "https://www.monitor.bg:443/bg/a/view/i-vodachyt-v-shemata-aut-ot-sofija-oupyn-156598", "text": "Матео Беретини поднесе най-голямата изненада от началото на „София Оупън“ 2019. 22-годишният италианец победи във втория кръг водача в схемата Карен Хачанов (Рус) с 6:7(6), 6:3, 6:4 след повече от два часа игра на централния корт в „Арена Армеец“. Беретини пропусна сетбол в тайбрека на първата част, но в следващите два сета игра безупречно и си заслужи място на четвъртфиналите. Така Хачанов стана поредната звезда, която напусна безславно надпреварата след носителя на 3 титли от „Големия шлен“ Стан Вавринка (Швейц) и миналогодишния шампион Мирза Башич. Първият шампион на „София Оутъп“ от 2016 г. Роберто Баутиста Агут пък стана първият, който си осигури място на четвъртфиналите. Испанецът се наложи с 3:6, 6:3, 6:2 над Матю Ебдън (Авл) в двубой, който продължи близо 2 часа. В спор за място на полуфиналите Баутиста Агут ще срещне спечелилия мача Яник Маден – Мартон Фучович, които играят днес.", "date": "2019.02.07", "title": "И водачът в схемата аут от „София Оупън“"}
{"url": "https://www.monitor.bg:443/bg/a/view/ochakva-ni-oblachen-i-vetrovit-chetvyrtyk-156602", "text": "Времето ще се задържи предимно облачно в четвъртък, като максималните температури ще са между 2 и 7 градуса по Целзий, съобщиха от Националния институт по метеорология и хидрология към Българската академия на науките. Атмосферното налягане ще се повиши и ще е по-високо от средното за месеца. Валежите ще отслабват и до обяд в повечето райони напълно ще спрат. След обяд облачността над Западна България ще се разкъса. Ще духа до умерен, в югоизточните райони и временно силен вятър от изток-североизток и с него ще продължи да нахлува студен въздух. Над Черноморието ще бъде предимно облачно, почти без валежи. В отделни райони ще има ръмежи, на повече места в сутрешните часове. Ще духа умерен до силен североизточен вятър. Вълнението на морето ще е 2-3 бала. Температурите ще се понижат, максималните ще са между 2 и 6 градуса. Температурата на морската вода е 7 - 8 градуса. Над планините ще бъде предимно облачно и преди обяд все още ще превалява слаб сняг. Ще духа умерен и силен вятър от изток-североизток и с него температурите ще се понижават. Максималната на височина 1200 метра ще е около 0 градуса, на 2000 метра - около минус 5 градуса.", "date": "2019.02.07", "title": "Очаква ни облачен и ветровит четвъртък"}
{"url": "https://www.monitor.bg:443/bg/a/view/cicipas-i-medvedev-zapochvat-dnes-na-sofija-oupyn-156590", "text": "Програмата на \"София Оупън\" 2019 в четвъртък предвижда на корта да бъдат голяма част от звездите в турнира. Дебют в турнира ще направят очакваните с огромни нетърпение Стефанос Циципас (Гърция) и Даниил Медведев (Русия). Зрителите ще имат отново удоволствието да видят Гаел Монфис (Франция) в действие, а в мач от втория кръг Фернандо Вердаско (Испания) ще се изправи срещу Мариус Копил (Румъния). Програмата на Централния корт ще започне в 12.00 часа с двубоя на квалификанта Даниел Бранд (Германия) и Мартин Клижан (Словакия). След това е двубоят на Копил и Вердаско, следван от този на Медведев и Робин Хаазе (Холандия). Вечерната сесия стартира в 18.00 часа с Гаел Монфис - Михаил Кукушкин, след който е и кулминацията - Циципас срещу Ян-Ленард Щруф (Германия). На корт номер 1 също има един двубой на сингъл - Яник Маден (Германия) срещу Мартон Фучович (Унгария). Там ще се изиграят и три от четирите четвъртфинала на двойки. Последният такъв, включващ българите Александър Лазаров и Александър Донски, ще се проведе в петък.", "date": "2019.02.07", "title": "Циципас и Медведев започват днес на \"София Оупън\""}
{"url": "https://www.monitor.bg:443/bg/a/view/bez-pobeditel-v-pyrvoto-el-klasiko-za-kupata-na-kralja-156601", "text": "„Барселона“ и „Реал“ (Мадрид) завършиха 1:1 в първа среща от 1/2-финалите за Купата на краля, играна пред 92 008 зрители на \"Камп Ноу\". Лукас Васкес даде ранна преднина на гостите с попадение в шестата минута. В 57-ата Малком изравни. Лионел Меси се появи в игра в 63-ата и показа, че е възстановен от травмата си. Тимът на Сантиаго Солари изглеждаше по-подготвен за дуела през първото полувреме, макар \"синьо-червените\" да удариха греда. След почивката „Барса“ игра по-силно, но не създаде достатъчно голови опасности. Реваншът е след три седмици в испанската столица.", "date": "2019.02.07", "title": "Без победител в първото Ел Класико за Купата на краля"}
{"url": "https://www.monitor.bg:443/bg/a/view/tri-sa-jertvite-na-ruhnalata-sgrada-v-istanbul-156597", "text": "Трима души са загинали, а 12 са пострадали при срутването на жилищна сграда в Истанбул. Това съобщи на среднощен брифинг пред журналисти губернаторът на Истанбул Али Йераклия, цитиран от Хюриет. Петима от ранените са настанени в интензивно отделение. Сред тях са 9-годишно дете и двама 75-годишни мъже. Опасност за живота им няма, те са в добро общо състояние. Започнало е лазерно проучване на основите на сградата, за да се установи дали има риск за спасителните екипи, които търсят оцелели сред отломките хора. На адреса са регистрирани като живеещи 43 души, съобщи Анадолската агенция. Губернаторът на Истанбул съобщи още, че е бил информиран, че три от осемте етажа на сградата били незаконно достроени.", "date": "2019.02.07", "title": "Три са жертвите на рухналата сграда в Истанбул"}
{"url": "https://www.monitor.bg:443/bg/a/view/bivshijat-brazilski-prezident-lula-da-silva-s-nova-prisyda-156599", "text": "Бившият бразилски президент от левицата Луиз Инасио Лула да Силва, който е зад решетките от април м.г., беше осъден на 12 години и 11 месеца затвор за корупция и пране на пари, в рамките на друг наказателен процес, съобщи АФП. Лула, който управлява от 2003 до 2010, вече изтърпява присъда от 12 години и един месец затвор в град Куритиба за корупция и пране на пари. Новата присъда е свързана с ремонта на къща и ферма в селището Атибая в щата Сао Пауло, финансиран от няколко фирми в замяна на сделки с държавната петролна компания Петробраз. Според обвинението истински собственик на къщата бил Лула, макар че тя е била регистрирана на негов близък. Предишната присъда също касаеше недвижима собственост. Следователите стигнаха до заключението, че Лула е истинският собственик на апартамент в курортния град Гуаружа в щата Сао Пауло, който получил от строителна компания в рамките на корупционна схема, свързана с Петробраз.", "date": "2019.02.07", "title": "Бившият бразилски президент Лула да Силва с нова присъда"}
{"url": "https://www.monitor.bg:443/bg/a/view/trymp-objavjava-pobeda-nad-isljamska-dyrjava-156600", "text": "Президентът на САЩ Доналд Тръмп заяви вчера, че очаква официално да обяви следващата седмица, че антиджихадистката коалиция е отвоювала цялата територия, контролирана преди от \"Ислямска държава\" в части от Сирия и Ирак, съобщи Ройтерс. \"Възможно е следващата седмица официално да бъде обявено, че сме си върнали 100 процента от територията на халифата\", каза Тръмп пред участниците в срещата на страните от международната коалиция срещу ИД във Вашингтон. \"Не искам да го обявявам твърде рано\", добави президентът, макар че се очакваше тази прокламация да съвпадне със срещата. \"Американските военни, нашите коалиционни партньори и Сирийските демократични сили освободиха практически цялата територия, държана преди от ИД в Сирия и Ирак\", заяви Тръмп пред външните министри и други високопоставени представители на 74 държави и 5 международни организации, участващи заедно със САЩ в борбата срещу джихадистите. Официални представители на САЩ казват, че ИД е изгубила 99,5 процента от територията си и контролира по-малко от 5 квадратни километра в Сирия, посочва Асошиейтед прес.", "date": "2019.02.07", "title": "Тръмп обявява победа над \"Ислямска държава\""}
{"url": "https://www.monitor.bg:443/bg/a/view/shteti-za-njakolko-hiljadi-sled-katastrafata-mejdu-avtobusi-v-studentski-grad-156603", "text": "Щети за няколко хиляди лева са нанесени на двата автобуса от градския транспорт в София, които катастрофираха снощи в „Студентски град“. Шофьорът на автобус 280, който пострада след нападение от пътник, е взел отпуск до края на седмицата, за да се възстанови от шока. Инцидентът стана вчера около 19 ч. в „Студентски град”. В следствие на ударите от пътника водачът на автобуса на градския транспорт губи управление и блъска друг автобус по линия 94. Водачът е стресиран е най-вече от това, че агресията, която са проявили към него, е по време на движение, той за секунди губи управление над машината и от там следва и сблъсъкът”, каза в предаването „Тази сутрин” по bTV Кирил Георгиев, директор на гараж „Малашевци”, където се намира потрошеният автобус. Единственият пострадал е водачът, който е с леки охлузвания. Автобусите са застраховани и застрахователят ще покрие щетите. Прогнозно те възлизат на няколко хиляди лева, допълни Георгиев. Инцидентът е станал на спирката до зала „Христо Ботев”. Шофьорът на автобус 280 е спрял и изчаквал пътниците да слязат. Затворил е първата врата, а другите са останали отворени. В този момент чакащ на спирката мъж започнал да блъска по вратата с неприличен жест и да го подканва да я отвори. „Шофьорът отваря вратата, като задава въпрос на господина защо е необходимо да блъска и да показва неприлични жестове. Първоначално мъжът не е пожелал да се качи, шофьорът тръгва да затваря вратите и да се включи в движението. В същия миг обаче пътникът скача и започва да му нанася удари, а автобусът вече е в движение”, разказа Кирил Георгиев. По думите му пътниците са се опитали да защитят водача и със сигурност са преживели стрес.", "date": "2019.02.07", "title": "Щети за няколко хиляди след катастрафата между автобуси в „Студентски град“"}
{"url": "https://www.monitor.bg:443/bg/a/view/izvadiha-namerenoto-tjalo-ot-samoleta-na-emiliano-sala-156604", "text": "Ръководителите на операцията по издирването на Емилиано Сала и пилота Дейвид Иботсън съобщиха, че намереното преди два дни тяло на дъното на океана около остров Гърнси, е вече извадено на повърхността. За момента обаче, властите не съобщават дали то е на футболиста на „Кардиф“ или това на пилота на самолета. То е било изпратено до Портланд, където ще бъдат извършени задължителни процедури за идентификация на тялото. Заради лошите метеорологични условя в Ла Манша, операцията по изваждането на останките от самолета е спряна за неизвестен период от време. Разследващите вярват, че ако отломките от летателния апарат бъдат извадени на сушата могат да установят причината за катастрофата. Части от разбилия се самолет бяха намерени на 21 мили от крайбрежието на остров Гърнси, на 67 метра под водата. Самолетът, превозващ Емилиано Сала от Нант за Кардиф изчезна от радарите на 21 януари, само ден, след като двата клуба подписаха договор за трансфера на футболиста. В момента операцията се води благодарение на средствата, събрани от семейството на Емилиано Сала и куп футболни звезди.", "date": "2019.02.07", "title": "Извадиха намереното тяло от самолета на Емилиано Сала"}
{"url": "https://www.monitor.bg:443/bg/a/view/prof-mihail-konstantinov-kraj-tych-linijata-zagrjavat-tri-hipotetichni-politicheski-sili-156572", "text": "Очаквам ЕНП да остане първа политическа сила, а националистите да са втори, казва пред \"Монитор\" експертът по избори - При известните политически играчи големи изненади не очаквам. Или поне досегашните социологически проучвания не предполагат големи драми. Изненади обаче може да предизвика излизането на нови състезатели на електоралната писта, защото времето за това включване все още не е изтекло. Напомням, че листите за евроизборите трябва да се регистрират в ЦИК до 25 април, доколкото датата за произвеждането им е 26 май. - Брекзитът, по скоро Следбрекзитът, показа до какъв позор може да стигне една велика някога нация. Все пак Великобритания е дала на света Шекспир (или който там се крие зад това име), Нютън, Дарвин и Максуел. Така че аз лично колкото пъти се сетя за Брекзит, толкова пъти се възгордявам от това, че съм българин. Но едва ли Брекзитът ще е решаващ за българската избирателна активност на евровота. И не, българите съвсем не са евроскептици, въпреки глупостите, които европейските елити правят в последно време. Неизбежно е обаче евроизборите у нас да се схващат повече като вътрешна, отколкото като европейска битка. Така ще е навсякъде в ЕС. - Естествено, очакванията и неизвестностите са около представянето на неоконсервативните и в частност на патриотично-националистическите сили. Очаквам Европейската народна партия да остане първа политическа сила, а националистите да са втори. А докъде ще се срине ПЕС, един господ и г-н Станишев би трябвало да знаят. - Формално няма никаква връзка между резултата от евровота и произвеждането на евентуални предсрочни избори. Но у нас управляващи и опозиция, а и обществеността като цяло вече се настроиха да приемат резултата от европейските избори като индикатор за това дали ще има предсрочни парламентарни избори. Получи се самосбъдваща се прогноза. Защото много често светът става такъв, какъвто си го представяме. През 2014 година впрочем именно слабият резултат на БСП на евровота (4 евромандата) и добрият резултат на ГЕРБ (6 евромандата) доведоха до разпадане на коалицията между БСП и ДПС и до предсрочни парламентарни избори по-късно същата година. Дали ще има предсрочни избори тази година зависи от много неща и най-много от нашите действия и бездействия. А иначе ще гледаме с интерес и какво се случва по широкия свят. От две седмици този широк свят включва вече и Южна Америка. Да се надяваме, прочее, че там разумът ще надделее, защото латиноамериканците са темпераментни и лесно се хващат за калашниците. А е известно, че власт се сменя по два начина: с бюлетини или с калашници. Ние след 1990 година сме избрали първото. Дано и в Боливарската република изберат същото. Аз лично бих заложил на хипотезата, че през тази година ще има два национални избора: европейски и местни. Колкото са по закон. Иначе вероятност има за какво ли не. На принципа, че е възможно всичко, което не противоречи на законите на физиката. - Аз самият не мога да правя лични прогнози, защото отговарям за преброяването на резултатите чрез фирмата „Информационно обслужване“ АД, която имам честта да представлявам. Според прогнозите на социолозите обаче, ГЕРБ води с малко на БСП, примерно 6 на 5 евромандата. А може и 7 на 6 да станат, ако някои по-дребни политически сили вземат, та се разделят вместо да се обединят. Народът вярно е казал: каквото сам си направиш, друг не може. - У нас, а и в другите правови държави по света, всеки е невинен до доказване на противното с окончателно решение на последна съдебна инстанция. Така че дали г-жа Банева е виновна или не, ще научим в близките месеци и години. Следователно дотогава тя може да се кандидатира било като независим кандидат, било чрез кандидатска листа на партия или коалиция. Тя обаче не получава имунитет при едно такова кандидатиране и следователно не може да излезе от ареста автоматично на това основание. До преди няколко години не беше така, но вече е. - За обикновените хора, а и за партиите, местните избори са били и ще бъдат от най-голямо значение. Животът на обикновения човек в малкия град зависи много повече от кмета, отколкото от премиера. Затова САЩ са велика демокрация, защото хората избират от шерифа до губернатора. Президентът е друга история. В момента ГЕРБ контролира голяма част от местната власт, а ДПС владее своите традиционни райони в пет области от страната. Същевременно БСП е много зле представена на местно ниво след катастрофалните за нея резултати на изборите през 2015 година. Така че очаквам социалистите да вложат много сили, за да поправят това положение. Доколко ще успеят, зависи от най-различни фактори. - Край тъч линията на големия политически терен загряват, или поне така изглежда, до три хипотетични политически сили: първата около президента, втората около едно телевизионно шоу и третата около един омбудсман (или, може би, една омбудсуоман). Две от тях може и да се слеят. Така че ние, зрителите в политическия театър, няма да скучаем. И още нещо. Знам, че много от българите не обичат българските политици, меко казано. Аз по-скоро ги съжалявам. - Очаквам напрегната и тревожна година. Надявам се ЕС да се еманципира от САЩ, което ще бъде от полза за двете страни, да създаде своя армия (малка, но суперефективна) и да установи равноправни отношения с Русия и Китай. Отделно с Япония, Индия и Иран. Голямата ми надежда е след евроизборите, на съответните национални избори, европейските народи да изберат адекватни политически лидери и лидерки. Тази работа с джендъри няма да стане, както се видя. Трябват топки. Проф. Михаил Константинов е роден на 5 март 1948 г. в София През 1986 г. става доктор по математика в Института по математика и механика към БАН Автор на близо 600 научни труда, включително десетки книги Заместник-ректор на УАСГ от 1999 до 2003 г. Член на централните избирателни комисии (ЦИК) за парламентарни, европейски, президентски и местни избори от 1991 до 2011 г. Заместник-председател на ЦИК за парламентарни, европейски и местни избори от 2003 до 2009 г.  ", "date": "2019.02.07", "title": "Проф. Михаил Константинов: Край тъч линията загряват три хипотетични политически сили"}
{"url": "https://www.monitor.bg:443/bg/a/view/sydyt-reshava-za-mjarkata-za-neotklonenie-na-stajko-stajkov-156593", "text": "Спецапелативният съд решава съдбата на Стайко Стайков. Синът на алкохолния бос беше пуснат с мярка за неотклониение \"домашен арест\" миналата седмица, заради тежкото му здравословно състояние. Той е обвинен в участие в групата на баща си за данъчни престъпления, съхранение на акцизни стоки без бандерол и пране на пари.", "date": "2019.02.07", "title": "Съдът решава за мярката за неотклонение на Стайко Стайков"}
{"url": "https://www.monitor.bg:443/bg/a/view/3-3-ot-bvp-na-bylgarija-idva-ot-nashenci-zad-granica-156545", "text": "България получава по 2.2 млрд. долара годишно за последните 2 години от международни преводи на нашенци живеещи и работещи зад граница, което за 2018 г. е близо 3,3% от БВП на държавата, а за по-миналата 2017-та делът е бил 3,6 на сто. Това показва доклад на Глобалното съдружие за знания по миграцията и развитието (KNOMAD). За първите 11 месеца на миналата година у нас и са за 908 млн. долара, сочи статистиката на БНБ за периода. За цялата 2017 г. сумата на преките чужди капиталвложения е 1,3896 млрд. евро (около 1,557 млрд. долара) и е била доста по-близо до сумата на преводите на сънародниците ни зад граница. Според проучването размерът на преводите в страните със среден и нисък доход за 2018 г. в Европа и Централна Азия е 63 млрд. долара, което в сравнение с 2016 е с 20 млрд. повече, а с 2017 г. - с 9 млрд. повече. Чуждестранен паричен превод включва сумите, постъпили от други страни към дадена държава. Това може да са както пари от работодател, така и от близки, които помагат финансово на семействата си обратно в своята родина. „Очакванията са годишният темп на растеж на пазара за международни преводи да се увеличи с 24% в периода 2019-2025 г“, пишат по темата от сайта openpr.com. За региона на Европа и Централна Азия на държавите, които получават най-много средства от този тип преводи. След нас се нарежда единствено Грузия с 2.1 млрд. долара. Челните места са заети от Украйна (16,5 млрд.), Русия (9,3 млрд.) и Румъния (5,5. млрд). Със същата сума през 2017 г. попадаме на 7-мо място, а зад нас са Таджикистан (2,2 млрд. долара), Босна и Херцеговина (2 млрд. долара) и Грузия (1,8 млрд.). Преди 2 години тези пари са съставлявали 3.6% от БВП на страната ни. Запази се и тенденцията Русия да е страната, от която ни излиза най-евтино да изпратим пари към родината и ли други страни от региона. Средната цена за изпращане на 200 долара към Европа и Централна Азия падна малко под 6,6% през третото тримесечие на 2018 г., а в предходното тя бе 6,8%. Въпреки това страната ни попада в някои от най-скъпите коридори за изпращане на пари. През 2018 г. най-голям е харчът при изпращане на пари от Германия към Молдова, от Белгия към Турция, Швейцария - Албания, Швейцария - Сърбия и от Турция към България. Очакванията са тази година а до 2020 г. да достигне 68 млрд.. Причина за ръста са увеличаващият се брой преводи от Полша, Испания и Русия, а Украйна е най-големият получател на средства.  1. Украйна 16.5 млрд.  2. Русия 9.3 млрд.  3. Румъния 5.5 млрд.  4 .Сърбия 4.6 млрд.а  5. Узбекистан 3.4 млрд.  6. Киргизстан 2.7 млрд.  7.Таджикистан 2.5 млрд.  8.Босна и Херцеговина 2.2 млрд.  9. България 2.2 млрд. 10. Грузия 2.1 млрд. ИЗТОЧНИК KNOMAD", "date": "2019.02.07", "title": "3,3% от БВП на България идва от нашенци зад граница"}
{"url": "https://www.monitor.bg:443/bg/a/view/djim-keri-shte-igrae-v-muzikyla-majstora-i-margarita-156575", "text": "Джим Кери все по-тенденциозно се опитва да излезе от образа си на комедиант. След драматичната роля в сериала „Смях през сълзи“ на HBO, който излезе през 2018-та, холивудският ас започва 2019-та с класиката „Майсторът и Маргарита“. Звездата от „От глупав по-глупав“ е част от актьорския състав на мюзикъла по творбата на Булгаков, като ще влезе в обувките на Воланд. Премиерата пък е в сърцето на руската култура Санкт Петербург на 14 и 17 февруари. Постановката ще се играе в театър „Нова сцена“. Проектът е дело на продуцентската компания \"Мейкърс лаб\". Нейните представители заявиха, че зрителите с нетърпение очакват изявата на популярния холивудски актьор.  Джим Кери е голям почитател на творчеството на Михаил Булгаков и на руската класическа литература. Поради тази причина той с радост се е съгласил да вземе участие в мюзикъла. Ролята на сянката на Воланд ще бъде поверена на афроамериканец, чието име засега се пази в тайна.", "date": "2019.02.07", "title": "Джим Кери ще играе в мюзикъла  \"Майстора и Маргарита\""}
{"url": "https://www.monitor.bg:443/bg/a/view/maduro-prodal-73-tona-zlato-156594", "text": "Централната банка на Венецуела през миналата година е продала 73 тона злато от националния резерв, съобщават местни медии с позоваване на информация от парламента на страната, който е доминиран от опозицията. Общата стойност на тези 73 тона е около 2.5 милиарда долара. По думите на депутата Карлос Папарони, златото е продадено на Обединените арабски емирства и на Турция. По-рано беше съобщено, че Николас Мадуро и обкръжението му разпродават златния резерв, за да си осигурят наличност в евро. Очаква се в скоро време парламентарната комисия по финанси и икономическо развитие да огласи компаниите, на които централната банка на страната е продавала злато. Папарони подчертава, че сделките се били сключени с незаконно правителство, което е ограбвало страната и е причинило на народа си страдания и глад. \"Ще продължим да оказваме натиск, за да защитим активите на венецуелците, те няма да откраднат нито стотинка повече.\" - написа депутатът в Туитър.", "date": "2019.02.07", "title": "Мадуро продал 73 тона злато"}
{"url": "https://www.monitor.bg:443/bg/a/view/menidjyr-na-nirvana-izdava-kniga-za-kyrt-kobejn-156566", "text": "Дани Голдбърг, един от мениджърите на Nirvana ще публикува книга, за да отбележи 25-тата годишнина от смъртта на легендарния фронтмен на групата Кърт Кобейн. Тя ще носи името „Serving The Servant: Remembering Kurt Cobain“ („В услуга на Слугата: Спомени за Кърт Кобейн“) и ще съдържа спомените на Голбърг, който работи с бандата от 1990 до 1994 г., както и интервюта със съпругата на Кобейн – Кортни Лав, басистът Крист Новоселич, приятели и роднини на покойния музикант. Томът трябва да е на пазара на 2 април и обещава да разкрие неизвестни подробности от брака на Кобейн с Лав, тяхната дъщеря Франсис Бийн и борбата му със зависимостите. „И докато е невъзможно да игнорираш вътрешните му демони, в „Serving the Servant“ по-често се фокусирам върху неговата брилянтност, чувството му за хумор, и милото отношение към всички около него. но се надявам да мога да добавя нови щрихи към наследството, което Кърт остави“, казва авторът Дани Голдбърг. Кърт Кобейн беше намерен мъртъв в дома си в Сиател на 5 април 1994 г. В последствие се оказва, че се е самоубил.", "date": "2019.02.07", "title": "Мениджър на Nirvana издава книга за Кърт Кобейн"}
{"url": "https://www.monitor.bg:443/bg/a/view/holandski-policai-likvidiraha-strelec-v-amsterdam-156596", "text": "Холандската полиция съобщи, че полицаи са застреляли мъж на уличка зад централната банка на страната в Амстердам след като той размахвал огнестрелно оръжие срещу тях, предаде Ройтерс. Полицаите тъкмо пристигнали след съобщения за мъж с пушка на съседна улица, когато той се насочил срещу тях с оръжието. Мъжът е загинал от раните си, а един минувач е ранен, според съобщението на полицията. Местната телевизия AT5 показа снимки на линейки на мястото и цитира очевидци, които съобщават за около 20 изстрела, произведени по време на престрелката, след която мъжът останал неподвижен на земята. Полицията заяви, че районът е отцепен и инцидентът, който настъпил около 19,15 ч., се разследва.", "date": "2019.02.07", "title": "Холандски полицаи ликвидираха стрелец в Амстердам"}
{"url": "https://www.monitor.bg:443/bg/a/view/treti-otrovitel-na-skripal-ostanal-na-ostrova-sled-pokushenieto-156595", "text": "Третият агент на руските спецслужби, който е свързан с отравянето на Сергей Скрипал в Солсбъри, е останал във Великобритания след покушението, съобщава британският в. \"Телеграф\". По информация на изданието, офицер с измисленото име Сергей Федотов е пристигнал на Острова едновременно с другите двама - Александър Петров и Руслан Боширов. Трябвало е да се върне заедно с тях в Москва, но непосредствено преди полета е отменила регистрацията си. Вероятно Федотов е останал в страната поне няколко дни след покушението. Сергей Скрипал и дъщеря му Юлия бяха отровени с нервнопаралитичното вещество \"новичок\" на 4 март 2018 г. Британските спецслужби установиха, че \"Боширов\" в действителност е подполковникът от руското Главно разузнавателно управление Анатолий Чепига. Александър Мишкин пък е пътувал до Великобритания под името Александър Петров. Първоначално Кремъл упорито отричаше, че атаката в Солсбъри е осъществена от руснаци и дори обвиняваше Запада, че е организирал нападението. След разкриването на двамата руснаци, Москва направи опит да ги представи за случайни туристи. След продължаващите разкрития за участието на руските спецслужби в отравянето, Путин излезе с изявление, в което нападна Скрипал като \"мерзавец\" и \"предател\".", "date": "2019.02.07", "title": "Трети отровител на Скрипал останал на Острова след покушението"}
