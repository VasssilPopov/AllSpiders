{"url": "https://www.monitor.bg:443/bg/a/view/vryshtat-asansiornite-tehnici-v-uchilishte-temata-172187", "text": "Асансьорните техници се връщат в училище наесен след 10-годишно прекъсване и липса на кандидат-гимназисти за тази специалност. Бъдещите специалисти, които ще борят недостига на кадри в сферата, на 15 септември ще прекрачат прага на столичната Професионална гимназия по транспорт и електротехника „Хенри Форд“. В паралелката „Електрообзавеждане на подемна и асансьорна техника“ вече са записани 10 деца, обясни директорът на гимназията инж. Таньо Стойчев. Желаещите обаче са достатъчни за реализирането на дуалната паралелка, тъй като тя е защитена и може да стартира с 9 ученици. Броят на кандидат-асансьорните техници, обучавани в „Хенри Форд“, може да нарасне. „Записването ще продължи до 10 септември, което означава, че ще има и допълнително приети ученици“, уточни директорът. Както „Монитор“ вече писа, след две години в училището ще бъде изграден и на който гимназистите ще могат да се упражняват. За специалните предмети, които почват от втория срок на 10-и клас, пък е изградена лаборатория по силова електротехника. В нея са вложени над 20 000 лв., като от модерния кабинет ще могат да се възползват и приетите в паралелката за градския транспорт. „Няма да преподаваме история на съответната дисциплина. При нас всичко е най-модерно, за да може ученикът в реални производствени условия да упражнява това, което трябва да усвои като умения, диагностика на съответната апаратура и уреди“, заяви Стойчев. Въпреки че кандидати за асансьорни техници вече има и такава паралелка ще бъде сформирана през следващата учебна година в столицата, други 21 няма да бъдат реализирани. След първото класиране бяха закрити 15, а след третото се оказа, че от които 5 са професионални, обясни шефката на образователния инспекторат в София Ваня Кастрева. Три от несформираните класове са в софийска Гимназия по хлебни и сладкарски технологии. Недостатъчно са и желаещите за „Експлоатация на електромобилния транспорт“ в Гимназията по транспорт „Макгахан“ и „Поръчка на облекла“ в ПГ по облекло. Кастрева се надява останалите некласирани в гимназиите в столицата 386 деца да успеят да запълнят свободните 871 места и да няма други закрити паралелки. От справка в сайта на образователния инспекторат става ясно, че единични В СМГ и 164-та гимназия са по три, а в 73-то СОУ и ТУЕС – по едно. Закрити паралелки и свободни места, които надвишават неприетите ученици, има не само в столицата, а в цялата страна. Във Великотърновска област няма да се реализират четири специалности. През учебната 2019 - 2020 г. няма да се обучават младежи в професионалните направления „Спедитор логистик”, която подготвя търговски посредници и агенти за спедиция на товари, както и „Техник приложник” в гимназията по електроника. Закрити са още специалност „Машини и системи с централно процесорно устройство, дуална форма на обучение” в Професионалната техническа гимназия „Васил Левски” и паралелката „Електрически машини и апарати” в ПГ по електротехника и електроника „М. В. Ломоносов” в Горна Оряховица, в която се подготвят електротехници. В Природоматематическата гимназия и Професионалната гимназия „Ем. Станев” пък всички класове вече са със запълнен капацитет. Четири паралелки в четири училища се закриват в Русенска област. в дървообработването и затова в ПГ по дървообработване и вътрешна архитектура „Йосиф Вондрак“ се закрива паралелката в специалността „Производство на тапицирани изделия“. В селскостопанската гимназия в Образцов чифлик няма да стартира паралелка с две направления - ветеринарен техник и контрол и качество на храните и напитките. В Пиринско поради липса на кандидат-гимназисти на първото класиране бяха закрити 9 класа в 8 училища – 3 обединени, 4 професионални гимназии и една профилирана гимназия. В района незаетите места са 488, като една част от тях са в маломерни специалности. Според шефа на регионалния образователен инспекторат Ивайло Златанов ситуацията в ПГЕЕ – Банско, е притеснителна. Там при прием в две паралелки свободните места са 20. В ПЛТГ „Н. Вапцаров” в курортния град пък в двата класа има записани общо 23-ма ученици, или непопълнените бройки са 29. Златанов обаче обеща, че на този етап няма да се закриват други паралелки. 120 са свободните места в петте професионални гимназии в Добрич след третия етап на приема. В Гимназията по аграрно стопанство има 21 незаети бройки, и то в паралелки, типични за Добруджа – „Фермер – производител на селскостопанска продукция“ и „Механизация на селското стопанство“. Професионалната гимназия по туризъм разполага пък с 12 свободни места за 3 паралелки, като най-малко е запълнена тази със специалност „Производство на хляб и хлебни изделия“ – свободните места са 9. В Професионалната гимназия по транспорт, обслужване и лека промишленост има 32 места за четири професии. За Гимназията по техника и строителство „Михаил Ломоносов” местата са 33 за 4 професии. 17 свободни места има и за професията „Ветеринарна медицина”. Според началника на РУО – Добрич, Жоро Тошков за поредна година сформирането на паралелките в професионалните гимназии става трудно, за разлика от средните училища и профилираните гимназии. Има и все още деца, които не са приети, но броят им не е уточнен. Засега новозакрити паралелки след записването на третия етап в Добрич няма. Близо 20%, или всяко пето място, от общия прием за учебната 2019/2020 г. в шуменските паралелки са незаети. Общо 290 са вакантните места в областта, тъй като няма достатъчно желаещи кандидати. Празни чинове остават в 21 школа в 36 паралелки, като в голяма част от учебните заведения празни няма да останат само чиновете, а цели класни стаи. Това са предимно училища извън областния център и вероятността да бъдат запълнени до 15 септември е дори теоретически равна на нула, тъй като демографски няма откъде да се появят повече ученици, отколкото са завършили 7-и клас през учебната 2018/2019 година. В самия Шумен все още има свободни места в 7 училища. 11 вакантни стола има в СУ „Васил Левски“ в паралелка „Софтуерни и хардуерни науки - информатика и информационни технологии“. Пет незаети бройки има в т.нар. спортна паралелка на СУ „Трайко Симеонов“, една е бройката в музикалната паралелка на СУ „Сава Доброплодни“. Останалите незаети места са в професионални гимназии в града. Заради недостатъчен брой ученици в Кюстендилско една паралелка е преобразувана след третия етап на приема след 7-и клас. Паралелките от специалности „Промишлена електроника“ и „Електрообзавеждане на производството“ в ПТГ \"Джон Атанасов\" – Кюстендил, са слети в специалност „Електрообзавеждане на производството“. Заради недостиг на деца пък е преустановен приемът в друга паралелка в района - „Физическо възпитание и спорт“ в СУ \"Св. Кл. Охридски\" – Дупница. Кандидатстващите седмокласници в Кюстендилско през тази година бяха 902-ма, като те се бореха за общо 1073 места в паралелките от областта. За свободните места след третия етап на класиране могат да кандидатстват седмокласници, отговарящи на изискванията за участие в приема. „Учениците подават в избраното от тях училище заявление до директора и необходимите документи“, обявиха от РУО - Кюстендил.", "date": "2019.08.04", "title": "Връщат асансьорните техници в училище (ТЕМАТА)"}
{"url": "https://www.monitor.bg:443/bg/a/view/posledno-i-djobnite-kucheta-na-kaishka-172193", "text": "Дори кучетата с тегло под 5 кг ще трябва да се извеждат на повод. Това гласи поредна промяна в Закона за ветеринарномедицинската дейност, внесена от депутата от ГЕРБ Десислава Атанасова преди окончателното приемане на измененията. Според първоначалният вариант на редакцията на закона, който мина в НС на първо четете, глоба в размер на 300 лв. трябваше да се налага само за собствениците на кучета над 5 килограма, които пускат своите домашни любимци да се разхождат свободно. В същото време от 100 лв. на 1000 лв. се завишава санкцията за агресивни кучета, които се извеждат без повод и намордник. С 500 лв. вместо със 100 лв. пък ще бъдат глобявани стопаните, които разхождат кучетата си на детски площадки и на места, обозначени от общините със забранителни знаци. Овен че реверансът за свободна разходка към кучетата до 5 кг отпада, съгласно новите текстове БАБХ ще предоставя базата данни за идентифицираните животни и за животновъдните обекти и на органите на държавната и местната власт. До сега тя ги предоставяше само на Европейската комисия при поискване и на развъдните организации. Кметовете пък ще определят къде в населените места ще може да се разхождат домашни животни. След приемането на новите предложения стопаните ще трябва да предприемат от своя страна мерки против безконтролно размножаване и да се регистрират в киноложки или фелиноложки клубове. Вече всяко куче навършило 6 седмици ще трябва да се представя на ветеринар, който да му сложи чип, а както бе досега това се прави на 4-месечна възраст. Стопаните ще са длъжни и да се осведомят от специалисти как да гледат кучето, според породата му. Също така ще трябва да осигуряват нормални условия за отглеждането му, свързани с пространството, необходимата храна, както и да го дресират по начин, който не води до агресивно поведение. Забранява се също така покупко-продажбата на животни от лица, които не са регистрирани в киноложки или фелиноложки клубове или в БАБХ. Предвиждат се и наказания за ветеринарите. Ако лекар или управител на ветеринарномедицинско заведение не поставят на видно място в клиниката ценоразпис за услуги и график на работното време ще се наказват с глоба от 500 до 2500лв., а при повторно нарушение ще се бъркат от 1000 до 4000 лв. Освен това ако лекарят не изпраща ежемесечно данните от ветеринарномедицинския паспорт на всяко регистрирано куче в ОДБХ и в съответната община отнася санкция в размер от 300 до 500 лв., вместо досегашните от 200 до 500 лв. В същото време ще се смята за жестокост към животните това да се разселват от едно населено място на друго. Депутатът от ОП Александър Сабанов от своя страна предлага ако кучето се отглеждане навън да бъде задължително направена колиба за него, а ако е във вътрешен двор пространството да не е по-малко от 6 кв. м за животните до 50 см и поне 9 кв. м за по-големите. Както и при смърт на или преместване на четириногото на друго място да се уведомява не ОДБХ, а лекуващия ветеринар. Депутатът предлага още кметовете, които не се справят с популацията на безстопанствените кучета да се наказват с глоба от 2000 до 4500 лв., а при повторно нарушение с двойна санкция. Когато собственикът на животно не може да полага грижи за него и го изхвърли на улицата да отнася глоба от 500 до 1000 лв., иска също така народният избраник.", "date": "2019.08.04", "title": "Последно: И джобните кучета на каишка"}
{"url": "https://www.monitor.bg:443/bg/a/view/uchilishtata-da-obuchavat-kadri-ot-koito-pazaryt-na-truda-se-nujdae-172194", "text": "В Професионална гимназия „Хенри Форд“ в София откриват паралелка за асансьорни техници. Ами крайно време беше. В последните години, за да бъдат смятани за модерни и да привлекат повече ученици, училищата започнаха да се надпреварват кой по-засукана и завъртяна специалност ще измисли за гимназистите. И в резултат от тези напъни се появиха едни уникални „шедьоври”, за чиито наименования чак езикът ми не може да се обърне да ги изговори. Спомням си само за една, която приблизително звучеше по следния начин: мениджър в микропредприятие, насочено към козметично-коафьорските услуги. Или, иначе казано, с тази витиевата фраза училището искаше да каже, че обучава бръснари и фризьори. Та в този ред на мисли се сещам за една също толкова засукана професия, която беше повече майтап, отколкото реално щатно образование в по-далечното минало - „оператор на безмоторна машина РК 1 или 2” - или ръчна количка с едно или две колелета, известна още като „робичка” и широко използвана в строителството. Ама, така напудрено, виж само как звучи. Нещо подобно се получи през последните години и в образователната ни система. Но с обратен знак. Устремени към престижните професии, родните училища изхвърлиха непрестижните и бачкаторските. Ами така де, как ще привличаш ученици, като им предлагаш да ги учиш за стругари, фрезисти, шлосери или трактористи и комбайнери. Хайде, тези, последните, покрай еврофондовете и масовото юрване на всички да стават фермери живнаха и днес да кажеш, че си тракторист, вече не звучи толкова непрестижно. Друго си е да можеш да се похвалиш, че учиш за мениджър, оператор и прочие засукана дивотия. Стигна се дори дотам средни училища да обявяват прием за журналисти, икономисти и прависти. Досега май не са се сетили да обучават само за министри. Ами като е така, що изобщо трябва да има университети?! Направо да дадат правомощия на средните школа да „произвеждат” висшисти, пък да видиш тогава какво ще стане. За година-две всички млади хора у нас ще станат юристи, икономисти и счетоводители. То не че днес е по-различно, но хайде да не задълбаваме. Залитането на школата по модерните професии доведе до неизбежното - до липсата на квалифицирани кадри за т.нар. непрестижни професии. И няма как да е иначе, след като всички напъват да учат, за да работят на бюро и пред компютър, а никой не ще да бичи 8 часа в производствен цех с гащеризон и мръсни ръце. И се стигна дотам представителите на бизнеса в производството да обявят, че ще внасят бачкатори от Молдова, Украйна и дори от братски Виетнам. За да не стане положението още по-драстично и да се наложи скоро да си внасяме и метачи на улиците от Камерун или Нигерия, е време училищните ръководства да спрат да хвърчат в облаците и да погледнат от какви кадри има нужда у нас и да започнат да провеждат едно ориентирано спрямо производството обучение.", "date": "2019.08.04", "title": "Училищата да обучават кадри, от  които пазарът на труда се нуждае"}
{"url": "https://www.monitor.bg:443/bg/a/view/zemetresenie-v-sofija-172195", "text": "Слабо земетресение е регистрирано в района на София. Това сочи справка на сайта на Националния институт по геофизика, геодезия и география към Българската академия на науките (БАН). Трусът е регистриран в 17.11 ч. Земетресението в района на София е усетено в кварталите „Подуяне“, „Левски“ и Панчарево. Това съобщи за Агенция „Фокус“ дежурният сеизмолог от Националния институт по геофизика, геодезия и география към Българската академия на науките (БАН). Земетресението е усетено като разклащане. Няма нанесени щети вследствие на труса. Земетресението е регистрирано в източната част на София. Магнитудът на труса е 2.5 по Рихтер, а дълбочината – около 16 км.  ", "date": "2019.08.04", "title": "Земетресение в София"}
{"url": "https://www.monitor.bg:443/bg/a/view/dve-deca-i-dvama-vyzrastni-raneni-pri-verijna-katastrofa-kraj-ravadinovo-172196", "text": "Четирима души, между които и две деца, са пострадали при верижна катастрофа между четири автомобила, съобщиха от пресцентъра на Областна дирекция на МВР-Бургас.  Инцидентът е станал към 18:25 часа по вътрешния път Созопол – Приморско, в близост до Равадиново. До момента няма повече информация за автомобили и шофьорите, които са ги управлявали. Има обаче четирима пострадали, сред кои и две деца. Повече информация за здравословното им състояние също липсва. Пътят остава затворен, като от полицията призовават щофьорите да използват алтернативните – Бургас – Малко Търново, през Ясна поляна и Созопол, през „Дюни“.", "date": "2019.08.04", "title": "Две деца и двама възрастни ранени при верижна катастрофа край Равадиново"}
{"url": "https://www.monitor.bg:443/bg/a/view/evropejcite-shte-jadat-poveche-amerikanski-pyrjoli-172184", "text": "Европейският съюз (ЕС) и САЩ се споразумяха за износ на висококачествено говеждо месо. Гарантираната квота е 45 000 тона. Споразумението ще облекчи достъпа на американското месо до пазара на континента, като в същото време ще увеличи износа на страната. В специалното си обръщение в Белия дом американският президент Доналд Тръмп благодари на ЕС, който по думите му е отстъпил, за да се осъществи сделката. „Това е голяма победа за американските фермери и животновъди и, разбира се, за европейските потребители, защото американското говеждо е смятано за най-доброто в света. Оглавяваната от мен администрация защитава нашите фермери и животновъди както никога досега и ние правим това по различни начини, включително чрез преговори с Китай”, коментира Тръмп. На свой ред посланикът на ЕС в САЩ Ставрос Ламбринидис заяви: \"За нас този договор се превърна във възможност да подчертаем факта, че под търговия се подразбират не само пари, но и гарантиране на високи стандарти в условията на честна конкуренция”. По думите на Тръмп а в следващите 7 – с още 90%. Очакваното увеличение на годишната печалба е със 150 - 180 млн. долара. Преди обаче да влезе в сила, сделката трябва да бъде одобрена от Европейския парламент. Противно на лошите очаквания на европейците, представители на ЕС заявиха, че месото ще е без хормони на растежа.", "date": "2019.08.04", "title": "Европейците ще ядат повече американски пържоли "}
{"url": "https://www.monitor.bg:443/bg/a/view/domatite-naj-skypi-ot-5-godini-nasam-172182", "text": "Средната цена на доматите на едро за юли е стигнала близо 1.90 лв. на килограм, сочат данни на Центъра за икономически изследвания в селското стопанство (CAPA). Увеличението е с 40% в сравнение със същия период на миналата година. В магазина пък ръстът е с 14%, или почти 2 лв. на килограм. Очакванията са средната цена за тази година да стигне 2.65 лв., което е с 9% над нивата за последните 5 години. Цената на доматите обаче върви нагоре не само у нас. Положението е същото в цяла Европа, където червеният деликатес поскъпна в началото на юли тази година. Увеличението е с 23% на годишна база и с 4% над средните цени за последните 5 години. Причина за поскъпването е испанският пазар, който е основният производител на домати за прясна консумация в Европейския съюз (ЕС). „Покачването е заради горещата вълна в последните седмици“, коментира доц. д-р Божидар Иванов. По думите му очакванията са цените на едро да останат относително високи и през август. Нормализирането ще стане евентуално през септември с около 90 евроцента за килограм. И докато от 2014 г. насам световното производство на домати се увеличава с 1% всяка година, у нас то се е свило с 44% от началото на 2019 г. Една от причините е хладната пролет, която забави развитието на растенията. В крайна сметка ще съберем 155 000 тона, прогнозират от САРА – толкова, колкото и преди година. В световен мащаб пък очакванията за тази година са 181 млн. тона, поясни доц. Иванов. Турция произвежда 12 млн. тона всяка година, а Италия и Испания са лидери в класацията със съответно 6.1 млн. тона и 4.8 млн. тона.", "date": "2019.08.04", "title": "Доматите най-скъпи от 5 години насам"}
{"url": "https://www.monitor.bg:443/bg/a/view/vlizat-po-dvorovete-v-plovdivsko-zaradi-chumata-172181", "text": "От понеделник служителите на Агенцията по безопасност на храните в Пловдив започват проверки в личните стопанства на хората в областта. Целта е да се установи дали стопаните са умъртвили доброволно домашните си прасета. Срокът за това изтече в петък, като първо ще се проверяват селата около Индустриалната зона на Раковски, Стряма и Белозем. Живите прасета ще бъдат маркирани с трайна маркировка и до 24 часа трябва да бъдат заклани. Ако това не се случи в този срок, от агенцията ще пристъпят към принудително конфискуване и евтаназиране на животните. Животновъди от района поискаха специална защита за заплодените вече свине майки и те да не бъдат принудително умъртвени. Междувременно кметовете от селата в Кюстендилско започват преброяване на прасетата по места, стана ясно след проведено месечно съвещание в областния град. Причината за въведената мярка е опасността от чумата по свинете, която все още не е засегнала региона. „Всеки един от нас си познава хората и знаем кои от тях отглеждат свине. Трябва да тръгнем от къща на къща и да направим регистър. Лошото е, че трудно можеш да обясниш на някоя баба да не пуска прасето по ливадата. Повечето казват, че това са измишльотини”, коментира кметският наместник на Лелинци и Търсино Венета Тодорова. В Горна Гращица например има около 30 прасета. Всички те трябва да бъдат описани от кмета Румен Чучков, а след което документите трябва да бъдат представени в БАБХ. „Един вид ние ще бъдем като ментори и ще разясним на хората колко опасна е тази болест. Отделно от това без тази регистрация при евентуално установяване на чума те няма да получат обезщетение от държавата“, уточни Чучков. Селските кметове признават, че голяма част от прасетата в селата нямат никаква регистрация. И едно животно човек да има е задължително то да бъде заявено пред БАБХ. Такъв е случаят със село Соволяно, където има 42 свине. В момента няма нито едно регистрирано прасе при нас, а вече чувам от колеги, че болестта настъпва и към Перник, каза кметът на Соволяно Пламен Илиев, който е и ветеринарен лекар. В борбата с болестта предстои да се включат и около 30 ловци от региона. Малцина обаче са мераклиите заради летните жеги и гъстата растителност. „Разбрах, че в някои региони от дружествата давали по 100 лв. за отстреляно прасе. При нас няма финансов стимул, а всеки ловец знае колко е трудно да ловува по това време на година. Да не говорим, че с тези храсталаци като нищо можеш да гръмнеш някой колега“, обясни местен авджия. Хората, които са заклали превантивно домашните си прасета, ще получат обещаните от правителството 300 лева, за да дезинфекцират стопанствата си - това каза д-р Дамян Илиев от Агенцията по храните пред протестиращите от село Мрамор срещу унищожаването на животни заради чумата, предаде БНР. Уточнението беше направено в отговор на изразени съмнения, че парите ще се насочат към фирми, които ще правят дезинфекция, а не към самите стопани. Д-р Денев каза още, че тепърва ще се изработят правила за получаване на тези пари, защото са възможни спекулации, тъй като домашните прасета не са регистрирани и е трудно да се докаже техният брой. Малоброен протест в софийското село Мрамор срещу заповедта за унищожаване на прасета в селото. Оратори на протеста са хора, които не са от селото, а се представят като граждани, дошли да подкрепят местните стопани. Няколкото мъже, които се появиха на площада на селото, твърдят, че вече нямат прасета, защото са ги заклали в изпълнение на заповедта за санитарната зона. В района няма огнища на африканска чума, но селото попада в 20-километровата зона около свинефермата в Петърч и се налага избиване на животните като превантивна мярка. Протестиращите от селото се въздържаха от коментари. Неофициално обаче заявиха пред репортер на \"Хоризонт\", че кметът на Мрамор е от БСП и организацията на протеста е негова инициатива.", "date": "2019.08.04", "title": "Влизат по дворовете в Пловдивско заради чумата"}
{"url": "https://www.monitor.bg:443/bg/a/view/ariana-grande-chukna-okolo-30-miliona-gledanija-za-den-video-172173", "text": "Поп сензацията Ариана Гранде обра овациите с новата си песен Boyfriend, която е в сътрудничество с дуото Social House. Видеото към парчето чукна около 30 милиона гледания в YouTube за ден. Сюжетът проследява как Гранде бурно атакува съперницата си от ревност. В отговор на въпрос какво я е подтикнало да напише тази песен, 26-годишната красавица отговори в Туитър следното: „Мисля, че тя е за това, което се случва в живота на много хора, които познавам! напълно да се доверят на някого и да си позволят да обичат силно някого“.", "date": "2019.08.04", "title": "Ариана Гранде чукна около 30 милиона гледания за ден (ВИДЕО)"}
{"url": "https://www.monitor.bg:443/bg/a/view/kak-flirtuvat-razlichnite-zodii-172190", "text": "Хубавото на Овните е, че обикновено са директни. Типичният Овен ще ви каже директно, че ви харесва. Ако е срамежлив, ще го направи под формата на шега. Когато представител на тази зодия си пада по вас, той без всякакво колебание ще зареже всичко, което прави, за да ви помогне за нещо дребно или просто да бъде близо до вас. Телците си падат по изисканите неща – храна, напитки, музика и свалки. Телецът ще ви изслуша с внимание, ще разбере какво харесвате и ще ви го поднесе на тепсия в изискана романтична обстановка. Преди да решите да пофлиртувате с Телец, трябва да сте сигурни, че го искате, за да не нараните романтичните им натури и да си навлечете пословичният им гняв. Ако обектът на вашите чувства е зодия Близнаци, трудно можете да разберете със сигурност, дали наистина ви харесва или не. Близнаците са сладкодумни, любезни и мили (когато пожелаят), но това далеч не означава, че флиртуват с вас. Следете за неудобни въпроси. Те са сигурен знак, че сте привлекли вниманието им. Раците не флиртуват, те предпочитат някой да флиртува с тях. Твърде скромни и притеснителни са. Можете да познаете, че един Рак ви харесва по пламналите от притеснение бузи. За представителите на зодия Лъв флиртът е спорт както леката атлетика, мятането на копие или тройни скок. Те са царе не само на джунглата, но и на флирта. Истински сте привлекли вниманието на Лъв, само когато той замърка в краката ви и ви отстъпи мястото под светлината на прожекторите. Добре де, истина е, че Девите не си падат особено по флиртуването. Това е така, защото те просто не знаят как да го правят. Те показват на някого, че го харесват само с поведението си – държат се по-радостно, по-отпуснато и весело. Везните с нищо не издават дали харесват или не даден човек. Те се държат еднакво с тези, които обичат, и тези, които ненавиждат. В този случай можете единствено да стискате палци и да се надявате. Скорпионите не просто флиртуват с обекта на чувствата си – те ги издигат на пиедестал и забравят целия останал свят. Не изпускат от поглед хората, по които си падат и са слепи за всичко друго. Стрелците са изключителни веселяци, които вечно се шегуват с всичко, което често обърква другите зодии. Добрата новина е, че когато наистина ви харесват, съвсем сериозно ще ви поканят на среща. Поканят ли ви на втора – луди са по вас. Козирозите се сериозни и директни. Те ще поставят всички карти на масата и директно ще ви кажат, че ви харесват. Типичният Козирог просто обича всичко да е планирано и не си пада особено по изненадите. Водолеите ще ви поканят да излезете на среща с тях и приятелите им, защото наистина държат много на приятелите си. Ако откаже да се срещне с вас, защото трябва да се види с приятелите си – бягайте. Това е сигурен знак, че не си пада по вас. Човек поне веднъж в живота си трябва да бъде ухажван от Риби. Те засипват обекта на чувствата си със специално отношение, много внимание, грижи и цял куп романтични изненади. Риби, които не ви харесват, ще се държат с вас студено и дистанцирано.", "date": "2019.08.04", "title": "Как флиртуват различните зодии?"}
{"url": "https://www.monitor.bg:443/bg/a/view/njama-da-se-puashish-doktore-pijni-edno-na-eks-za-peevski-i-shte-ti-mine-172188", "text": "Плашещо е какво може да роди един пиян мозък. Още по-страшно е, че после махмурлукът го държи няколко дни. Няма да се пуашиш, д-р Попкутуев! Пийни едно на екс, вдигни наздравица за Пеевски и почвай да псуваш, както ти душа сака. Преди 2-3 дни го направи и какво? Повърна някакъв бълвоч в сайта „Фрогнюз“, озаглавен от трезвения ти редактор „Диктатура на прокуратурата? Има такова животно“. Хлъц! И ние така хлъцнахме – от изненада. Яко си ги омешал питиетата. Получил се е убийствен коктейл – мафиотски модел, граждански дълг, политици, прокурори, тайни служби. Високоалкохолна напитка. Нищо че съставките са менте. А той е голям ценител. Пийне ли едно, се мята във Фейсбук да споделя текстове. Кеф ти Божилов, кеф ти Попкутуев, кеф ти Огнян Стефанов. На пияна глава последните двама хич не се отличават. То и на трезва не се. Всеки квартален пияница ще ти каже, че глътката върви повече, когато си с компания. Пък и на връщане все ще се намери някой полупиян, да те крепи, да не се разпльокаш в страстна прегръдка с първия насрещен стълб. Няма да се пуашиш! Ако паднеш, на меко ще паднеш. Заветна мечта на всеки пияница е да измислят алкохол, от който не боли глава. Е, тук не можем да ти помогнем. Здравата ще те понаболява главата тия дни, ако се съди по количеството повърнато. Сещаш се къде да го намериш. На един като теб – бърка си имената и самоличностите. Понякога е Илиян, понякога е Драган. А най-често е Сашо. Ченге от ПГУ на ДС е, от ония специалните – с по две имена. И неговото собствено – трето. Че и фамилия си има – Василев. Малко са му кратички статусите, затова не върви да се подписва с всичките имена. Пък и той не пие чак толкова, казват, че да си обърка и вместо като Илиян Василев да се изплющи с агентурното си име Драган. На теб ти е по-слаба ракията. Ако ти се мержелее пред погледа статуса, нищо че сте го пуснали цели два пъти в сайта – и като текст, и с картинка, да се знае, че не е преразказ, прегледай го по диагонала. Ама хич не си говорите двамата. Илиян Василев пише, че Пеевски оставал в сянка, ти друго пишеш. Вземете, седнете на една маса и се разберете. И останалите не ги забравяйте. В компания се пие най-добре. На теб, докторе, компания не ти трябва. Сядай и почвай – една за Агент Академик, една за Огито Стефанов, една за Попкутуев. Това последното на пияна глава трябва да се е родило, нормален човек няма да си изкълчи езика така. Само не забравяй да вдигаш наздравици за когото трябва. Поводи трябва да има! Ще повърнеш някой и друг фейк, но какво толкова. То пък не може да си го държиш у себе си. Няма да се пуашиш, докторе! Ще ти мине!", "date": "2019.08.04", "title": "Няма да се пуашиш, докторе! Пийни едно на екс за Пеевски и ще ти мине"}
{"url": "https://www.monitor.bg:443/bg/a/view/trymp-pokanil-iranskija-vynshen-ministyr-v-belija-dom-172185", "text": "Иранският министър на външните работи Мохамад Джавад Зариф е получил покана да се срещне с президента на САЩ Доналд Тръмп в Белия дом, съобщи днес пред журналисти правителствен говорител в Техеран, цитиран от Ройтерс. Новината за поканата, която според говорителя Али Рабиеи е предадена от американския сенатор Ранд Пол, идва само дни след като Вашингтон наложи санкции на първия дипломат на Иран. \"Първо американски сенатор се среща със Зариф, после той дори е поканен (в Белия дом), но накрая е санкциониран от САЩ, това наистина е детинско и глупаво\", каза говорителят на пресконференция в Техеран. Самият Зариф скоро ще обяви още подробности за срещата си със сенатора републиканец и за поканата да посети Белия дом, допълни Рабиеи. На 19 юни Тръмп поискал от Пол, сенатор от Кентъки, да говори със Зариф за начини как да бъдат подновени преговорите между Техеран и Вашингтон. Американски медии съобщиха по-рано, че Зариф и американският сенатор са се срещнали при посещение в Ню Йорк. Рабиеи каза, че преговорите между Вашингтон и Техеран не могат да се възобновят, докато Тръмп не се върне към подписаното във Виена ядрено споразумение от 2015 г. и не отмени санкциите. През последните години отношенията между двете столици вървят спираловидно надолу. Тръмп обвинява Иран, че с външната си политика дестабилизира Близкия изток. През май миналата година САЩ излязоха от ядреното споразумение от 2015 г., чиято цел беше да попречи на ислямската република да се сдобие с ядрени оръжия, и върнаха санкциите срещу Иран.", "date": "2019.08.04", "title": "Тръмп поканил иранския външен министър в Белия дом"}
{"url": "https://www.monitor.bg:443/bg/a/view/briljanten-luis-hamiltyn-triumfira-v-gran-pri-na-ungarija-172191", "text": "Изключителна стратегия на \"Мерцедес\" и отлично каране Люис Хамилтън му осигуриха победата в състезанието на Голямата награда на Унгария във Формула 1. Хамилтън се пребори в оспорвана надпревара с тръгналия за първи първи от полпозишън Макс Верстапен, като го изпревари три обиколки преди края. Хамилтън, който стартира трети, стигна до 81-а победа в кариерата си и 8-а за сезона. Топ 3 в състезанието бе допълнен от Себастиан Фетел, който се справи със съпротивата на Шарл Льоклер. Карлос Сайнц се нареди пети, а Пиер Гасли и Кими Райконен, съответно шести и седми. Състезанието бе крайно трудно за Валтери Ботас, който бе втори на старта, получи повреда и от последното място, се изкачи до осмата позиция в края. Стартът в Унгария бе много агресивен от страна на пилотите на \"Мерцедес\". Верстапен обаче удържа първата позиция, а Ботас претърпя поражение по болида. Финландецът изостана, а в 6-ата обиколка се наложи смяна на повреденото предно крило на автомобила му и той се върна последен на пистата. Люис Хамилтън излезе начело при влизането на Макс Верстапен в бокса. Пилотът на \"Ред Бул\" си върна лидерската позиция след като и британецът смени гуми в 32-ата обиколка. Изненадващо решение на \"Мерцедес\" да вкарат Люис Хамилтън в бокса в 49-ата обиколка донесе по-солиден аванс за Верстапен. Световният шампион обаче демонстрира страхотна скорост и стопи разликата, за да триумфира в края и да увеличи преднината си в генералното класиране.", "date": "2019.08.04", "title": "Брилянтен Люис Хамилтън триумфира в Гран при на Унгария"}
{"url": "https://www.monitor.bg:443/bg/a/view/papi-hans-sledvam-mechtite-si-172183", "text": "Поетът Константин Трендафилов, известен още с музикалното си алтер его Папи Ханс, следва мечтите си и прави неща, които харесва. Това заяви самият той в интервю за Нова тв. \"Следвам мечтите си, защото правя нещата, които харесвам. Аз съм правил инструментала на парчето. В един момент усетих, че му трябва женска енергия\", заяви той по повод музикалната си колаборация с антилопата на БГ попа Тита. Макар не всички фенове да приеха радушно проекта, „Ти гониш“ се радва на над милион и 800 хиляди гледания в платформата за видеосподеляне YouTube. Пеещият писател, който изкара бурна връзка с певицата Дара, коментира и любовта: Насила не стават нещата, а такива, които съм насилвал, не са се получавали добре\".", "date": "2019.08.04", "title": "Папи Ханс: Следвам мечтите си"}
{"url": "https://www.monitor.bg:443/bg/a/view/admirala-levski-e-razkoleban-shte-vzemem-neshto-172175", "text": "Треньорът на „Царско село“ Никола Спасов се закани да влоши кризата на „Герена“ преди двубоя с „Левски“. Двата тима излизат в понеделник на Националния стадион в мач от 4 кръг на шампионата. Спасов, известен като Адмирала, бе категоричен, че „сините“ са разколебани след разгрома с 0:4 от кипърския АЕК в Лига Европа. Спецът много добре знае как се побеждава „Левски“, след като бе начело на „Черно море“ при победата на финала за Купата на България през 2015 година. „Винаги може да се вземе нещо от “Левски”, особено в момент, в който са разколебани, сподели Спасов преди сблъсъка. - Въпреки че в такива моменти “Левски” се концентрира и мотивира допълнително, но и ние не сме в позиция, в която можем да се отпускаме или да си мислим, че не можем да вземем точки. Длъжни сме да играем всеки мач на върха на възможностите си, аз се надявам да вземем нещо от “Левски”. Очаквам един променен “Левски” и като футболисти, и като състав. Не вярвам да има много слаби моменти в играта им, достатъчно съм се интересувал от “Левски”, въпреки че винаги могат да ни изненадат”, завърши Никола Спасов. Преди сблъсъка „Царско село“ е на предпоследното място в класирането със само една точка, а „сините“ имат 7 точки на четвъртото място.", "date": "2019.08.04", "title": "Aдмирала: „Левски“ е разколебан, ще вземем нещо"}
{"url": "https://www.monitor.bg:443/bg/a/view/warner-bros-majlo-ventimilja-e-tvyrde-star-za-batman-172170", "text": "От американската компания Warner Bros. заявили на актьора Майло Вентимиля, че е „твърде стар“, за да скочи в костюма на супергероя Батман. 42-годишният звезда от хитовия сериал „Това сме ние“ е имал надежди да поеме ролята на маскирания отмъстител от Бен Афлек. За съжаление на част от феновете, образът бе поверен на Робърт Патисън, който е с едва девет години по-млад. Пред медиите Майло заяви: Те търсят нов Батман и ми казаха – \"Вентимиля, ти си твърде стар“. Разговорът с филмовото студио отказал Вентимиля да отиде на кастинги за други роли на супергерои. По думите му, най-добрият Батман до момента е Крисчън Бейл, който е Майло отдаде дължимото и на други звезди, изиграли отмъстителя от Готъм – Джордж Клуни, Вал Килмър и Бен Афлек. Според запознати Warner Bros. е трябвало да избира между Робърт Патисън и Никълъс Холт за ролята на легендарния супергерой, но накрая решили, че звездата от „Здрач“ ще е най-подходяща за наследник на Афлек. Очаква се лентата да излезе по кината през 2021 година.", "date": "2019.08.04", "title": "Warner Bros: Майло Вентимиля е твърде стар за Батман"}
{"url": "https://www.monitor.bg:443/bg/a/view/izbutaha-nejmar-ot-snimka-na-psj-172174", "text": "Килиан Мбапе буквално избута Неймар от общата снимка на „Пари Сен Жермен“ с трофея за Суперкупата на Франция. Тимът на Томас Тухел победи „Рен“ с 2:1 в китайския град Шънджън и стигна до рекордна девета купа. Мбапе отбеляза изравнителното попадение за 1:1, а Анхел Ди Мария вкара победния гол. Неймар не взе участие в срещата, тъй като бе наказан, но и е назад с подготовката. Бразилецът изгледа срещата от трибуните, като не се зарадва особено на победния гол на ПСЖ. Той слезе на терена за награждаването, като дори получи и медал. В един момент, докато Неймар говореше със съотборник, Мбапе го избута, за да не влезе в кадъра на общата снимка на отбора с трофея. Причината е ясна – желанието на бразилеца да напусне тима и да се завърне в „Барселона“. Въпреки че се присъедини към отбора в Китай, Неймар многократно показа, че иска да напусне клуба, което създава проблеми на ръководството и някои от играчите в отбора не са очаровани от поведението му.", "date": "2019.08.04", "title": "Избутаха Неймар от снимка на ПСЖ"}
{"url": "https://www.monitor.bg:443/bg/a/view/alkoholyt-vloshava-mozychnite-funkcii-172167", "text": "Учени от Технологичния университет Суинбърн в Мелбърн са установили, че махмурлукът влошава мозъчните функции и отслабва паметта, съобщи сайтът MedicalXpress, цитиран от БТА. Изследването е обхванало над 100 редовни посетители на барове в Бризбейн. Те са участвали в анкета и са минали тест за когнитивни функции, включително за паметта и т.нар. изпълнителни функции, които позволяват да се планират действия в съответствие с поставените цели и избирателно да се отделя внимание на нужните стимули. Оказало се, че участниците с най-висока концентрация на алкохола в издишания от тях въздух са постигнали най-лоши резултати на тестовете. По думите на специалистите, данните от изследването показват, че махмурлукът намалява способността да се управлява автомобил, да се работи, да се учи, да се извършват различни дейности. Специалистите възнамеряват да продължат да изследват влиянието на махмурлука върху мозъчните функции, като включат в тестовете повече доброволци.", "date": "2019.08.04", "title": "Алкохолът влошава мозъчните функции"}
{"url": "https://www.monitor.bg:443/bg/a/view/dani-milev-specheli-burgas-i-moreto-172160", "text": "Дани Милелев спечели голямата награда на тазгодишния 37-ми национален конкурс за естрадна песен „Бургас и морето“. Изпълнителят си завоюва гласовете на журито в състав: Йорданка Христова, директорът на ОП „Летен театър“ Димитър Маджаров, композиторът и изпълнител Димитър Атанасов, Ева Найденова, Кирил Вълчев и Веселин Пренеров. „За първи път вземам първа награда като солов изпълнител, затова съм много радостен. Когато емоцията е истинска – хората го усещат. Фестивалът е чудесно място за правене на нови песни и прекрасен празник за града\", заяви победителят пред БНР-Бургас. Баладата на Милев „Това си ти“ изпревари песента „Тръгваш ли“ на Мина Петкова от вокална група „Петте сезона“, която остана на втора позиция. Третото място е за Георги Дюлгеров, който възпя емблематичното стихотворение на Христо Фотев - „Тоя влак за Бургас е тъй бавен“, посветен на добрия му приятел Недялко Йорданов. На сцената, сред 12-те финалисти, се качиха вокална група „Трик“, Пени Ставрева, Ралица Спасова, Кристина Иванова, Боян Михайлов, Виктор Манев, Георги Милтиядов, Васил Чергов, Георги Кючуков и Александър Томов, който спечели наградата на публиката с песента \"Мечтай, море\". Под светлината на прожекторите застанаха и Нели Рангелова, Йорданка Христова, Росица Борджиева, дует „Ритон“, Петя Боюклиева и Кичка Бодурова, които се включиха в рецитал с песни по текстове на голямата бургаска поетеса Петя Дубарова. В ролята на водещи на конкурса влязоха актьорите Моньо Монев, Албена Михова и Красимир Ранков. Спектакълът пък откри Стефан Илчев, миналогодишния победител от \"Бургас и морето\".", "date": "2019.08.04", "title": "Дани Милев спечели „Бургас и морето“"}
{"url": "https://www.monitor.bg:443/bg/a/view/borisov-sys-syboleznovanija-kym-trym-za-kasapnicata-v-sa-sht-172178", "text": "Министър-председателят Бойко Борисов изпрати съболезнователна телеграма до президента на САЩ Доналд Тръмп след кървавата трагедия. \"Бих искал от мое име и от името на българското правителство да изкажа най-искрени и дълбоки съболезнования на Вас и на семействата на загиналите и ранените в трагичния инцидент. Ние осъждаме този безсмислен акт на насилие, отнел живота на много невинни граждани. В този тъжен за цялата Ви страна ден нашите мисли са с Вас и с всички американски граждани\", се казва в телеграмата на Борисов до американския президент.", "date": "2019.08.04", "title": "Борисов със съболезнования към Тръмп за касапницата в САЩ"}
{"url": "https://www.monitor.bg:443/bg/a/view/borusija-d-si-otmysti-na-bajern-i-grabna-superkupata-172179", "text": "“Борусия” (Дортмунд) е новият носител на Суперкупата на Германия. “Жълто-черните” надвиха с 2:0 “Байерн” (Мюнхен) на своя “Сигнал Идуна Парк” с попадения на Пако Алкасер (48) и Джейдън Санчо (69). Така “Дортмунд” за шести път в историята вдига този трофей. В последните два случая през 2013 и 2014 г. тимът отново победи “Байерн”, но през 2016 и 2017 г. баварците надделяха именно над днешния си съперник. С успеха „жълто-черните“ прекратиха 3-годишната доминация на “Байерн” в двубоите за този трофей. “Бяха по-добри и заслужено спечелиха, във вутбола обикновено има резон в резултата“, призна треньорът на „Байерн“ Нико Ковач, който миналия сезон се спаси на косъм от уволнение, а през този ще трябва да изгради силен тим след напускането на ветераните Ариен Робен и Франк Рибери.", "date": "2019.08.04", "title": "“Борусия“ (Д) си отмъсти на „Байерн“ и грабна Суперкупата"}
{"url": "https://www.monitor.bg:443/bg/a/view/vladika-dade-prichastie-na-ruski-sveshtenici-v-potopenija-hram-172168", "text": "Трима млади свещеници от Русия получиха причастие от ръката на старозагорския митрополит Киприан насред потопената преди 57 години в чашата на язовир Жребчево край град Твърдица църква „Свети Иван Рилски“. Младите духовници са в България по линията на обмен между Московската патриаршия и старозагорската митрополия, с нескрит интерес те наблюдаваха стотиците миряни, застанали със запалени свещи в ръце под открито небе сред каменните зидове, по които ясно личат следите на водните талази. Владиката отслужи света божествена литургия заедно със свещеници от цялата си епархия, сред тях беше и отец Стефан, който обслужва двата храма в малкото градче, където преди повече от половин век се изсеслили над 1 000 жители на заличеното заради язовира село Запалня. Сред края на бослужението 90-годишният дядо Стойко, син на последния селски свещеник Драган Стойков припомни, как баща му до последно не позволили багерите да рушнат каменните зидове на съградената през 1891 година черква с аргумента, че държавата така и не изпълнила намерението си да плати за храма и имота край него. „Не някакво чудо, а определени хора не дадоха да се събори божият дом на запалненци, лошото е че определени хора , чийто имена се знаят, сложиха ръка на керемидите и тухлите през отминалите десетилетия…“, с тъга в гласа изрече дългогодишният учител по руски език, който на времето дори превеждал на Леонид Брежнев при посещението му на връх Шипка като генсек  на ЦК на КПСС. В обръщението си към множеството митрополит Киприан изрази надежда, че в църквата на българския покровител свети Иван Рилски и за в бъдеще се служи,а  84-годишният запалненец Георги Пенчев обяви, че е готов да дари свой имот в близост до потопения храм, за да се издигне там параклис. Въпреки че селото е заличено от регистрите на Република България всяка година на 10 септември жители и наследници се събират, за да поменат с добро паметта на предшествениците си. Хората разказват, че някога в Запалня живеели над 1 200 души, имало две училища: основно и до 8-и клас, работели няколко цехчета, където се произвеждали стоки от първа необходимост, а корените на селото се простирали назад във времето, още към І-ІІ в от н.е. според археолозите, които при разкопки в землището попаднали от основи на ранно християнска базилика с внушителни размери.По повелята на поп Драган Стойков камбаната от селската черква била отнесена в черквата на Твърдица, там тя биела при кончината на запалненец. При отливането й в сплавта били сложени 12 златни наполеона, това направило гласа и разпознаваем сред останалите камбани.", "date": "2019.08.04", "title": "Владика отслужи литургия в потопена църква"}
{"url": "https://www.monitor.bg:443/bg/a/view/iniciativen-komitet-vyzstanovjava-v-blagoevgrad-pametnika-na-neznajnija-makedonski-chetnik-172177", "text": "Инициативен комитет се събира в понеделник в благоевградския Регионален исторически  музей на учредително събрание, за да бъде възстановен монументалния паметник на Незнайния македонски четник, издигнат през 1933г.на площад „Македония“ в тогавашната Горна Джумая и разрушен през 1947 година. На събранието ще бъде представено подготвеното предложение към община Благоевград за възстановяване на паметника, което ще бъде официално внесено на другия ден заедно с подписка и подкрепящите писма. Организатори на идеята е фондация \"Татковина\",  д-р Кирил Алексиев-временно изпълняващ длъжността директор на благоевградския музей  и скулптора Андрей Врабчев. Паметникът на Незнайния македонски четник е открит през февруари 1933 година в чест на Първия Велик македонски събор, състоял се в Горна Джумая. Паметникът представлява статуя на четник от ВМРО на голям пиедестал, а на него с метални букви е изписана годината на създаване на ВМОРО – 1893. За прототип на четника е използвана фигурата и лицето на Тодор Александров. Изработен е от скулпторите Пандо Киселинчев и Кирил Шиваров. Шиваров е автор и на скулпторите на братя Евлоги и Христо Георгиеви, които красят стълбите пред Софийския университет.  След 19-майския преврат през 1934г., след който ВМРО беше забранена излезе и забрана да не се правят чествания около него и да не се поставят венци и цветя. Тогава паметника не беше разрушен, но това се случи през 1947 г., когато година по-рано от Москва дойде решението за създаване на Балканска федерация и присъединяването на Пиринския край към тогавашната НР Македония, която вече беше в рамките на Югославия. През декември 1946 година беше проведено насилствено „помакедончване“  на населението от днешната Благоевградска област и въпрос на седмици беше Пиринска Македония да се откъсне от пределите на България. И ако трябва българите да бъдем благодарни на Йосип Броз Тито за нещо, то е двойната игра, който той започна не само с Москва, но и с Лондон. Предшествениците на КГБ - НКВД го „надушиха“ и Сталин веднага се отказа от идеята си за Балканска федерация, контролирана от СССР.", "date": "2019.08.04", "title": "Инициативен комитет възстановява в Благоевград паметника на Незнайния македонски четник"}
{"url": "https://www.monitor.bg:443/bg/a/view/mele-s-2-ma-zaginali-i-8-raneni-pri-verijen-sblysyk-na-trakija-obzor-172180", "text": "Една жена загина на място, мъж издъхна в болница, а осем души бяха ранени при жестока верижна катастрофа на платното на магистрала „Тракия“ в ранните часове в неделя. За тежкия инцидент първо съобщиха очевидци, които са подали сигнал на тел. 112. От полицията потвърдиха за поредната трагедия и уточниха, че инцидентът е станал на 154-ти км в посока Бургас, близо до град Белозем. Всъщност са станали три последователни катастрофи. Първо се е блъснал „Мерцедес Вито“, който е ударил отзад лек автомобил БМВ. След него са се нанизали „Ситроен“ и „Пежо“. Първите две коли са с чуждестранна регистрация. При зверския удар е загинала шофьорката на един от автомобилите, на 55 години, която е турска гражданка. Ранени са общо 8 души, участници в мелето. Един от тях - мъж на 62 години, е бил откаран в изключително тежко състояние, с опасност за живота, в Университетската болница в Пловдив. По-късно стана ясно, че той е починал в лечебното заведение. От Спешна помощ съобщиха, че трима от пострадалите са българи, останалите са турци. На място са били изпратени полиция, пожарна и линейки. Вероятната причина за кървавото меле е заспиване зад волана или висока скорост и загуба на контрол. Официално полицията съобщи и уточни всички детайли. Първо са се ударили два леки автомобила в района на 154-ти км, като водачът на единия е починал в болницата. Пострадала е пътничка с него и мъж от другия автомобил. Веднага след тази катастрофа е настъпила втора - БМВ намалило скоростта и в него се ударило „Пежо“, в което на място е починала жена, а други двама са пострадали. С опасност за живота са и водачът на беемвето и негова спътничка. В образуваната тапа настъпил трети инцидент между два фолксвагена с общо 4-ма пострадали. Повечето участници в мелето са турски гастарбайтери, които в този сезон традиционно пътуват от Западна Европа към родината си. Предполага се, че причината за верижната катастрофа е заспиване на единия от водачите. Пожарни и линейки веднага са пристигнали на място да окажат помощ. Пожарникари са рязали ламарини на автомобилите, за да извадят пострадалите. Извършен е оглед от полицията, образувано е досъдебно производство. Цяла нощ, до сутринта в неделя, движението в участъка на катастрофата беше затворено. Автомобилите бяха пренасочвани по път II 56, път I-8 и път II-66. На магистралата можеха да се качат едва на 165 км в близост до Чирпан. Движението вече е възстановено, въпреки това има образувани огромни задръствания. Пътните произшествия в района на Пловдивско не спират от събота, когато в 2 часа след полунощ 23-годишен пиян шофьор се натресе в такси и уби шофьора на жълтата кола. При теста с дрегер е отчетен алкохол в кръвта на младия водач, а спътникът до него – 21-годишен младеж, е бил дрогиран.", "date": "2019.08.04", "title": "Меле с 2-ма загинали и 8 ранени при верижен сблъсък на „Тракия“ (ОБЗОР)"}
{"url": "https://www.monitor.bg:443/bg/a/view/majmuna-kukuriga-kato-petel-i-budi-pavlikeni-snimki-172150", "text": "Маймуна кукурига като пепел в зоокъта в Павликени. Мончо е от рода на гвеноните, коткоподобни маймуни, обитаващи Африка, района на юг от пустинята Сахара. От пет години той е в Павликени и е гордостта на местния зоокът. За маймуните е известно, че са много добри имитатори. Тъй като живее в съседство с пернати, Мончо си е наумил, че е петел и се е научил да имитира до съвършенство кукуригане. Всяка сутрин няколко минути преди истинския петел, маймунякът събужда обитателите на зоокъта и пазачите с гласа си. От известно време той вече е и младоженец. След като преди четири години, новината че Мончо си търси булка се разпространи, лично кметът на Павликени обеща да извърши бракосъчетанието. Заради срамежливостта на булката, ритуалът е извършен в тесен „семеен” кръг и сега двамата новодомци делят вече една клетка в началото на зоокъта. Управителят на зоокъта, Сезгин Мехмедов разказва, че грижите, които полагат персонала за Мончо е като за истинска холивудска звезда. Той се радва на най-богатото меню с първо, второ и трето, за което биха му завидели доста български пенсионери. Менюто му включва яйца, плодове, зеленчуци и сладкиши. Тъй като, въпреки брака, Мончо си остава единак и след като омете бързо чинията, се нахвърля и върху блюдата на невестата си, се налага по време на хранене двете маймуни да бъдат разделени. Покрай хората, които ежедневно посещават клетките им, маймуняците са усвоили човешките методи за хранене. Те белят шоколадите и лукчетата, които хората им подхвърлят. Радват се на всяко лакомство. Единственото, от което Мончо се пази е лютата чушка, след като веднъж вече бил нахранен от посетител с лютивото лакомство. Мончо и половинката му се оказват и най-капризните обитатели ва зоокъта. За да се поддържав клетката им постояна тепература се наложило да им бъде направено парно. Освен Мончо и невестата му, на територията на павликенския зоокът има още над 200 обитатели от почти всички континенти на света. Най-едрия сред тях е мечокът Васко. Със своите 10 години той е и доайенът сред всички. За разлика от останалите, които са затворени в клетки, Васко обитава една доста голяма свободна площ и има свой басейн, в който се спасява от летните жеги. На ден менюто му включва по четири хляба обилно намацани с мармалад и гранули с мед. Останалите хищници са представени от четири вълка, три чакала и пет лисици. Зоокъта разполага и с язовеца Добри, който е много привързан към хората и тежко преживява всяка раздяла с посетителите на клетката му. Тревопасната част на зоокъта е представена от три лами, кенгуруто Томи, понита и др. Специално място заемат десетината виетнамски и диви прасета. Управителят Мехмедов подчертава, че техните прасета са здрави и ежедневно се преглеждат от ветеринарен лекар заради заразата от африканска чума. Секторът на пернатите в зоокъта е най-пълен и най-разнообразен. В него има десетки петли, кокошки, токачки, пауни, фазани и др. Най-големите сред тях са щраусите нанду. Мъжкият носи името Емануил – на кмета на Павликени. Той е доста агресивен и ревниво пази територията и семейството си от посетителите натрапници. Управителят Сезгин Мехмедов с гордост споделя, че наскоро е получил приза за най-хигиеничен и най-добре уреден зоопарк в страната. За разлика от други подобни кътове в павликенския проблем с издъжката и изхранването на животните няма. Бизнесмените от региона с удоволствие правят дарения, а фермерите ежегодно заделят от зеленчуците и зърното си за обитателите на зоокъта. Част от животните са купени също със средства от местните жители, а други пък са дарение от ловци. Сезгин споделя, че преди време един от местните зърнопроизводители доста го шашнал като му обещал да му помага с храна, обаче в замяна искал да му бъдат събирани и предавани изпражненията на част от хищниците. Когато зоошефа го попитал за какво са му, фермерът обяснил, че от една страна използва изпражненията за тор. От друга страна като ги разпръсне по нивите, това показвало на дивите прасета, че територията се обитава от хищници и тене смеели да идват и да прамят поразии. Сезгин Мехмедов споделя, че непрекъснато се стреми да разшири зоокъта. В началото искал да притежава най-екзотичните и интересни животни. Сега обаче се е насочил към онези, които най-лесно се гледат и не са особено капризни. „Човек не бива да надскача възможностите и. В началото аз много исках да имаме лъв. Но се оказа че за него има изисквания, на които трудно ще отговорим. Затова се отказах”, обяснява Мехмедов.", "date": "2019.08.04", "title": "Маймуна кукурига като петел и буди Павликени (СНИМКИ)"}
{"url": "https://www.monitor.bg:443/bg/a/view/pokazvame-sys-snimki-kak-e-obnoven-nashijat-grad-172143", "text": "Чрез снимки можем да покажем как е обновен нашият град с европейско финансиране. Кампанията е на Министерството на регионалното развитие и благоустройството (МРРБ) и на Управляващият орган на ОП „Региони в растеж“ 2014-2020 г. и цели да покаже как българските градове са реновирани с европари и защо българите се гордеят с тях. Задача на кампанията е да посочи проектите, които са допринесли най-много за промяната на българските градове. „Нека покажем кой от тях е най, най, най - с обновените паркове и площади, междублокови пространства, детски градини, училища, жилищни и обществени сгради, спортни площадки и центрове, рехабилитирани пътища, културни и туристически обекти, реновирани здравни заведения, обществен транспорт и внедрени интелигентни решения за управление на населените места“, приканват от МРРБ. Освен това, кадрите ще представят модернизираните градове не само като по-добри места за живеене, но и като хубави дестинации за туризъм. Големината на снимките трябва да е между 2 MB и 6 MB, а при изпращането трябва да се посочат име и адрес на автора, телефон, възраст,, както и описание на мястото, където е направена снимката, и мнение защо този обект го е впечатлил. Срокът е до 30 септември като най-добрите кадри ще бъдат включени в календар за следващата година, а 12 от участниците ще получат и награди. Фотосите ще бъдат публикуван и в социалните мрежи.", "date": "2019.08.04", "title": "Показваме със снимки как е обновен нашият град"}
{"url": "https://www.monitor.bg:443/bg/a/view/tesla-edva-ne-ubi-kuche-172145", "text": "Един от автомобилите на Tesla едва не уби куче - оказа се, че прословутият Dog Mode измислен от самият Илон Мъск, не работи точно така, както трябва. Режимът позволява да оставите домашния си любимец в колата докато вършите задачите си, а климатикът ще поддържа подходяща за него температура и ще предпази животното от опасно прегряване. Но както установи един от собствениците на Tesla от Сиатъл, всеки собственик на куче трябва да е внимателен. По думите на Раул Суд, програмата работи само когато климатикът е включен в автоматичен режим. Ако случайно сте си нагласили температурата ръчно, в Dog Mode той се изключва. \"В Сиатъл е горещо като в ада. Ползвах dog mode, но за щастие оставих приложението отворено на телефона си и когато погледнах, за мой ужас температурата беше 30 градуса и се покачваше... Dog mode работи само в автоматичен режим\", предупреди Суд в Twitter. Високите температури са много по-опасни за кучетата, отколкото за хората. За щастие Суд забелязал проблема навреме и успял да се върне за боксера Енцо. На туита на собственика Илон Мъск отговори веднага с лаконичното \"Fixing\" (оправяме го). Някои коментатори обаче упрекнаха Tesla, че бърза да въвежда потенциално опасни технологии, без да ги е изпробвала в достатъчна степен. Самият Суд обаче смята, че dog mode е удобство, и напомня, че другите главни изпълнителни директори на компании не отговарят много често на оплаквания в Twitter.", "date": "2019.08.04", "title": "Тесла едва не уби куче"}
{"url": "https://www.monitor.bg:443/bg/a/view/nacionalite-po-basketbol-na-kolichki-mechtajat-za-balkansko-pyrvenstvo-172146", "text": "Старши треньорът на националния ни отбор по баскетбол на колички Владимир Искров заяви, че след европейското първенство се надява България да организира и Балкански шампионат. Тимът ни завърши шести при дебютното си участие в дивизия С. \"Вече има интерес от още два града в страна да се направят отбори по баскетбол на колички, което смятам, че е най-големият успех\", сподели Влади Искров. \"За мен следващата цел трябва да е провеждане на Балканско първенство, за да запазим този заряд, който натрупахме. Неформални разговори вече са проведени с хората, от които това зависи. Смятам, че и това ще се случи\", заяви селекционерът на българския тим.", "date": "2019.08.04", "title": "Националите по баскетбол на колички мечтаят за Балканско първенство"}
{"url": "https://www.monitor.bg:443/bg/a/view/berbo-syr-aleks-prizna-greshkata-si-172151", "text": "Димитър Бербатов направи ексклузивни разкрития в интервю за английския вестник „Експрес“. Българинът сподели, че сър Алекс Фъргюсън е признал, че е сбъркал с решението си да остави нападателя извън групата за финала на Шампионската лига през 2011 година. Както е ясно, тогава Бербо беше основна част от тима, но изненадващо не попадна дори сред резервите в мача за трофея. 8 години по-късно бившият голаджия се върна назад и разказа за този кошмарен момент. „В продължение на няколко дни бях разочарован, разказа Бербатов. - Сега обаче съм помъдрял и го приемам. Примирих се с положението. Самият Фъргюсън призна, че е сбъркал с решението си. Аз също мисля, че той направи грешка. Това беше най-добрият ми сезон. Бях много уверен в силите си. Мислех, че мога да вкарам дори от централната линия. Бях разочарован, но спечелването на титлата беше прекрасен момент. Продължавам да мисля, че това беше превъзходен сезон за “Манчестър Юнайтед“, обяви Бербатов пред в. „Експрес“. Разкритието му бе прието като сензация в Англия, тъй като сър Алекс е известен с безкомпромисния си нрав. Паметливи обаче припомнят, че шотландецът в автобиографичната си книга също засяга този любопитен момент. „Бербатов прие много трудно това, което направих на „Уембли“. Той не заслужаваше да остане извън групата. Нито един футболист не заслужава тази съдба за финала на Шампионската лига. Затова на семинарите с треньорите настояваме на финалните мачове в групата да има 11 резерви”, признава Фъргюсън. Въпреки че не крие симпатиите си към „Манчестър Юнайтед“, според него „Червените дяволи“ отново ще останат извън Топ 4. \"За съжаление трябва да кажа, че „Манчестър Сити“ отново ще бъде шампион. След това в класирането ще е „Ливърпул“. След тях мисля, че ще бъдат „Тотнъм“ и „Челси“. Чак след това са обичайните заподозрени „Арсенал“ и „Манчестър Юнайтед“, допълни Бербо, който игра на „Олд Трафорд“ между 2008 и 2012 година, а освен това на Острова е носил още екипите на „Тотнъм“ и „Фулъм“.", "date": "2019.08.04", "title": "Бербо: Сър Алекс призна грешката си"}
{"url": "https://www.monitor.bg:443/bg/a/view/nik-kirios-bie-i-predlaga-maratonki-na-sypernik-172147", "text": "Австралийският тенисист Ник Кириос победи Стефанос Циципас на полуфиналите на турнира във Вашингтон и се изправи срещу Данийл Медведев в спор за титлата. Кириос победи гърка с 6:4, 3:6, 7:6 (7), като Циципас изпусна мачбол в тайбрека на третия сет. По време на полуфинала австралиецът отново се прояви като шоумен. Кириос донесе резервен чифт обувки на своя опонент и му ги поднесе с поклон. Освен това Ник попита фен от трибуните как да изпълни сервис, а след това да отиде лично да му благодари. \"Тази седмица e невероятна. Наистина се наслаждавам. Вашингтон е много забавен. Публиката е невероятна. Просто правя правилните неща. Опитвам се да подобрявам дребните навици и това се отплаща\", коментира Ник Кириос.", "date": "2019.08.04", "title": "Ник Кириос бие и предлага маратонки на съперник"}
{"url": "https://www.monitor.bg:443/bg/a/view/jizel-bundhen-tom-brejdi-e-avokadoto-v-moja-sandvich-172148", "text": "Супермоделът Жизел Бюндхен отправи сладникаво пожелание към съпруга си Том Брейди за рождения му ден. Животът е толкова по-хубав, когато го споделям с теб. Благодаря ти, че си нашата опора и авокадото в моя сандвич. Обичаме те!“, написа в социалните мрежи 39-годишната красавица. Знаменитият футболист, който духна 42 свещички, побърза да отговори на любимата си - „Обичам те. Аз съм щастливецът“. Том винаги е твърдял, че манекенката му е помогнала да води по-добър живот по всеки възможен начин. Двамата се запознават при доста напрегнати за футболиста обстоятелства. Супермоделът и футболната звезда излизат от няколко седмици, когато спортистът разбира, че бившата му приятелка Бриджит Мойнахан е бременна в третия месец със сина им Джон. Брейди и Бюндхе възпитават и два общи наследника – Вивиан и Бенджамин.", "date": "2019.08.04", "title": "Жизел Бюндхен: Том Брейди е авокадото в моя сандвич"}
{"url": "https://www.monitor.bg:443/bg/a/view/ilindenski-sybor-na-popovi-livadi-nad-goce-delchev-172155", "text": "Вчера и днес в курортната местност Попови ливади над Гоце Делчев, в Пирин планина, която от няколко години е село с постоянно живеещи в него се състоя традиционния събор в чест на 116 годишнината от славното българско Илинденско-Преображенско-Кръстовденско въстание. Пред величествения паметник на Гоце Делчев - българският Апостол на свободата от Македония дойдоха хиляди от Пиринско и от цяла България. Паметника е дело на скулптора Крум Дерменджиев и близо 40-години красеше двора на Школата за запасни офицери във Враца. Заупокойна молитва за загиналите във въстанието и молебен за здраве отслужи Негово Високопреосвещенство Неврокопският митрополит Серафим. Кметът на община Гоце Делчев Владимир Москов в своето слово проследи накратко хода на въстанието до жестокото му потушаване. Той подчерта, че въстанието е връхна точка в националноосвободителната борба на българите от Македония и Тракия. Евродепутатът и заместник-председател на ВМРО-БНД Ангел Джамбазки изтъкна, че Илинденското въстание е най-масовото българско национално въстание:„Днес трябва да сведем глави, почитайки паметта на героите, но след това трябва да изправим най-сетне рамене, да вдигнем глави и да сложим край на десетилетното подценяване на националното ни самочувствие… Трябва да възстановим величието на българската нация! Ако тези, които днес почитаме, са имали националното самочувствие да се борят за държава, без да имат държава, тогава какво ще е нашето оправдание, когато имаме държавни институции, да гледаме апатично и до голяма степен безволево как отделни структури на обществото ни се разпадат и демотивират“, каза евродепутатът. Ангел Дмамбазки подчерта още, че не трябва да допускаме никой посмъртно да внушава друго национално самосъзнание на нашите герои и даде пример с Гоце Делчев, роден в българския град Кукуш, кръстен в Светата българска екзархия, работил като български учител и български офицер, борил се и загинал като български революционер. Цветя пред паметника на героя положиха: Негово Високопреосвещенство Неврокопският митрополит Серафим, Иван Стоянов – заместник-областен управител на Благоевград, Ангел Джамбазки, Атанас Стоянов – народен представител и заместник-председател на ВМРО, Елхан Кълков – народен представител в 44-то Народно събрание, полк. Красимир Кръстев – командир на бригадно командване – Благоевград. На тържеството беше прочетен поздравителен адрес от Румен Радев – президент на Република България, в който се казва: „Днес се прекланяме пред подвига на онези велики синове, които проляха кръвта си в името на един стремеж – независима и обединена България. Илинденско – Преображенското въстание е сред най-славните и трагични примери за жертвоготовност в името на родината, то е естествено продължение на десетилетните борби на българския народ за свобода и единение.“  По традиция на Попови ливади съборът продължава днес с богата фолклорна музикална програма, в която се изявяват местни народни певци и състави.", "date": "2019.08.04", "title": "Илинденски събор на Попови ливади над Гоце Делчев"}
{"url": "https://www.monitor.bg:443/bg/a/view/mlad-myj-se-zakla-ot-manija-za-presledvane-172154", "text": "Млад мъж от врачанското село Ботуня се закла след като в последно време страдал от мания за преследване. Трупът на 30-годишния Стоил Страхилов е открит близо до язовира край селото в събота вечерта. На тялото му се натъкнали двама рибари, които се ужасили от гледката, защото Стоил бил с прерязано гърло. Мъжете подали сигнал на спешния телефон 112 и на мястото пристигнали криминалисти и съдебни медици. Лекарите установили, че смъртта му е настъпила от загуба на кръв, тъй като артерията му била срязана. След разследване, извършено по горещи следи станало ясно, че не става дума за убийство, а Стоил сам е сложил край на живота си. Самоубиецът е ерген и няма деца. Завършил е право, но работел в столицата във фирма за климатици. От известно време се оплаквал на колегите си, че някой постоянно го следи. И близките му забелязали, че е започнал да се държи странно. Те потърсили консултация с психолог, който им казал, че има голяма вероятност Стоил да посегне на живота си. Младият мъж се прибрал в родното си село, защото имал почивни дни. Излязъл от дома си в петък следобед след като провел дълъг телефонен разговор. Не взел със себе си нито телефон, нито ключовете от колата и документи. След като не се прибрал цяло денонощие, бил обявен за издирване. Търсили го полицаи, помагали и хора от селото. Въпреки събраните данни за самоубийство, полицията не е затворила случая и продължава разследването. От профила му във Фейсбук става ясно, че Стоилов е почитател на походите сред природата и на волейболните ни национали. Имал сериозна приятелка и планирал скоро да се жени.", "date": "2019.08.04", "title": "Млад мъж се закла от мания за преследване"}
{"url": "https://www.monitor.bg:443/bg/a/view/montirat-31-zarjadni-stancii-za-elektromobili-vyv-varna-172132", "text": "31 нови зарядни станции за електрически автомобили ще бъдат монтирани във Варна. 22 от тях ще бъдат за обществено ползване и ще бъдат разположени в централната градска част, в обхвата на Синята зона. Останалите 9 ще се ползват от служителите на общинското предприятие „Общински паркинги и синя зона“ и ще се намират на територията на общинския наказателен паркинг за неправилно паркирани моторни превозни средства в Южната промишлена зона. Зарядни станции ще има на улиците „Дрин“, „Кракра“, „Цар Асен“, „Братя Миладинови“ и на бул. „Съборни“. За поставянето им вече има издадени разрешения от Община Варна, становища на „Електроразпределение -Север“ АД и одобрени инвестиционни проекти. Стойността на инвестицията е 759 500 лева без ДДС. Целта е да бъде изградена и въведена в експлоатация система за зареждане на електромобили във Варна, което да доведе до повишаване качеството на инфраструктурата и насърчаване ползването на този екологичен метод за придвижване. Планираният срок за изграждане на интелигентната система за управление е една година. Изпълнителят ще бъде ангажиран с пълната поддръжка на компонентите на системата през следващите 3 години след въвеждането й в експлоатация. При повреда, времето за реакция трябва да бъде един работен ден, ако става въпрос за подмяна на оборотно оборудване, 3 работни дни - за подмяна на техника и 21 работни дни – за подмяна на специфичен елемент. Изграждането на системата е част от проект за платено улично паркиране и поставяне на зарядни станции за електрически автомобили, финансиран от ЕБВР. Собствениците на електрически автомобили  ще ползват Синята зона и ще зареждат колите си от електростанциите напълно безплатно. Това е записано и в новата Наредба за организация на движението на територията на община Варна. По последни данни, регистрираните в България електрически и хибридни моторни превозни средства са 7 246, като изцяло електрическите автомобили са 741. За последните 5 години е отчетен ръст от над 600% на регистрираните у нас хибридни и електрически автомобили.", "date": "2019.08.04", "title": "Монтират 31 зарядни станции за електромобили в морската столица"}
{"url": "https://www.monitor.bg:443/bg/a/view/grisho-zagrjava-s-franzucin-za-stan-vavrinka-172161", "text": "Първата ни ракета в тениса Григор Димитров се подготвя усилено за старта на Мастърс турнира в Монреал. Българинът направи тренировка с номер 27 в света Лука Пуй на кортовете в канадския град. Димитров показа добра физическа кондиция в заниманието с французина. Мачовете от основната схема започват утре, а първият съперник на Гришо е Стан Вавринка. Швейцарецът води с 5-4 победи в преките двубои помежду им. Последният успех на Григор Димитров над Вавринка бе на Мастърса в Синсинати преди три години, като тогава българинът постигна четвърти пореден успех над този противник. Ако преодолее именития швейцарец, Григор ще си уреди мач с Карен Хачанов. Руснакът започва директно от втория кръг на състезанието. Григор Димитров се пуска и в турнира на двойки, като ще си партнира с Кей Нишикори. Първите им съперници са четвъртите поставени Хория Текау и Жан-Жулиен Ройер. Димитров и Нишикори са в долната половина на схемата, където Анди Мъри и Фелисиано Лопес започват срещу вторите поставени Марсело Мело и Лукаш Кубот.", "date": "2019.08.04", "title": "Гришо загрява с франзуцин за Стан Вавринка"}
{"url": "https://www.monitor.bg:443/bg/a/view/vandali-posjagat-na-chudnite-skali-kraj-varna-172131", "text": "Един от най-интересните скални феномени у нас, „Чудните скали“ до язовир Цонево край варненското село Аспарухово се руши, алармират група ученици от от Хуманитарната гимназия във Варна - участници в проект, посветен на местния фолклор. Вандалските прояви са къртене и драскане на всевъзможни глупости и графити със спрей, както и набези на селскостопанските животни в района, които компрометират екзотичните скали. Децата потърсиха гласност, за да накарат институциите да се задействат в опазването на „Чудните скали”.   „Не сме установили извършителите, но сме уведомили  компетентните органи да наложат административни наказания по екологичното законодателство. Предвидените санкции са от 500 до 10 000 лв., а собственикът на имота ще почисти появили се върху скалите рисунки“, коментираха случая пред Нова тв  експерти от РИОСВ- Варна. Учениците пък обясниха, че не са виждали извършителите, но са готови да направят всичко възможно, за да спрат в бъдеще такива вандалски посегателства по скалните образувания. „Този проблем е актуален отпреди 2-3 години, а „Чудните скали“ е символът на село Аспарухово и на това място извършваме проекта за научно-фолклорна експедиция. Обичаме го!“, споделят още учениците. „Започнали сме изграждането на видеонаблюдение на главния път през „Чудните скали“, затваряне с бариери от двете му страни и ще съдействаме, с каквото можем“, каза още кметът на село Аспарухово, Мария Георгиева.", "date": "2019.08.04", "title": "Вандали посягат на Чудните скали край Варна"}
{"url": "https://www.monitor.bg:443/bg/a/view/kreditnata-karta-na-apple-njama-da-raboti-s-kriptovaluti-172135", "text": "Кредитната карта, която Епъл (Apple) планират да пуснат следващия месец в САЩ, няма да работи с криптовалути. Освен това, клиентите й няма да могат да купуват лотарийни билети, физически или дигитални чипове за казиното, нито пък чужда валута или пътнически чекове, предават от сайта techcrunch.com. Детайлите около издаването на подобна карта са добре описани в документа за клиентско споразумение, публикуван на сайта на издателя на новата карта Goldman Sachs’. Там тези ограничения са записани като „парични аванси и парични еквиваленти“, при които изрично е посочено, че всякакви плащания и транзакции, свързани със закупуването на пътнически чекове, чужда валута, криптовалута, лотарийни билети или казино чипове, са невалидни. “Като се има предвид острите изменения в криптовалутите, не е изненада, че дуото Apple и Goldman Sachs’ казват твърдо „не“ на подобни изливания на пари“, пишат още от онлайн изданието.  поясниха още от технологичния гигант. Стига да се използва Apple Pay, клиентите могат да получат обратно 2% от сумата. При физическия вариант на картата, това число е малко по-малко. Докато, ако се купува директно от Apple, то се връщат 3%. Друг плюс е, че няма да има наказателни такси или закъснели такива. Лихвените проценти пък варират между 13-24% в зависимост от кредитоспособността на клиента. Не на последно място, при използването на Apple Pay, на клиентите е обещано, че личното им пространство или данните им няма да бъдат нарушени като бъдат продадени на трети лица с цел маркетинг или реклама. Въпреки това, информацията може да бъде споделена с регулатори за целите на финансовите отчети.", "date": "2019.08.04", "title": "Кредитната карта на Apple няма да работи с криптовалути"}
{"url": "https://www.monitor.bg:443/bg/a/view/zabranjavat-prodajbata-na-bg-rakii-i-brendi-bez-sertifikat-172144", "text": "Забранява се предлагането на пазара на винени, гроздови е джиброви ракии, както и на бренди, произведени в България, които не притежават сертификат за автентичност. Това е записано в нов Закон за виното и спиртните напитки, публикуван за обществено обсъждане на портала за обществени консултации. Всяка партида от етилов алкохол от земеделски произход, дестилат от земеделски произход и спиртни напитки, произведени в България пък ще се придружава от протокол за изпитване, издаден от акредитирана лаборатория. Производство на етилов алкохол от земеделски произход, дестилати и спиртни напитки с цел продажба ще се извършва от търговци, регистрирани по Търговския закон, Закона за кооперациите или по законодателството на държава – членка на Европейския съюз, или на друга държава – страна по Споразумението за Европейското икономическо пространство, както и на юридически лица, създадени въз основа на нормативен акт, които са вписани в регистъра на производителите на етилов алкохол от земеделски произход, дестилати и спиртни напитки. Регистърът ще се води от Министерството на икономиката, пише още в законопроекта. Освен това Изпълнителната агенция по лозата и виното ще поддържа специален лозарски регистър, в който ще се вписват всички производители на грозде за вино и оцетопроизводители. Предвижда се още нови лозя да се садят, а старите ще се презасаждат само със специално разрешение. Изпълнителната агенция по лозата и виното пък ще поддържа публичен лозарски регистър на интернет страницата си. Гроздопроизводителите ще удостоверяват правото да ползват имотите, а винопроизводителите и оцетопроизводителите - наличието на въведени в експлоатация обекти за производство със съответното технологично оборудване, Само вписани гроздопроизводители ще могат да произвеждат и предлагат винено грозде. Производството и предлагането на лозаро-винарски продукти ще става само от вписани за съответната дейност лица. Създаване на насаждения с винени сортове няма да може да се прави без издадено разрешение от Агенцията по лозата и виното, предвиждат текстовете. Производителите ще са длъжни да изкореняват за своя сметка площите, засадени с лозя без разрешение в 4-месечен срок след установяването им. Ако това не се случи, те ще търпят санкции. За лозя, засадени без разрешение, стопаните няма да имат право на подпомагане от бюджета и по европейски програми. За засаждане, презасаждане или присаждане за целите на винопроизводството ще могат да се използват само класифицирани винени сортове лози, регламентирани в наредба на министъра на земеделието. Засадените некласифицирани сортове подлежат на изкореняване, освен ако не са предназначени само да консумация в домакинствата на винопроизводителите, пише още в проектозакона, цитиран от Investor.bg Със законопроекта се регламентират и видовете оцет, обозначенията на вината, категориите вина и други напитки.", "date": "2019.08.04", "title": "Забраняват продажбата на БГ ракии и бренди без сертификат"}
{"url": "https://www.monitor.bg:443/bg/a/view/bylgarija-ostana-blizo-do-chudoto-sreshtu-amerikankite-172133", "text": "Женският национален отбор по волейбол на България бе близо до фантастичен успех над домакина на олимпийската квалификация САЩ. Българките обаче не успяха да поднесат изненада в група С и загубиха от класния американски тим в Шрийвпорт с 2:3 (25:21, 21:25, 25:21, 20:25, 10:15). Двубоят предложи изключителна драма за близо 3000 зрители в зала \"Сенчъри Линк Сентър\". Родните националки показаха страхотен дух и спечелиха първия гейм. Домакините изравниха, но нашите отново взеха аванс в третия гейм. Притиснати до стената американките демонстрираха класата си и стигнаха до тайбрек, с който спечелиха. Най-резултатна за българския тим беше Елица Василева с 24 точки (2 блока и 43% ефективност в атака). За американките Джордън Ларсън реализира 23 точки (3 блока, 2 аса и 49% ефективност в атака) за победата. България заема второто място във временното класиране с 1 победа, 1 загуба и 4 точки. В първата си среща в Шрийвпорт, националките победиха Аржентина с 3:1 гейма. Начело в групата е САЩ с 2 победи от 2 мача и 5 точки. Само победителят в турнира ще се класира директно за Олимпиадата в Токио. В последния мач за България на турнира волейболистките ни срещат Казахстан. Двубоят е тази нощ. Американките пък играят с Аржентина. Селекционерът Иван Петков изрази съжалението си за пропуснатия шанс за успех над силния американски отбор. \"Бяхме много близо до успех, но разликата е в малките неща. Трябва да работим и да продължаваме да се усъвършенстваме. Имаме добро бъдеще, тъй като съставът ни е много млад\", коментира Петков и добави: \"Благодаря на моите състезателки за играта им в този мач. Те показаха много добър волейбол, особено в защита и нападение.\" Капитанът на България Елица Василева сподели, че опитът на американките е бил решаващ. \"Разликата беше в четвъртия гейм, след като водехме с 2:1 в резултата. Опитът на нашите съпернички беше основната разлика\", каза Василева. Легендата Карч Кирали, който е начело на САЩ, похвали българките и по-специално Елица Василева. \"Знаехме, че е много добра волейболистка, а изигра и много силен мач. Отне ни известно време, но в крайна сметка започнахме да измисляме нещата. Беше доста трудно и бяхме изтласкани до ръба на загубата, заяви Кирали.", "date": "2019.08.04", "title": "България остана близо до чудото срещу американките"}
{"url": "https://www.monitor.bg:443/bg/a/view/kara-delevin-kaza-da-na-ashli-bensyn-172137", "text": "Британският супермодел, актриса и певица Кара Делевин каза заветното „да“ на Ашли Бенсън, прочула се с ролята на Хана в хитовия сериал „Малки сладки лъжкини“. Сватбената церемония се състоя в Лас Вегас. Джобът на двете звезди е олекнал с 245 лири, за да разменят брачните си обети в тематичен \"Елвис\" параклис. Чаровните блондинки са сключили брак в присъствието на малък брой гости, сред които актрисата Скарлет Йохансон, гласовитите братя Джонас и звездата от „Игра на тронове“ Софи Търнър. Собственикът на параклиса Майкъл Кели, цитиран от в. The Sun, разказа, че Делевин и Бенсън са изглеждали напълно уверени в действията си, както и в това какво означават една за друга. Искрата между Кара и Ашли пламна миналата година, но я направиха публично достояние едва през юни. Все пак връзката им не е изненада за феновете. Миналия август папараци запечатаха как двете се целуват на лондонско летище, а снимките бяха разпространени от сп. People.", "date": "2019.08.04", "title": "Кара Делевин каза „да“ на Ашли Бенсън"}
{"url": "https://www.monitor.bg:443/bg/a/view/tesla-otnovo-shte-predlaga-bezplatno-zarejdane-na-elektromobilite-172139", "text": "Тесла (Tesla) отново ще предлага безплатно и неограничено зареждане на новозакупените електромобили. Отстъпката ще важи само за моделите S и X, става ясно от публикация на гиганта в Туитър (Twitter), цитирана от сайта theverge.com. Причина за неочакваната оферта са не само ниските продажби на двата модела, но и по-лошите от очакваното резултати, представени на отчета за последното тримесечие. За периода компанията е загубила 408 млн. долара, което се дължи на по-малкото продажби на автомобилите. на станциите“, пишат от технологичния гигант. Това обаче далеч не е първия случай, в който от компанията прилагат тази мярка. Същата оферта бе предложена и до 2017 г., когато всеки нов купувач можеше да се възползва от безплатното зареждане. Скоро след това шефът на Tesla Илън Мъск заяви, че тази програма „не е устойчива“ и след януари 2017 г. тя ще претърпи промени: новите шофьори ще могат да получават до 400 kWh на година, а след като се достигне това количество, те ще трябва да плащат. Друг случай бе възможността шофьорите с такова предимство да дават код на други, които са без, с който лишените от безплатното зареждане също да бъдат способни да се възползват от него. Тази програма също бе отменена по-рано тази година.\"Изглежда това предимство отново се върна, за да примами шофьорите да прегледат и други, по-скъпи предложения\", пишат още от сайта.", "date": "2019.08.04", "title": "Tesla отново ще предлага безплатно зареждане на електромобилите"}
{"url": "https://www.monitor.bg:443/bg/a/view/katastrofa-mejdu-lodka-i-platnohodka-vyv-finlandski-vodi-172136", "text": "Един човек беше убит, а петима други - ранени, след като платноходка се сблъска със състезателна лодка край бреговете на Финландия. Инцидентът станал близо до архипелага Турку, съобщават световните медии. \"Двама души получиха сериозни наранявания, а други четирима бяха леко ранени при сблъсъка. На борда на лодките имаше общо осем души: двама на моторната и шестима на ветрохода\", се казва в съобщение на финландската брегова охрана. По-късно бе обявено, че един от тежко ранените - мъж на средна възраст, е починал при транспортирането му в болница, а пострадалите са приети за лечение. Разследването на инцидента продължава. Стана ясно, че климатичните условия са били оптимални по време на сблъсъка.", "date": "2019.08.04", "title": "Катастрофа между лодка и платноходка във финландски води"}
{"url": "https://www.monitor.bg:443/bg/a/view/hajdi-klum-i-tom-kaulic-vdignaha-vtora-svatba-172140", "text": "Супермоделът Хайди Клум и музикантът Том Каулиц се разходиха до олтара за втори път, след като наскоро стана ясно, че са вдигнали тайна сватба на 22 февруари. Този път 46-годишната красавица и любимият й заложиха на пищна церемония на яхта край италианския остров Капри. Булката се е появила с бяла рокля без презрамки и воал, а младоженецът - с костюм в кремав цвят и синя риза. Четирите деца на Клум са присъствали на сватбената церемония. Според сп. People яхтата \"Кристина О\", на която манекенката и Каулиц отново са се врекли във вярност един на друг, навремето е принадлежала на Аристотел Онасис. На борда на плавателния съд е организиран сватбеният прием на магната и Джаки Кенеди, както и този на принцеса Грейс и принц Рение Монакски. Припомняме, че Каулиц е с 17 години по-млад от Хайди, като двамата са заедно от 18 месеца. Според източници, близки до влюбените, те се запознали покрай риалити формата „Следващият топмодел на Германия“. Впоследствие папараци заснеха и първата им публична целувка в рамките на друго предаване - „Америка търси талант“.", "date": "2019.08.04", "title": "Хайди Клум и Том Каулиц вдигнаха втора сватба"}
{"url": "https://www.monitor.bg:443/bg/a/view/iranec-s-dojivotna-prisyda-zaradi-pornosajt-izbjaga-v-kanada-172138", "text": "Иранец, излежаващ доживотна присъда за създаване на порнографски уебсайт в Иран, е избягал в Канада, предаде АФП. Саид Малекпур, излежал 11 години от присъдата си, е получил право да напусне затвора за три дни на 20 юли, след което не се е върнал, съобщи пред държавната телевизия съдебният говорител Голамхосейн Есмаили. Малекпур, който има канадско жителство, е успял да се върне в Канада, става ясно от видео, публикувано от сестра му в \"Туитър\". \"Кошмарът най-сетне приключи\", написа Мариам Малекпур в коментар към видеото. Тя благодари на \"всички хора, които ни подкрепяха през това време\" и на Канада за \"нейното лидерство\". \"Чувстваме се много облекчени\", коментира в телевизионно интервю Паям Акхаван, преподавател по право в университета \"Макджил\" в Монреал, който е помогнал на Малекпур да избяга. Малекпур е бил арестуван в Иран през 2008 г., когато е отишъл да види умиращия си баща. Първоначално е осъден на смърт, но през август 2013 г. присъдата му била смекчена на доживотна. Междувременно стана ясно, че Иран е задържал в Персийския залив чуждестранен танкер, превозващ контрабандно гориво за няколко арабски страни, предаде държавната телевизия Прес тиви. Съдът е пренасял 700 000 литра гориво, а на борба са седем моряци от различни националности, посочи Корпусът на гвардейците на Ислямската революция. Иран миналия месец задържа британски танкер в Ормузкия проток, а на друг разреши да продължи с предупреждение.   911403 Саид Малекпур", "date": "2019.08.04", "title": "Иранец с доживотна присъда заради порносайт избяга в Канада"}
{"url": "https://www.monitor.bg:443/bg/a/view/bum-na-letni-virusi-v-blagoevgrad-172125", "text": "От месец насам се забелязва бум на летните вируси в Благоевград, разтревожени установяват лични лекари от Областния град на Югозапада. Пред кабинетите им се вият опашки от болни, което също увеличава риска от разрастване на заразата. Основно симптомите са стомашно-чревните инфекции, които повалят не само малки деца, но и възрастни. Мръсните ръце, недобре измита храна и замърсена вода обикновено са сред основните причинители на инфекциите. Летните вируси протичат с  температура, повръщане, разстройство и хрема. Симптомите продължават около десетина дни, но при бърза реакция, заразата може да бъде лесно преодоляна от организма. Все пак има посещение на басейни с много хора, в морето. Лекарите съветват да се избягват басейните, в които водата не се сменя често или не се дезинфекцира редовно. За да се избегне заразата, специалисти съветват ръцете да се мият по няколко пъти на ден. Плодовете и зеленчуците също да се мият обилно на течаща вода. Лечението на летните вируси е различно. Антибиотици се дават за салмонелоза и дизентерия. Вирусните инфекции пък обикновено караме на крак без лечение. По-скоро при тях се минава на диета два-три дни. Режимът е препечен хляб, варени картофи, моркови и всичко, което обира токсините – значи никакви тежки храни. При хепатита пък има ваксина, която предпазва, но у нас почти не са използва.", "date": "2019.08.04", "title": "Бум на летни вируси в Благоевград"}
{"url": "https://www.monitor.bg:443/bg/a/view/izobretatel-preletja-nad-lamansha-s-hovyrbord-172126", "text": "Френският изобретател Франки Запата успя да прелети Ламанша днес с летящата си платформа \"Флайборд еър\", предадоха световните агенции. Това е вторият опит на Запата. Първият бе направен на 25 юли - точно 90 години, след като френският авиатор Луи Блерио става първият пилот, прелетял водната ивица между Франция и Великобритания. Запата излетя от френския град Сангат и преодоля разстоянието от 35 км за около 24 минути. Той кацна близо до британския град Сейнт Маргарет, след като по средата на маршрута презареди гориво на специална платформа, монтирана върху кораб. Малката летяща платформа има пет реактивни двигателя, а изобретателят носи керосин в раница на гърба си. \"Флайборд еър\" развива скорост до 195 кв в час, когато пренася човек, а в режим на дистанционно управление - до 400 км в час. Тя може да лети на височина до 3-3,5 километра.", "date": "2019.08.04", "title": "Изобретател прелетя над Ламанша с ховърборд"}
{"url": "https://www.monitor.bg:443/bg/a/view/novo-napadenie-v-sa-sht-pone-10-sa-prostreljani-172124", "text": "Масова стрелба е открита в американския град Дейтън, щата Охайо. Според местни медии има най-малко 10 загинали и много ранени, съобщи bnonews.com. Нападението е извършено след полунощ пред бар в района на Източна Пета улица в града. По непотвърдена информация полицията е неутрализирала стрелеца и издирва негов съобщник, който е избягал с черен джип. Инцидентът стана само 24 часа след  , при която загинаха 20 души, а други 26 бяха ранени. За стрелбата в Ел Пасо бе задържан един заподозрян-бял мъж, на възраст между 20 и 30 години: „Знам, че има един задържан, нямам информация къде е станало задържането. Първоначалните данни за използваното оръжие при стрелбата са за пушка, но все още не мога да ги потвърдя. Все още нямаме и информация и представа какъв е мотивът зад случилото се. Работим по това“, каза говорителят на полицията в града Робърт Гомес. По-късно от силите на реда уточниха, че задържаният е на 21 години и е от предградие на Далас. Разследването проверява възможността да става въпрос за престъпление от омраза, тъй като е бил открит манифест от мъжа, който сочи в тази посока. Убиецът е публикувал манифест в социалните медии преди смъртоносната атака. В него се заклеймява \"нашествието\" на латиноамериканци в Тексас и се прави препратка към нападението срещу две джамии в новозеландския град Крайстчърч, където бяха убити на 15 март 51 души. Ел Пасо е на границата с Мексико и 80 процента от 680-хилядното му население са латиноамериканци. Вероятно той не е действал сам и се издирват още поне двама стрелци. Припомняме, че групата е нахлула в магазин в мол в граничния град и е открила огън по намиращите се вътре. Американският президент Доналд Тръмп заклейми в Туитър „ужасната стрелба“ в Ел Пасо. Президентът на Мексико Мануел Лопес Обрадор информира, че са били убити трима мексиканци. Според външния министър Марсело Ебрард сред ранените има шестима граждани на страната, включително момиче на 10 години. От българското външно министерство съобщиха, че към момента нямат данни за пострадали български граждани. При необходимост от съдействие българите в Съединените щати могат да се обаждат на спешния номер 911, както и на телефоните в посолството ни във Вашингтон: (202) 387 0174; (202) 299 0273; (202) 483 1386.", "date": "2019.08.04", "title": "Ново нападение в САЩ, най-малко 10 загинали (ОБНОВЕНА)"}
{"url": "https://www.monitor.bg:443/bg/a/view/jena-zagina-v-adska-kasapnica-na-trakija-8-sa-raneni-172123", "text": "Една жена е загинала, а други осем души са били ранени при адска касапница на магистрала „Тракия“, съобщи „Блиц“. От полицията потвърдиха за поредната трагедия и уточниха, че инцидентът е станала тази нощ на 152 км в посока Бургас. Сблъскали са се Мерцедес Вито, който е ударил отзад лек автомобил БМВ. След него са се нанизали Ситроен и Пежо. Първите две коли са чуждестранна регистрация. При зверския удар е загинала шофьорката на един от автомобилите, на 55 години, която е турска гражданка. Ранени са общо 8 души, участници в мелето. Един мъж от тях е в изключително тежко състояние с опасност за живота. Той е откаран в Университетска болница в Пловдив. От Спешна помощ съобщиха, че трима от пострадалите са българи, останалите са турци. На място са били изпратени полиция, пожарна и линейки. Рязани са ламарините на колите, за да извадят ранените. Вероятната причина за кървавото меле е заспиване зад волана или висока скорост и загуба на контрол. Извършен е оглед от полицията, образувано е досъдебно производство. Цяла нощ до тази сутрин движението е участъка на катастрофата е затворено, автомобилите бяха пренасочвани по маршрут път II 56-път I-8 и път II-66. На магистралата можеха да се качат едва на 165 км в близост до Чирпан. Движението вече е възстановено, въпреки това има образувани огромни задръствания.", "date": "2019.08.04", "title": "Жена загина в адска касапница на „Тракия“, 8 са ранени"}
{"url": "https://www.monitor.bg:443/bg/a/view/kaskadior-na-brad-pit-vliza-v-igri-na-voljata-172134", "text": "Каскадьор, който е работил със звезди от ранга на холивудския ас Брад Пит, се присъединява към екипа на новото предаване „Игри на волята: България“. В шоуто Захари Грозданов – Захо ще влезе в ролята на главен консултант. “Едни от най-трудните неща, на пръв поглед изглеждат най-лесни. Например, сценичният бой. В него трябва да играеш, но трябва и да пазиш актьорите. Общо взето, няма нещо, което да не съм правил. Дори съм бил дубльор на жени”, разказва пред Нова тв мъжът, който се е разписвал с участие в продукзии като „Игра на тронове“, „Хелбой“, “Z-та световна война” , „Инферно“ и много други. Той ще е първият човек, който тества всяка една игра - за безопасност, за сложност и т. н. Участниците ще се състезават ежедневно за по-добри условия за живот, като най-важна ще е битката за територия, в която се решава кой отбор къде ще живее през седмицата - на безлюден плаж, в рибарска колиба или в луксозна къща. Отделно капитаните на трите отбора ще се борят за различни привилегии на своите съотборници. В риалити формата ще видим и елиминационни битки. \"Всяка каскада е сама за себе си, така е и тук. Всяка една битка е различна и Аз трябва да мисля най-вече за участниците, които минават през битките, но и за екипа, който е около тях и снима“, допълва Грозданов.", "date": "2019.08.04", "title": "Каскадьор на Брад Пит влиза в „Игри на волята“"}
{"url": "https://www.monitor.bg:443/bg/a/view/ne-pribirajte-chadyrite-pak-shte-vali-172127", "text": "В следобедните неделни часове над страната ще се развие купеста облачност и на отделни места ще превали краткотраен дъжд. Ще духа силен северозападен вятър, сочи прогнозата на НИМХ. Въпреки че чадърите все още ща са ви нужни, като цяло през деня ще преобладава слънчево време, с временни увеличения на облачността. Дъжд ще вали главно в източните и планинските райони след петъчните и съботните порои и градушки и  . Максималните температури ще бъдат между 24° и 29°, на височина 1200 метра-около 18°, а на 2000 метра-около 10°. Над Черноморието също ще преобладава слънчево време с временни увеличения на облачността, без съществени валежи. Ще духа до умерен север-северозападен вятър. Максимални температури на въздуха ще са 26°-27°, а на морската вода-26°-28°. Вълнението на морето ще бъде 2-3 бала.", "date": "2019.08.04", "title": "Не прибирайте чадърите, пак ще вали"}
{"url": "https://www.monitor.bg:443/bg/a/view/kraljat-na-tajland-oficialno-predstavi-lubovnicata-si-pred-pogleda-na-kralicata-172122", "text": "Не минаха и няколко месеца, откакто Маха Ваджиралонгкорн или Рама Десети се ожени за бодигардката си, а негово величество кралят на Тайланд отново направи всичко, за да попадне по страниците на световните медии – на странна церемония той официално представи любовницата си, а съпругата му Сутхида Ваджиралонгкорн На Аюдхя през това време седеше до него и наблюдаваше случващото се. Преди няколко дни кралят на Тайланд навърши 67 години. Празникът се проведе в двореца му, където той между другото той обяви Синеенат Вонгваджипакди (на 34 години) официално за своя Chao Khun Phra, което значи „благородна съпруга“. В интернет се върти видео, на което 33 години по-младата любовница на краля лежи в краката му, той пръска церемониална вода по нея, а съпругата му е в ролята на зрител. Церемонията е показана на живо по местната телевизия. Преди три месеца Маха Ваджиралонгкорн беше коронясан официално за крал на Тайланд на пищна церемония в Големия дворец в Банкок. Кралят сам постави на главата си Великата корона на победата - кралска регалия, тежаща над седем килограма, изваяна от злато и инкрустирана със скъпоценни камъни. След като се короняса, кралят връчи кралски регалии на съпругата си Сутхида Ваджиралонгкорн На Аюдхя, която стана официално кралица. Преди това бе обявено, че Маха се е оженил за Сутхида, но не се уточняваше на коя дата е станало това. Сутхида е била стюардеса в авиокомпанията \"Тай еъруейз\", преди да бъде назначена за командир на семейната охрана на краля с чин генерал. Кралица Сутхида, която е на 40 години, е четвъртата съпруга на крал Маха Ваджиралонгкорн. Кралят има петима синове и две дъщери от предишни бракове.", "date": "2019.08.04", "title": "Кралят на Тайланд официално представи любовницата си пред погледа на кралицата"}
{"url": "https://www.monitor.bg:443/bg/a/view/zashto-mestata-v-samoleta-ni-ne-sa-edno-do-drugo-172130", "text": "Все по-често се случва пътници да се оплакват, че са закупили билетите си в една резервация, заплатили са едновременно и въпреки това, получавайки бордните си карти и качвайки се в самолета, установяват, че са разпределени на различни места, понякога в двата края на самолета. Нормално ли е това и защо се случва? Ако пътувате с нискотарифни авиокомпании това е напълно нормално и е част от политиката и правилата на компаниите и не трябва да изненадва никой пътник. В този случай, това, че пътниците са в една резервация и са закупили билетите си едновременно, няма никакво значение. Процесът по изготвяне на бордна карта обикновено става не по-рано от 48 часа преди полета, ако не е заплатена услуга, даваща право на по-ранен чек-ин. Именно тогава системата на компанията разпределя на абсолютно случаен принцип местата, които пътници ще заемат по време на полета. По този начин се получава така, че при двойка, пътуваща заедно, единият пътник да седи на място 10А, а другият на 21C, разказва Ванина Хаджиева от голяма онлайн туристическа агенция. Разбира се, ако това е от значение за пътниците и те задължително искат да бъдат един до друг, авиокомпаниите дават възможност срещу допълнително заплащане да изберете конкретни места. Така освен да пътувате заедно, можете да изберете дали да сте до прозореца, до пътеката или до авариен изход, където мястото за краката е повече и се пътува по-комфортно. При редовните авиокомпании изборът на места е безплатен, но дори и да не резервирате предварително, в повечето случаи, когато се чекирате на гише, служителите ще ви дадат съседни места и ще се съобразят с желанието ви за пътека/прозорец, ако това е възможно. Когато резервирате самолетен билет, можете да си изберете място както по време на резервационния процес, така и след като билетът вече е издаден. Ако желаете конкретни места, можете да ги добавите до няколко часа преди полета, но все пак не го оставяйте за последния момент, защото изборът може да е по-ограничен.", "date": "2019.08.04", "title": "Защо местата в самолета ни не са едно до друго"}
{"url": "https://www.monitor.bg:443/bg/a/view/burja-vyv-varna-za-malko-ne-zatri-majka-s-dete-4-postradaha-172129", "text": "Краткотрайна, но с изключителна мощ буря във Варна за малко не затри майка с дете. Общо четирима души пострадаха при счупване на стъкло в детски магазин по време на бурята, която се разрази в събота след 17 часа. Това съобщиха от ОД на МВР в морския град. Стъклото в магазин „Джъмбо“ се е счупило от отнесени от ураганния вятър реклами, които преминали през прозорците и се натрупали на ескалатора, където имало хора. За щастие, инцидента се е разминал само с уплаха и малки щети. На място е изпратен екип на Гражданска защита, но до намесата му не се е стигнало. Веднага е повикана и линейка. По информация на шефката на ЦСМП-Варна, д-р Мая Рашева, пострадалите са откарани в спешния център на МБАЛ „Света Анна“, но сред тях нямало тежки наранявания и не се е наложила хоспитализация. Друг инцидент, причинен от бурята, бе с пълен с пътници автобус от градския транспорт  по линия 17 „а“ от квартал „Галата“ във Варна към центъра на града. От силния вятър и дъжд по време на бурята, стъклото на автобуса изхвръкнало и се разбило, отворили се и страничните прозорци, съобщиха пътниците. Шофьорът овладял ситуацията, а пътниците му помагали, като придържали с ръце затворени повредените прозорци. Автобусът спрял на спирката след Аспаруховия мост и хората били извозени от друга машина. Над 40 сигнала за паднали клони и счупени дървета и клони са подадени само за първия час след разразилата се в следобедните часове буря във Варна, съобщи Ивана Милева от ОД на МВР-Варна. Бурята  продължи около 15 минути. Днес стана ясно, че на телефон 112 е имало общо около 200 сигнала. Регистрирани са материални щети. Има много автомобили с начупени стъкла. На много места има счупени от силния вятър билбордове, на някои от булевардите са се отчупили металните държачи на представителните флагове на Варна, България и ЕС. По информация на Милева, екипите на гражданска защита отработват подадените от граждани сигнали. Внезапната буря, придружена с дъжд и вятър, достигащ на пориви до 12-16 метра в секунда, причини и падането на клони и дървета в централната част на Варна. 15 са сигналите за паднали  дървета в града, както и за запушени отточни шахти, подадени в Община Варна. Огромен клон се отчупи от дърво и падна на тротоар до Колхозния пазар, голямо дърво в района на ул. „Братя Миладинови“ в района на училище \"Кирил и Методий“ затисна лек автомобил, прекършено е дърво и в района на „Ботевата градинка“. Паднали дървета има и на ул. \"Генерал Столипин“ и на кръстовището на ул. \"Васил Априлов\" и ул. \"Петко Тодоров\". Сигнали за прекършени дървета имаше и в района на руското училище и  Морската градина. Колони от автомобили задръстиха входовете на Варна откъм Бургас и Златни пясъци. Наши читатели сигнализираха, за голяма градушка ударила района на „Кабакум“, където за секунди от ясно време връхлетяла изненадващо бурята. Изведнъж се разхвърчаха столове, чадъри, падаха клони, разказват очевидци. Пристанището и Летище Варна днес са отворени. Оценка за нанесените материалните щети се очакват в понеделник.   В същото време бурята стовари дървета и остави за повече от едно денонощие две села без електричество в Кюстендилско. През съботния ден 20-годишно дърво беше буквално прекършено в самия център на Дупница. По чудо не се стигна до пострадали и щети, тъй като в района имаше и паркирани автомобили. В продължение на часове огнеборци и полицаи разчистват клоните. Междувременно в Сапарева баня удари градушка, като остави главната улица под вода. Силният вятър, дъжд и мълнии нанесоха десетки щети по електроразпределителната мрежа на ЧЕЗ Разпределение. Счупени са 7 стълба, изгорели са трансформаторни машини в трафопостове, множество проводници са разкъсани от паднали дървета. ЧЕЗ Разпределение възстанови повечето повреди по мрежа средно напрежение и работи по отделни сигнали на мрежа ниско напрежение за възстановяване на електрозахранването на единични обекти, съобщиха от пресцентъра на дружеството. Въпреки това обаче повече от едно денонощие жителите на селата Лозно и Николичевци са без ток. Причината са скъсани жици, които местните се надяват да бъдат възстановени в скоро време. „Колко трябва да чакаме. То хладилниците ни се разтопиха, нямаме топла вода, не може човек и да си сготви. Само ни обещават и на нас ни остава единствено да чакаме“, гневяха се хора живеещи в близкото до Кюстендил село Лозно.", "date": "2019.08.04", "title": "Бурята във Варна за малко не затрила майка с дете, 4 са пострадали (ОБНОВЕНА)"}
{"url": "https://www.monitor.bg:443/bg/a/view/plamen-georgiev-za-2-g-kpkonpi-otne-40-mln-lv-tova-njama-kak-da-ostane-bez-otgovor-172128", "text": "\"За последните 2 години комисията е отнела 40 млн. лв. имущество с влезли в сила решения на съда. Това няма как да няма отговор. Имаме искове за над 3 млрд. лева, внесени в съда. За мен ще издържат в съда. Ние сме убедени в това.\". Това каза в ефира на Нова ТВ във връзка със заплахите подалият оставка като шеф на КПКОНПИ Пламен Георгиев. „Аз съм прокурор. Има заплахи, които не съм ги оценил аз. Имена не мога да назова. Като кажа конкретно име без да имам доказателства, това означава клевета\", добави той. Относно това дали, когато се върне в Спецпрокуратурата отново ще бъде мишена на заплахи Георгиев заяви: \"Разбира се, че ще съм мишена, но няма как да е в такава степен. Тук интересите бяха много големи и работата, която се свърши, беше много сериозна. От април до април комисията има десетки случаи на корумпирани служители, предадени до прокуратурата.\". Той коментира и казуса с терасата на апартамента му с думите: „В работата си не съм допускал грешки. Сбърках в комуникацията с медиите. Вероятно трябваше още в началото да изляза и да обясня за всички лъжи, които се изговориха. В морален план не мисля, че съм бъркал.“, Георгиев определи случая като \"безумно внушение\". \"Архитектите през 2005 г. са конструирани така, че изходът й е само от моя част. Тя е обща. Аз плащам данъци – нещо, което вероятно почти никой друг не прави от тези, които притежават такива тераси. Разбира се, че когато човек има нужда от такова жилище, си го купува. Точно в тази година - 2017-та, ми се роди малкият син. Имам тийнейджър и двамата няма как да съжителстват. Когато си продал наследствен имот и изтеглиш кредит – какъв е проблемът да си купиш жилище. Дори съседите дойдоха на другия ден, след като го купих, понеже навсякъде им тече и започнаха да ме молят да се правят спешни ремонти“, коментира Георгиев. \"За мен човекът, който ще ме на следи, трябва да е решителен и да продължи да надгражда това, което вършим, защото това са успехи. Колкото и да опитват да омаловажат нашия труд, България вече има антикорупционна организация, която е член на антикорупционните органи в Европа\", каза още той. И в допълнение обясни във връзка с това дали е говорил с премиера Бойко Борисов преди да подаде оставка: \"Не, разбира се, това е поредната глупост, която четох по медиите. Няма причина да коментирам с премиера как ще постъпя. Не знам защо се замесва името на премиера.\". Междувременно, докато тече втора проверка на казуса с терасата Камарата на архитектите са поискали да се направи независим експертен одит на сградата, в която се намира имотът на Георгиев, съобщи bTV. Оказа се, че екип на телевизията пък е причакал Георгиев пред студиото на Нова ТВ. „След мое участие в сутрешния блок на Нова телевизия бях буквално причакан от ваш репортер, а при опита ми да напусна сградата се стигна до пресичане на пътя на автомобила на НСО – ситуация, която разбирате, че можеше да доведе до инцидент. Истината е, че бях ангажиран семейно днес, тъй като синът ми има рожден ден и всяка минута от деня ми беше разграфена. Това е и причината да отклоня поканата за интервю от страна на вашия репортер, който ме дебнеше пред сградата на Нова телевизия. Не очаквах обаче, че дългогодишен журналист би застрашил собствената си сигурност и тази на колегите си, преследвайки човек, който не се крие. Моля да разберете притеснението ми – всяка подобна ситуация може да се възприеме като заплашителна от служителите на НСО, на които е възложено да следят за моята сигурност“, написа в становище до bTV по-късно Георгиев.", "date": "2019.08.04", "title": "Пламен Георгиев: За 2 г. КПКОНПИ отне 40 млн. лв., това няма как да остане без отговор"}
{"url": "https://www.monitor.bg:443/bg/a/view/radoslava-lazarova-oblicha-bulkite-v-avtorski-danteli-snimki-172007", "text": "Дизайнерката Радослава Лазарова отправи предложенията си за булките, които ще се разходят до олтара догодина. Носителката на „Златна игла 2019“ за най-добър млад дизайнер представи колекцията Reflections 2020, за която черпи вдъхновение от „красивото сияние на залеза и нежните отблясъци на скъпоценни камъни и материи“. Булчинската линия се отличава с женствени силуети, интригуващи съчетания на цветове, материи и декоративни елементи. По отношение на силуетите Reflections 2020 показва различни конструктивни срязвания и дължини и многопластови поли. Присъстват популярните Ръчно моделираните кройки създават обеми, плохи, комбиниране на „плътно и прозрачно\". Лазарова предлага корсети в два варианта – олекотени прозрачни и плътни, които оформят женствена талия. Акценти в линията са авторската дантела, ефектът „рисунка върху тялото\" в симетрични и асиметрични композиции. Друг акцент са спортно-елегантните елементи както в кройките, така и в детайлите - вертикални линии, джобове, мрежести елементи, прозрачност. Характерно е наслагването на многопластови прозрачни материи. За роклите в колекцията са използвани тафта, копринен шифон, копринен тюл, руски сатен, дюпон, органза с матов ефект и авторската дантела на Лазарова. Тя акцентира също на рокли две в едно, ръчно изработени елементи и моделирани набори, голи гърбове и висока талия. Декоративната украса включва полупрозрачни кристални мъниста, цирконий, пайети, 3D флорални елементи и точки. Основните цветове на тоалетите са слонова кост, екрю, телесно и нежни нюанси на розово – пудра и пепел от рози. Лица на колекцията са моделите Вероника Стефанова и Елисавета Гарева.", "date": "2019.08.04", "title": "Радослава Лазарова облича булките в авторски дантели (СНИМКИ)"}
{"url": "https://www.monitor.bg:443/bg/a/view/za-slona-ot-baterii-pyrvija-tiraj-na-potyr-transseksualizma-i-zona-51-stihove-172000", "text": "Неделята отново пристигна с тихите си стъпки, но въпреки че повечето хора са се разтворили или са изчезнали напълно в следобедната вековечна сиеста, все пак голямото кълбо, а според някои плоскост, не спира да се върти и се случват умозатриващи щуротии. Легнете по гръб, а ако сте изгорели, стойте прави и четете. Започваме с новината, че в Мексико сити се състоя конкурс \"Мис транссексуална красавица\". Участничките се представиха по червени бански костюми, носиха вечерни тоалети с дълбоки деколтета и отговориха на въпроси за климатичните промени и човешките права, което звучи като изпит в определени учебни заведения. След 4-часова надпревара и протести на загубилите я участнички, брюнетка от западния щат Колима бе обявена за \"Мис транссексуална красавица\" на Мексико за 2019 г. Ивана Касарес се усмихна, когато спечели титлата. Това бе второто издание на конкурса, започнал като част от усилията транссексуалните жени да бъдат приети в мексиканското общество. Мексико е сред най-опасните за транссексуалните хора страни в света - 261 транссексуални жени са били убити между 2013 г. и 2018 г., сочат данни на местна организация за защита на правата на лесбийките, гейовете, бисексуалните и транссексуалните.  В рамките на конкурса \"Мис Колима\" носеше вдъхновен от туземното население костюм с леопардови принтове и пера, а заелата второто място \"Мис Долна Калифорния\" - костюм с изображения на чепки грозде, повлиян от лозята в щата. На трето място остана \"Мис Мексико сити\". От модния подиум се прехвърляме към неврозите на някои представители на хомо технологикус. Над 6000 американци са подписали полици, с които ще им бъдат изплатени 10 милиона долара в случай на отвличане от извънземни същества. Капиталистите изкарват пари дори и от нещата, които ги няма, в случай, че и нас ни няма в следствие на нещата, които ги няма. Странната застраховка се предлага от компанията \"Сейнт Лорънс\" със седалище в гр. Алтамор спрингс в щата Флорида. Тя ще предлага защита на клиентите си при посещение на места, свързани със \"зелените човечета\", като например Зона 51 в Невада. Заявките за този вид застраховане рязко скочиха, след като се разбра, че ще се организира масов събор в близост до Зона 51, където се твърди, че американските военни изследват извънземния живот, НЛО и всякакви паранормални явления. Сбирката е предвидена за 20 септември, като на нея се очаква да се стекат 2 милиона фенове на космическите пришълци. (Аз подкрепям планирания протест) Застрахователната компания предлага и застраховки срещу астероиди, срещу прераждане и срещу щети, претърпени в Зона 51. Засега само двама души са поискали да им бъдат заплатени компенсации след отвличания, като единият от тях е представил полароидна снимка на извънземните извършители. В застрахователната полица обаче има уловка. Жертвите на застрахователното събитие наистина ще получат обезщетение от 10 милиона долара, но то ще се изплаща по 1 долар на ден в продължение на 10 милиона години (Признавам си, изсмях се тук, а американските гешефтаджии могат да измамят и извънземните, заклевам се). Друга новина, която сигурно ще ви накара да издишате въздух от носа с по-висока от обикновената скорост, е следната. Скулптура на слон в естествен размер, за направата на която са използвани 29 649 батерии, е изложена в британски зоопарк.  Инсталацията е създадена с цел да се изтъкне фактът, че всяка година на сметищата във Великобритания попадат 20 000 тона батерии.  За да насочи общественото внимание към проблема, компания \"Дюрасел\", която тази година е рециклирала 170 тона, лансира кампанията \"Големият лов на батерии\", окуражавайки 1,3 милиона деца от 5800 училища в страната да се включат в нея. Стига слонове, те не могат да летят, за разлика от цените на книгите, те от облаците отвъд. Първата книга за Хари Потър, съдържаща някои грешки при издаването й, беше продадена на търг и донесе на собственика й 28 500 лири.  Тръжната сесия беше организирана от \"Хенсънс окшъниърс\" в чест на рождения ден на Хари Потър и на авторката на фантастичната сага Джоан Роулинг. Лотът бе първата книга за момчето магьосник, озаглавена \"Хари Потър и философският камък\", издадена през 1997 г. Томът е било отпечатан от издателство \"Блумсбъри\" в 500 екземпляра. То съдържа някой грешки, като изписването на думата \"философски\", а на 53-а страница в списъка за предметите за обучение, два пъти е спомената вълшебната пръчица. Самата авторка на произведението е изписана като Джоан Роулинг, а не като Джей Кей Роулинг, като в останалите книги. По думите на 54-годишния офис работник, предложил рядкото издание на търг, той закупил книгата преди 20 години за 1 британска лира. Стига толкова новини, въпреки че фактът, че първата книга на Роулинг е с тираж 500, ме успокоява. Аз съм човек, който се занимава с поезия и я обича. Ще споделя тази неделя с вас стихове от Христо Ясенов, чиято първа книга „Рицарски замък“ е с отпечатана цели 1000 пъти. Два пъти повече от първия Потър, ха. Да, де, ама сега символизмът си е тръгнал и е приказка от забравени времена. Аз обичам символизма, пиша така дори. Затова споделям някои любими стихове на Ясенов. Наслаждавайте се и весела неделя!   Погасна слънцето на запад в море от пурпур и позлата, и вятър есенен понесе плача на горестно сираче; нависна облак над полето и болна скръб приспа цветята... Аз искам радости и слънце, а колко много ми се плаче! Мъгла и болка безначална препълни всички небосклони и аз - неволник безприютен - помъкнах свойто тежко бреме... Притисна морен сън земята и мокра есен заромони... Аз искам буден да живея, а колко много ми се дреме!    *   Аз искам да съм пролет сред пролетите млади и ручей бистрошумен от бисер и сълзи - и кротко да целувам крайбрежните ливади, и мълком да копнея по белите брези. И езеро да бъда - та в мен да се оглежда лазурната безбрежност на ведри небеса, и привечер върбата над мене да навежда, натегнала от скърби, разплетена коса. Аз искам да съм ручей - и мене да жадуват през пролет и през есен тревите от брега, и лодки от желания в водите ми да плуват... Аз искам да съм вечност сред вечната тъга! * Нощ тъмна несетно припада, замира и глъхне брега и лъхне от запад прохлада и вечерна топла тъга.   Аз чезна в мъглите вечерни край сънните речни върби и - рожба на горести черни - душата ми горко скърби.   Тя страда и кротко лелее миражи на пролетен блен - че слънцето бавно гаснее, а с него и белия ден.", "date": "2019.08.04", "title": "За слона от батерии, първия тираж на Потър, транссексуализма и зона 51 (+СТИХОВЕ)"}
