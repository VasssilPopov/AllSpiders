{"url": "https://www.monitor.bg/bg/a/view/farsi-urdu-i-suahili-vdigat-cenata-na-prevoda-do-tri-pyti-168067", "text": "Преводите от персийските езици - парси (фарси), дари, урду, както и африканските като суахили се заплащат до три пъти по-скъпо в бюрата за преводи и легализация. Причината е, че са много малко хората, които владеят тези езици, от една страна, а от друга – че с бежанската вълна от Афганистан, Пакистан и Африка очевидно все повече се търсят. Към тази езикова група е таджикският език. От там няма бежанци, но пък напоследък таджики идват да се трудят у нас като сезонни работници. Между редките езици за превод са монголски, индонезийски и др., но също така и древни езици като санскрит и латински. Затова и цената, която се заплаща на страница за превод от такъв език на български и обратното, е между 12 и 40 лв. Ако преводът е специализиран, сумата може и да прехвърли 40 лева, обясниха от Асоциацията на преводаческите агенции. Английски, немски, френски, руски, испански и италиански пък са най-търсените преводи. Цената, която се заплаща за страница превод на документ или някакъв друг текст, е между 14 и 20 лева. В бюрата за превод и легализация обикновено работят до десет души, но хората, които те ползват, са многократно повече, защото обикновено превеждат на хонорар. Разполагат и с преводачи с повече от 2 езика, но тази практика се избягва от всички агенции. Смята се, че не е професионално, тъй като винаги единият език е по-добър от другия. Филолозите, които работят като така наречените заклети преводачи, доскоро се водеха на списък в Министерството на външните работи. Те имаха връзка с консулските отдели и службите ги ползваха за официални писмени и устни преводи. В този списък фигурира един Този списък е свален от сайта на МВнР от края на май. Променени са и правилата, по които можеш да станеш заклет преводач. На заклетите преводачи се взема спесимен на подписа, с който те удостоверяват и гарантират верността на превода. Регистрационният режим, на който отговаряха досега заклетите преводачи беше отменен и заместен от по-свободни правила за добиване на правото да превеждаш официални документи. Това се случи след решение на ВАС и последваща заповед на външния министър Екатерина Захариева. Мотивът за това действие е, че работата на преводачите е стопанска дейност, тоест те извършват услуга с личен труд срещу заплащане с цел печалба. Отмяната на регистрационния режим е една от мерките за намаляване на административната тежест и бюрокрацията. Междувременно беше премахната и необходимостта всички официални документи да се легализират във Външно, като тази услуга се поема и от областните управи. По повод премахването на списъка от МВнР уточниха, че „отчитат, че на заверка по реда на правилника подлежат официални документи, съдържащи отразява постоянен и настоящ адрес, семейно положение, имуществено състояние, показва наличието на правни ограничения и други, като достоверното пресъздаване на тази информация зависи защитата на правата и законните интереси на лицата“ и допълват: „В тази връзка Министерството на външните работи счита за необходимо предприемането на незабавни действия от временен характер, с които да се гарантира, че преводът на тези документи следва, както и до момента, да бъде поверен на преводачи, които могат да удостоверяват минимално необходимото ниво на познания на съответния език, което би им позволило коректното възпроизвеждане на съдържанието на тези документи“. От там гарантират, че въпреки че списъкът вече не се поддържа, е установен временен режим за извършване на заверка от Правилника за легализациите, заверките и преводите на документи и други книжа, тоест запазват се съществуващите до момента изисквания за образованието и квалификацията на преводачите По новите правила пък, за да станеш заклет преводач, вече е необходимо само да минеш пред нотариус, без задължително да фигурираш в списъка на външното министерство. Пред нотариуса се представят документи, доказващи владеене на език. Това може да е по съответния език. Доказателство за владеене на език е и следдипломна квалификация, за които се кандидатства с изпит по езика, завършена с диплома или дисертация с успех над 4.50. Валидна е и дипломата за средно образование от езикова гимназия с успех по езика над 4.50, диплома за каквото и да е висше образование, при което се държи държавен изпит по съответния език, отново с успех от изпита над 4.50. Срещу тази високоспециализирана дейност обаче няма високо заплащане. Цените за превод не са променяни в последните 10 години, обясниха от Асоциацията на преводаческите агенции. Наскоро на конференция в Брюксел колегите на бранша отбелязали, че парите, които получават преводачите у нас, са обидно ниски. Реално те са пет-шест пъти по-ниски от тези в европейските страни, допълват от асоциацията.", "date": "2019.06.16", "title": "Фарси, урду и суахили вдигат цената на превода до три пъти"}
{"url": "https://www.monitor.bg/bg/a/view/pogubeni-ot-prevoda-168066", "text": "Да се изгубиш в текста и в неговия смисъл е твърде лесно. Особено когато ти се налага да четеш нещо, преведено от човек, който няма понятие не само от основни положения от теорията на превода, но и не познава богатството на езика носител. Да ме извини за заемката София Копола, чиято комедия разсмива повече от двадесет години успешно и млади, и недотам млади зрители, но напоследък художествената, че дори и специализираната литература, изобилстват от конструкции и смели интерпретации, които хвърлят и погубват читателя в тотални недомислици. Утешителното е, че институциите в България все още държат да работят с хора, които не само владеят езика до съвършенство, но имат широки познания в областта, за която превеждат. Независимо дали става въпрос за медицина, правно-икономически отношения и административни документи. Нещо повече, за да се улеснят гражданите и да им се спести бюрокрацията, тоест потребителите, наскоро беше отменен регистрационният режим. Безспорно, остават т. нар. заклети преводачи, защото това са хората, на които може да се доверят и правосъдната власт, и администрацията. Дали обаче читателят може да се довери на това, което чете в купената току-що книга? Не винаги. Ако името не е на утвърден преводач, има твърде голям риск да я захвърли още след първите страници и повече да не посегне към нея, та дори авторът да е нашумял. Причината: твърде много издателства започнаха да наемат новозавършили филолози и дори пенсионирани учители по език, които колкото и добре да го знаят, не са запознати с теорията на превода, нито имат опита да работят с чужди автори. Тези хора са склонни да работят на по-нисък хонорар от определения по тарифа, който и без това в България не отговаря на тези, които се предлагат в останалите страни, та дори и тези от бившия Източен блок. Преди години едно издателство почти всеки месец пускаше на пазара по един-два романа. Печалбите му бяха твърде добри, а разходите минимални. Собствениците се бяха изхитрили и периодично обявяваха „конкурс“ за преводачи. На кандидатите даваха да преведат по 20-ина страници. После прибираха текстовете, не одобряваха кандидатите, но същевременно пускаха един редактор, който да пооправи нещата. Ето така се пръкваше поредната книга. Времето на тези „конкурси“ отмина, но пък дойде времето на Google преводача. Това, което някой не успее да оплеска с нескопосания си превод, дори на буквално преведени и звучащи нелепо конструкции на български, го довършва автоматичният превод. Защото, колкото и неприятно да звучи, някои при затруднения си позволяват да го ползват, но не и да попитат утвърден в това изкуство колега. Да се критикува е лесно. „Как да храня деца и жена само с едната учителска заплата“, би възкликнал някой. Ще имате винаги за хляба на децата, ако добре владеете чуждия език и познавате богатството на своя, защото това ще ви донесе по-високи хонорари, платени от по-престижни издателства.", "date": "2019.06.16", "title": "Погубени от превода"}
{"url": "https://www.monitor.bg/bg/a/view/volejbolistite-vzeha-samo-gejm-na-italija-168073", "text": "Мъжкият национален отбор на България по волейбол претърпя шеста загуба в Лигата на нациите, след като отстъпи на Италия с 1:3 (-14, -20,23, -21) в двубой от група 10, изигран в Двореца на културата и спорта във Варна. \"Лъвовете\" заемат 12-а позиция в класирането с 8 точки (3 победи, 6 загуби), а италианците са трети с 21 точки (7 успеха, 2 поражения). Цветан Соколов бе над всички с 23 точки (1 ас, 1 блокада), Алекс Грозданов добави 11 точки (2 блокади). За \"адзурите\" Джулио Пинали приключи със 17 точки (1 блокада). В следващия уикенд България е в група 16 в Куяба (Бразилия), където ще срещне съставите на домакините, Русия и Германия. Срещите са от 21 до 23 юни. Италия пък приема в Милано Полша, Сърбия и Аржентина.", "date": "2019.06.16", "title": "Волейболистите взеха само гейм на Италия"}
{"url": "https://www.monitor.bg/bg/a/view/koko-i-simo-prodyljava-bitkata-s-kovarnata-genna-bolest-168068", "text": "Двете братчета от Русе - Калоян и Симеон, продължават битката с коварна болест, която ги преследва още от раждането им. Мутация на един от гените е причинила рядко срещаното заболяване ранна малкомозъчна атаксия. То се изразява в нарушена координация, при тежките случаи – невъзможност за придвижване самостоятелно, треперене на ръцете, трудно говорене. Петгодишният Коко и осемгодишният Симо често падат и се удрят, което им причинява допълнителни страдания. Макар че интелектуално са съхранени, състоянието им прави почти невъзможна комуникацията с други деца и те общуват предимно с близките си. Майката и бащата са притеснени, че ако не се подобри състоянието на синовете им, в бъдеще ще се сблъскат с още един тежък проблем – социалната изолация. Майката Розалина преживява изключително тежко случващото се с децата й, защото самата тя страда от ранна малкомозъчна атаксия. Болестта при нея е по-слабо изразена и тя успява дори да завърши висше образование в Русенския университет, да намери своя партньор в живота и да стане родител. Проявата на й подсказват, че най-вероятно е предала болестта на сина си. Докато тичат по лекарски кабинети за поставяне на диагноза, Розалина разбира, че ще става майка за втори път. Надеждата й е, че с второто й дете всичко ще е наред, тъй като бащата Александър е здрав. Но съдбата им нанася още един удар. Тежкото генетично увреждане се потвърждава и при Калоян. Тя е смятала, че няма да предаде на потомството си своето заболяване, защото в рода им няма страдащ от малкомозъчна атаксия и генната „грешка“ се е случила само при нея. След като диагнозата на децата се поставя окончателно, близките започват да търсят спасение за страданията им. По-тежко е състоянието на Калоян, а при по-големия Симеон болестта е по-слабо изразена. Със средства от кампанията „Българската Коледа“ и от дарители от Русе е направено генетично изследване на братчетата в чужбина и е установено кой точно ген е дефектният. Родителите започват да търсят болница, която ще се наеме с лечението на децата им. През лятото на миналата година се свързват с клиниката в Истанбул и с проф. Ердал Карайоз, който е на мнение, че лечение със стволови клетки ще помогне на братчетата. Първоначално и всяко от които струва 8000 долара, или общо 48 000 долара за всяко дете. Семейството започва мащабна дарителска кампания за осигуряване на тези средства. Събрани са 48 000 долара за Калоян, при когото първо започва лечението, тъй като той е по-зле от брат си. Вливанията вече са направени, а подобренията при детето – видими. Предстои преглед, на който професорът ще прецени дали да се направят още две или още четири вливания. За тях обаче семейството не е събрало пари. Лечението на коварното генно увреждане при Симеон също вече е започнало. На 15 юни се проведе третата процедура в клиниката в Истанбул, а за останалите три няма осигурени средства. Дарителската кампания продължава, за да могат двете братчета да завършат терапията. Дарителски сметки на Калоян Александров Стоянов са в Първа инвестиционна банка гр. Русе с IBAN: BG69FINV91501317202042. В Пощенска банка – EUROBANK гр. Русе IBAN: BG02BPBI79214045281901 Има възможност за дарения от по 1 лев с SMS с текст на латиница DMS KALOYAN и DMS SIMEON на номер 17777. Другата банкова сметка е на името на Симеон Александров Стоянов в Първа инвестиционна банка гр. Русе. IBAN: BG68FINV91501317246874. PayPal: rozalina1983@abv.bg е на името на майката Розалина Марчева", "date": "2019.06.16", "title": "Коко и Симо продължават битката с коварната генна болест"}
{"url": "https://www.monitor.bg/bg/a/view/mozykyt-staree-ot-hamburgeri-168069", "text": "Мозъкът старее от прекалената консумация на бързи закуски, ной-вече хамбургери. Това са установили специалисти от Австралийския национален университет, съобщи сайтът MedicalXpress. Били анализирани резултатите от 200 изследвания, които потърсили връзка между здравето на главния мозък, стареенето и фактори, свързани с околната среда. Учените открили убедителни доказателства, че нездравословното хранене и липсата на физическа активност за дълъг период увеличават риска от развитие на диабет тип 2 и влошават когнитивните функции, предизвиквайки деменция и атрофия на мозъка. У хората на средна възраст невродегенеративните заболявания могат да започнат по-рано от обичайното и да имат необратим характер. Затова препоръките за намаляване на риска от деменция за хората, прехвърлили 60-те, на практика са безполезни. Специалистите препоръчват да се премине колкото е възможно по-рано към здравословно хранене. Около 30 на сто от възрастните хора по света са с наднормено тегло или затлъстели, а над 10 на сто ще са засегнати от диабет тип 2 към 2030 г.", "date": "2019.06.16", "title": "Мозъкът старее от хамбургери"}
{"url": "https://www.monitor.bg/bg/a/view/termometyryt-udari-34-gradusa-v-ruse-168072", "text": "Най-топло днес е било в Русе – 34 градуса, съобщи Фокус по данни на НИМХ. В Пловдив, Сандански и Свищов температурата е била 33 градуса. Най-много валежи е имало в Силистра – 13 л/кв.м и в Благоевград - 12 л/кв.м.", "date": "2019.06.16", "title": "Термометърът удари 34 градуса в Русе"}
{"url": "https://www.monitor.bg:443/bg/a/view/sled-falita-na-zahar-bio-v-ruse-prodavat-imoti-168064", "text": "Над 100 семейства могат да останат на улицата след фалита на завод „Захар-Био\" в Русе. В момента е започнала процедура по обявяването в несъстоятелност на предприятието, чийто дълг надхвърля 14 млн. лева. За да покрият задълженията, кредиторите са принудени да продадат материалните активи, включително и ведомствените жилища, което притеснява хората, които от години живеят в тях. Според доклада на синдика захарната фабрика е фалирала заради наложените ограничения на европейския и световния пазар. Производството се е оскъпило, а за нарушения на квотите за внос на сурова захар от захарна тръстика Държавен фонд „Земеделие\" санкционира предприятието с 8,5 млн. лева. Междувременно се натрупват задължения към НАП и от неплатени местни данъци към община Русе. За да се покрият задълженията, ще се наложи разпродаване на имуществото, в това число и ведомствените жилища на фалиралото предприятие. В тях под наем живеят над 250 души. Оценител ще изготви пазарната стойност на имотите. И съответно тези от тях, които са били служители, които имат наемни отношения в момента, ще имат възможност да закупят, без да се предлагат на търг имотите, коментира синдикът на дружеството Георги Чолаков.", "date": "2019.06.16", "title": "След фалита на „Захар-Био\" в Русе продават имоти"}
{"url": "https://www.monitor.bg:443/bg/a/view/udariha-policai-na-svetofar-v-shumen-168055", "text": "Двама униформени служители на полицията в Шумен са били откарани в МБАЛ за преглед след ПТП на кръстовище в района на автогарата, съобщи говорителят на ОДМВР Ася Йорданова. Произшествието с участие на патрулен автомобил на ОДМВР - Шумен е станало в неделя към 4 следобед на светофарите до автогарата в Шумен. Полицейската \"Опел Астра\" се е движела по ул. \"Добруджа\" към жп гарата. На зелена светлина полицаите прекосили кръстовището и точно, когато били по средата откъм бул. \"Ришки проход\" ги връхлетяла \"Шкода октавия\" с шуменски номера. 37-годишният мъж, който бил зад волана на цивилния автомобил признал, че не спрял на червено и влязъл в кръстовището при забраняващ сигнал. В резултат на удара полицаите имали оплаквания за болки и били откарани в МБАЛ. Единият от тях се е оплакал от болки в кръста, другият от болки в таза, но към 17:00 още нямаше данни за състоянието им.", "date": "2019.06.16", "title": "Удариха полицаи на светофар в Шумен"}
{"url": "https://www.monitor.bg:443/bg/a/view/indija-vdigna-mitata-za-njakoi-amerikanski-stoki-168063", "text": "Индия налага от днес ответни мита на 28 американски стоки, след като Вашингтон по-рано този месец отмени някои търговски привилегии за Делхи, предаде ДПА. Очаква се стъпката на Делхи да изостри търговското напрежение между двете страни. Това ще засегне американски стоки, като ядки, леща и ябълки, оскъпявайки ги на индийския пазар. Очаква се хазната да получи около 217 млн. долара допълнителни приходи от повишаването на тарифите. Индия планираше да вдигне митата за редица американски стоки още от август миналата година, но няколко пъти отлагаше решението с обяснение, че преговорите с Вашингтон продължават. През март 2018 г. САЩ наложиха вносни мита от 25% за стоманата и 10% за алуминия от всички страни. На 1 юни тази година пък американските власти оттеглиха преференциалния търговски режим за Индия съгласно т. нар. Обща система за преференции (Generalized System of Preference). Програмата, въведена през 1976 г., цели да насърчи икономическия растеж в развиващите се страни и позволява на определени държави да изнасят безмитно близо 2000 промишлени и текстилни продукта за американския пазар. Индия бе най-големият бенефициент по схемата. Делхи вдига митата дни преди посещението на американския държавен секретар Майк Помпео, планирано за последната седмица на юни. Индийският износ за САЩ през 2017-2018 година се е равнявал на около 47,9 млрд. долара, а вносът - на 26,7 млрд. долара, с търговски баланс в полза на Индия. Търговските противоречия на САЩ с Китай, Индия и други страни се очаква да бъдат обсъждани на срещата на върха на Г-20 в японския град Осака в края на текущия месец. Американският президент Доналд Тръмп и индийският премиер Нарендра Моди се очаква да присъстват на срещата.", "date": "2019.06.16", "title": "Индия вдигна митата за някои американски стоки"}
{"url": "https://www.monitor.bg:443/bg/a/view/sivijat-sektor-sred-kabelnite-operatori-e-okolo-30-168061", "text": "Българската асоциация на кабелните и комуникационните оператори (БАККО) подкрепя мерките, предприети от държавата, за пресичане на порочни практики, свързани с нарушения на авторското право, се казва в съобщение на браншовата организация, след като преди ден полицията и прокуратурата съобщиха за мащабна акция срещу кабелни пирати. По сигнал на големите телевизии властите установиха излъчване на телевизионни програми без платени права в цяла Южна България, като разчетите на разследващите сочат, че само за три месеца три телевизии са загубили поне 10,5 млн. лв. В качеството си на браншова асоциация, която обединява платформени оператори, с пазарен дял над 65%, БАККО изразява позицията, че мерките предприети от държавата и органите на реда за важна крачка към нормализиране на пазара на платена тв, на който има около 30% сив сектор, се казва в позицията на професионалното сдружение. Като оператори, които работят на светло и спазват законовите изисквания, подкрепяме усилията на държавните органи да сложат край на безпрецедентните практики на кражба на съдържание и укриване на броя на абонатите, които обезсмислят усилията на всички оператори, които искат да работят в условията на нормален конкурентен пазар. Във връзка с изразени мнения относно \"по-опасни видове пиратство\" считаме, че няма \"по-добро\" и \"по-лошо\" пиратство, както няма големи, малки и средни оператори, а само такива, които работят на светло, и други, които работят в нарушение на закона, се казва в позицията.", "date": "2019.06.16", "title": "Сивият сектор сред кабелните оператори е около 30%"}
{"url": "https://www.monitor.bg:443/bg/a/view/prof-konstantinov-mashinnoto-glasuvane-shte-e-katastrofa-za-mestnite-izbori-168065", "text": "Ще има много тежка катастрофа, ако на местните избори има машинно гласуване. Това заяви пред Канал 3 проф. Михаил константинов. Според него изборите за кметове и общински съветници ще са тежки. Той е категоричен, че машинния вот не е подходящ и затова са го махнали в Германия. В Холандия пък три пъти гласували по този начин и също се отказали от него. Същото се случило и в Ирландия. Според проф. Константинов проблемът при местните избори ще се появи заради огромния брой грешки. Машинният бюлетин ще е дълъг няколко десетки метра и “Това, което се случи преди в \"Арена Армеец\" ще е като детска игра!”, предупреди математикът. Той коментира също, че в София ще има пет вида избори – за кмет на голямата община, кмет на района, кмет на населено място, за общински съветници и преференции за съветниците. В изборите вероятно ще участват 40-50 партии, което означава около 5000 имена на кандидати. Анализаторът прогнозира, че БСП ще има по-добри резултати на местните избори, а ГЕРБ - леко отстъпление. Според него, въпреки че не спечели евроизборите БСП е взела 50 000 гласа повече. ГЕРБ пък е демонстрирал огромен успех на предишните местни избори, така че е реалистично сега да има лек отлив, тъй като подобен връх трудно се удържа.", "date": "2019.06.16", "title": "Проф.Константинов: Машинното гласуване ще е катастрофа за местните избори"}
{"url": "https://www.monitor.bg:443/bg/a/view/lili-ivanova-razprodade-turneto-si-168058", "text": "Да разпродава всички билети за предстоящите си участия дълго преди самите събития да се състоят се превръща в традиция за Лили Иванова. Броени дни след като изправи на крака жители и туристи в Слънчев бряг, естрадната прима може част от тазгодишното й национално турне. Още след няколко дни шанса да се докоснат до космическия глас на певицата ще имат софиянци. Изпълнителката на „Щурче“ ще даде тон за песен този петък (21 юни) в една от любимите си локации в столицата - ресторант „Лебед“, Панчарево, на чиято открита сцена тя се връща всяко лято от 2016 г. насам. Следват Варна, където Иванова ще се поклони пред почитателите си на 30 юни. Макар да остават цели три месеца до следващия й концерт – този в Пловдив (17 септември), и за него билетите са вече само мираж. За ентусиастите, които все още не са се запасили с билет, единствените възможни опции да чуят любимката си на живо остават двата й спектакъла в Националния дворец на културата. Както историята вече показа за да задоволи интереса на многобройните й почитатели. Ето защо и този път тя ще спази традицията си и ще поднесе музикален коледен подарък на всички присъстващи в две поредни вечери. Заветните дати са 8 и 9 декември, а желаещите да чуят хитове, като „Дали“, „Обичай ме!“ и „Главна роля“ е добре да се застраховат със закупуването на пропуск още отсега. Причината – близо половината капацитет на залата е отново вече разпродаден, като това важи и за двете дати.", "date": "2019.06.16", "title": "Лили Иванова разпродаде турнето си"}
{"url": "https://www.monitor.bg:443/bg/a/view/pishat-samo-s-cheren-himikal-na-malkata-matura-dnes-168071", "text": "Промени в изпита по български език и литература след 7-и клас и в начина му на провеждане ще бъдат приложени за първи път днес. Два дни по-късно е и изпитът по математика. Тази година за първи път тестовете ще се проверяват електронно. На всеки от листовете за отговори ще има индивидуален баркод. Работите ще се сканират и затова е необходима черната химикалка. В столицата днес на изпитите по български език и математика след 7-и клас ще се явят по 10 386 ученици. Още 682-ма са избрали изпита по желание по чужд език. За всички изпити са осигурени 1400 зали, ще има и над 2400 квестори, които ще следят за реда. Препитването тази година ще започват от 9 часа, така че в 8,30 ч. най-късно учениците трябва да са в училището, в което учат, с документ за самоличност и черна химикалка. Тази година тестовете по български език и по математика няма да се състоят от два отделни модула. Те ще имат две части с обща оценка. Първата част от теста по български пак ще е от 25 задачи, но вече ще има 18 със структуриран отговор, 6 - с кратък свободен отговор, и една - с разширен свободен отговор. Втората част е преразказ с дидактическа задача. По математика също има промени. Първата част е от 17 задачи със структуриран отговор и 3 с кратък отговор. Във втората част вече ще има 2 задачи с кратък свободен отговор и три, в които учениците трябва да аргументират отговора. Тази година родителите ще подават заявления за класирането само по електронен път. Това става в специална платформа, разработена от просветното министерство по три различни начина: При първия родителят сам подава заявлението с желаните паралелки от всяко електронно устройство с достъп до интернет. Има възможност родителят да отиде в училището на детето си и там да му съдействат да попълни заявлението електронно. Третият вариант - отива в училище-гнездо, където специалист попълва заявлението, а родителят се подписва, че това е неговият избор. Вече са определени 10 училища-гнезда в различни райони на столицата.", "date": "2019.06.16", "title": "Пишат само с черен химикал  на малката матура днес"}
{"url": "https://www.monitor.bg:443/bg/a/view/deljan-peevski-vinoven-i-za-belite-akuli-v-cherno-more-168054", "text": "Лято е, жега е, а новините са кът. Горещниците винаги са били изпитание за информационния поток, родили не една и две фалшиви новини. Като например класиката от началото на Прехода, че в Черно море са забелязани бели акули. В наши дни обаче са истинска трагедия за онази специфична малцинствена, но гласовита група от псевдожурналисти, изкарваща си прехраната като поръчково перо на олигарсите. Тъй де, тегаво си е хем жегата да ти пържи мозъка, хем липсата на новини да ти бърка в джоба, защото не можеш да си изпълниш дневното задание от пришиване на името на Пеевски към де що има информационен повод. Това, че няма връзка с реалността е дребна подробност. Важното е нормативът да е спазен. На този фон, явно в опит да си заслужи маститите хонорари, плащани му (според данни от делото за аферата „КТБ“ ) от банкера-беглец Цветан Василев от парите на вложителите в КТБ, агент Академик на ДС Огнян Стефанов реши да пришие името на депутата и издател на „Телеграф медиа“ към единственото събитие в днешния жегав ден – конгреса на БСП. В истински тюрлюгювеч, издържан напълно в стилистиката на новините-менте, сайтът на Стефанов „Фрогнюз“ забърква името на Делян Пеевски в битката за лидерския пост в соцпартията. Какво общо има между депутата от ДПС и Столетницата, която се тресе във вътрешни битки след загубата на евровота, от материала не става ясно. А и няма как да стане, защото връзка няма. Това обаче не е важно нито за Стефанов, нито за ментора му Цветан Василев. Единственото важно е името на Пеевски да се индексира в Гугъл с поредната поръчкова статия срещу него. Финансирана от олигарсите у нас, но платена от джоба на вложителите в КТБ, чиито пари бяха източени именно от ментора на агент Академик. И тъй като според прогнозите жегите ще се проточат, очакваме в скоро време Пеевски, след като беше обвинен от „Фрогнюз“ за подадената от соцлидера Корнелия Нинова оставка, да бъде \"уличен\" в оттеглянето на същата тази оставка. А когато потокът от информационни бомби напълно пресъхне, нищо чудно името му да бъде пришито и към появата на бели акули в Черно море. Нищо, че такива няма по нашите ширини.", "date": "2019.06.16", "title": "Делян Пеевски виновен и за белите акули в Черно море"}
{"url": "https://www.monitor.bg:443/bg/a/view/liljana-pavlova-izpylnjavame-programata-i-angajimentite-si-168057", "text": "Изпълняваме управленската си програма и поетите ангажименти. Това коментира депутатът от ГЕРБ Лиляна Павлова пред Канал 3. Тя поясни,че резултатите на евровота са вот на доверие към Бойко Борисов и ГЕРБ и отговорността е още по-голяма. Павлова коментира и предложението на ГЕРБ и правителство партийната субсидия да бъде 1 лев, вместо досегашните 11 лева, което бе одобрено окончателно от НС. Тя даде да се разбере, че партиите трябва да се финансират с членски внос и е нужда промяна на начина на финансиране, но не каза какъв да бъде този нов модел. „Нали видяхте какво направи Борисов с една кола и един телефон в социалните мрежи“, попита риторично Павлова. Тя поясни, че винаги има риск партиите да се окажат зависими, но според нея за целта е нужен силен контрол. Тя припомни, че ГЕЕБ е започнала без субсидия и само с харизмата и личността на Борисов. Тя засегна и ситуацията в ГЕРБ след напускането на Цветан Цветанов, като призна, че той е имал много добри организационни качества, което трябва да бъде отчетено. Въпросът сега бил какви да са организационните механизми в партията. Тя припомни, че се подготвя създаването на нов орган в ГЕРБ, който да се занимава с етиката и морала и да приема жалби, както че ще се увеличат правомощията на Изпълнителната комисия. Павлова обясни, че целта на новия орган е не да е търси наказателна отговорност, а да не се допускат залитания и злоупотреба с власт. Относно отношенията в коалицията и проблемите при патриотите, Павлова обясни,че няма причини коалицията да се разваля и призова патриотите да намерят решение на проблемите помежду си. Тя коментира конгреса на БСП и отказа на Корнелия Нинова да подаде оставка. По думите й всяка политическа система е като човешкото тяло и трябва да има стабилно както десен, така и ляв крак. И на държавата й трябва да е стъпила на здрав ляв крак, какъвто няма, , каза Павлова. Тя определи случилото се на червения конгрес като пародия и цирк., но уточни, че това е чисто вътрешен проблем на БСП и не бива да се бъркат. Накрая тя заяви,че ако я изберат за вице в ЕИБ ще работи за повече инвестиции за България за проекти като пътища, жп линии, метро, заводи, малките и средните предприятия, стартиращи компании и др.", "date": "2019.06.16", "title": "Лиляна Павлова: Изпълняваме програмата  и ангажиментите си"}
{"url": "https://www.monitor.bg:443/bg/a/view/100-jivota-spasjavat-kolanite-v-avtomobila-168056", "text": "Над 100 живота можеха да бъдат спасени за година в България, ако шофьорите и пътниците бяха поставили предпазните си колани. Това е съобщила председателят на Държавна агенция \"Безопасност на движението по пътищата\" Малина Крумова по време на ежегодния събор на автомобилен клуб, съобщават от Агенцията. Двудневната проява се е състояла на летището в Стара Загора. Държавната агенция заедно с пътна полиция и Българския червен кръст са организирали специална Зона за пътна безопасност в рамките на проявата. Лека катастрофа с непоставен колан може да се равнява на падане от 5-ия етаж, а според научна експертиза при челен сблъсък с автомобил, движещ се с 40 км/ч, пътник без колан бива изстрелян напред със сила 12 пъти по-голяма от собственото му тегло, което може да се равнява на падане от петия етаж, е станало известно по време на проявата.", "date": "2019.06.16", "title": "100 живота спасяват коланите в автомобила"}
{"url": "https://www.monitor.bg:443/bg/a/view/potopena-cherkva-sybira-4-bandi-za-djulaja-168053", "text": "Четири от най-добрите български рок-групи: „Епизод“,“Обратен ефект“,“Конкурент“ и „Атлас“ са се отзовали на поканата да свирят за Джулай морнинг край брега на язовир Жребчево до останките от потопената преди половин век църква „Свети Иван Рилски“, съобщи секретарят на община Твърдица Пламен Курумилев. Стартът ще бъде даден веднага след залеза на слънцето, първи на импровизираната сцена ще излязат музикантите от „Обратен ефект“, а след полунощ ще забият колегите им от „Атлас“, концертът ще продължи до първите слънчеви лъчи към 05,15 часа на 1 юли. Посрещането на Джулая в местността Запалня, кръстена на потопеното в чашата на язовира село, чийто камбани бият от камбанарията в Твърдица става за втори път, от няколко години в публичното пространство се лансира идеята за възстановяване на полуруразрушения храм и превръщането му в атракция. От 6 години язовирното ниво не е стигало да останките на църквичката, в която по инициатива на отделни свещеници вече са поставени икони и ентусиасти палят свещички. Според местните вече няколко млади двойки са избрали считаното за заредено с енергия място за венчавка. За пръв път от далечната 1965 година в местността Запалня ще прозвучи камбанен звън, това ще стане чрез магнетофонен запис, намерението на наследниците е това лято да поставят камбана над храма, който е без покрив.", "date": "2019.06.16", "title": "Потопена черква събира 4 банди за Джулая"}
{"url": "https://www.monitor.bg:443/bg/a/view/megan-i-hari-pusnaha-nova-snimka-na-archi-snimka-168052", "text": "Меган Маркъл и принц Хари пуснаха нова снимка на сина им Арчи в официалния си Инстаграм. Това е първият ден на бащата, който принц Хари отбелязва и затова той поздрави всички.", "date": "2019.06.16", "title": "Меган и Хари пуснаха нова снимка на Арчи (СНИМКА)"}
{"url": "https://www.monitor.bg:443/bg/a/view/razdeljaneto-na-tirana-i-skopie-po-pytja-kym-es-syzdava-naprejenie-168051", "text": "Албанският премиер Еди Рама оцени като несправедливо и непрактично изявлението на президента на Северна Македония Стево Пендаровски, че Албания и Северна Македония трябва да се отделят в пакета за разширяване на Европейския съюз. Пендаровски каза, че отделянето на двете страни, като се даде зелена светлина за Северна Македония, но се отложи започването на преговори с Албания, не е добро, но е единственият път напред. Рама коментира, че това изказване е учудващо, като изтъкна \"ключовия принос на Албания и албанците\" в демократичните процеси в Северна Македония. Изявлението на Пендаровски бе коментирано и от бившия външен министър на Албания Дитмир Бушати, който каза, че евентуалното отделяне на двете страни ще бъде \"стратегическа грешка на ЕС\".", "date": "2019.06.16", "title": "Разделянето на Тирана и Скопие по пътя към ЕС създава напрежение"}
{"url": "https://www.monitor.bg:443/bg/a/view/tom-hanks-igrata-na-igrachkite-4-e-naj-dobrijat-film-ot-poredicata-dosega-168044", "text": "„Това е най-добрият филм от поредицата“ - с тези думи Том Ханкс започна промотурнето си за „Играта на играчките 4“. добави още холивудският ас, като не забрави да отдаде заслуженото и на новите попълнения в актьорския състав на продукцията, сред които Киану Рийвс, Тони Хейл и Карл Уедърс. Ханкс озвучава героя Уди още от самото начало на поредицата, което бе дадено през 1995 г., като признава, че цял отдел в „Дисни“ се грижи за това какво могат да говорят актьорите по време на прес турнетата. В свое телевизионно интервю двукратният носител на „Оскар“ дори показа две страници от подадения му документ, в който са очертани границите от сюжета, които може да разкрива. „Има дори ориентировъчни въпроси за водещите“, намигна Ханкс, но не пропусна да отбележи, че вероятно вече си е навлякъл гнева на шефовете във въпросния отдел на компанията. Премиерата на „Играта на играчките: Пътешествието“ по българските кина е заложена за 28 юни. Сюжетът ще се завърти около семейната екскурзия на детето Бони, което взима цялата банда от играчки със себе си. Уди обаче внезапно се отклонява, което му носи среща с отдавна загубената му приятелка – пастирката Бо Пийп. След годините, в които се е грижила сама за себе си, приключенският дух на Бо и животът, прекаран на пътя, вече не отговарят на деликатната й порцеланова облицовка и с Уди бързо разбират, че вижданията им по отношение на живота като играчка са коренно различни.", "date": "2019.06.16", "title": "Том Ханкс: „Играта на играчките 4“ е най-добрият филм от поредицата досега"}
{"url": "https://www.monitor.bg:443/bg/a/view/nasha-volejbolistka-zashtitnik-2-v-ligata-168046", "text": "Либерото на женския ни национален отбор по волейбол Жана Тодорова е на второ място в класацията за най-добър защитник след четвъртата седмица от турнира Лига на нациите. Състезателката на шампиона „Марица“ (Пд) има 52 перфектни спасявания в защита или средно по 3,45 на гейм. Мира Тодорова е в челната тройка на класацията за най-добър блокировач. Тя има 30 точкови блокади или средно по 0,68 на гейм, което й отрежда трето място. Преди ден се разбра, че 25-годишната Мира ще продължи кариерата си във френския шампион „Кан“, след като през миналия сезон игра заедно с Гергана Димитрова за „Волеро льо Кане“. След като Гери подписа с новак в турския елит, на тяхно място във „Волеро“ ще пристигне разпределителката Петя Баракова. Националките започват от вторник мачовете си от петата седмица на Лигата на нациите в китайския град Нинбо. Там съпернички на нашите освен домакините ще са отборите на Сърбия и Германия. В предходния уекинд тимът, воден от Иван Петков, записа първа победа в турнира - над Република Корея, и заема предпоследното 15-о място в класирането с актив от 4 точки. Мъжете пък са 12-и преди последния си мач във Варна срещу Италия тази вечер. В морската столица нашите победиха трудно Австралия с 3:2 и отстъпиха пред Япония в събота вечерта със същия резултат – 25:22, 19:25, 25:16, 19:25, 19:21. \"Не направихме нищо, за да спечелим мача. Мач, който не може да се коментира, поне от гледна точка на треньора. Приличахме на отбор, който започва да учи азбуката на волейбола, коментира селекционерът на България Силвано Пранди. - Трябва да изтрием този мач от съзнанието си. Направихме седем грешки от сервис в тайбрека, четири от които последователно. За каква тактика да мислим, щом не можем да вкараме топката в игра. Започнахме да губим мача от първата точка на първия гейм. Какво трябва да променим за следващия мач с Италия ли? Всичко. Трябва да започнем да играем волейбол, защото истината е, че срещу Япония не играхме волейбол\", допълни италианския специалист.", "date": "2019.06.16", "title": "Наша волейболистка защитник №2 в Лигата"}
{"url": "https://www.monitor.bg:443/bg/a/view/furi-nokautira-shvarc-samo-sled-2-runda-168047", "text": "Бившият световен шампион в тежка категория по бокс при професионалистите Тайсън Фюри (Вбр) победи с нокаут във втория рунд Том Шварц (Гер) в мач в Лас Вегас (САЩ). Срещата нямаше отношение към нито една от титлите, които бяха притежание на британеца. 30-годишният Фюри нанесе няколко съкрушителни удара в лицето на своя съперник, изпращайки го до въжетата, където Шварц падна на колене. Германският боксьор продължи срещата, след като се изправи на крака, но няколко нови крошета го пратиха в ъгъла. В момента, в който реферът реши да прекрати сблъсъка, от щаба на Шварц хвърлиха кърпата. Това е общо 28-ата победа за Фюри на професионалния ринг. Двубоят беше първи за британеца от декември миналата година. Тогава Тайсън Фюри се изправи срещу Дионтей Уайлдър и срещата завърши без победител. Очаква се отново да има двубой между двамата през 2020 г. Фюри притежаваше титлите в Международната боксова федерация (IBF), Световната боксова асоциация (WBA) и Международната боксова организация (IBO).", "date": "2019.06.16", "title": "Фюри нокаутира Шварц само след 2 рунда"}
{"url": "https://www.monitor.bg:443/bg/a/view/sled-jatagan-jeni-kalkandjieva-mechtae-za-poveche-roli-v-kinoto-168033", "text": "Шестата по красота в света Жени Калканджиева призна, че все повече мечтае за развитие на кино хоризонта. Повод за новите амбиции на звездата даде филмът „Ятаган“, снимките към който приключиха наскоро. В лентата, режисирана от Андрей Андонов, Калканджиева влиза в ролята на пишман шефка на Агенцията за борба с тероризма, която има мераци да влезе в светлините на прожекторите пред медиите. Другата главна роли в заглавието изпълнява Мариан Вълев, а Васил Василев-Зуека ще видим като разследващ журналист, когото сюжетът постепенно отвежда към леглото на Калканджиева. обясни бившият модел пред dir.bg. Тя е категорична, че образът й в „Ятаган“ е строга противоположност на нейната собствена персона, като добавя, че далеч не желае да постигне целите си на каквато и да е цена. „Той е олицетворение на абсолютно некомпетентните хора и тяхното издигане и израстване в обществената йерархия. Символ на българския политически елит“, казва още Калканджиева за новата българска комедия, която се очаква да е напълно готова през първото тримесечие на 2020 г.", "date": "2019.06.16", "title": "След „Ятаган“: Жени Калканджиева мечтае за повече роли в киното"}
{"url": "https://www.monitor.bg:443/bg/a/view/trymp-obvini-nu-jork-tajms-v-predatelstvo-168048", "text": "Президентът на САЩ Доналд Тръмп обвини в. \"Ню Йорк Таймс\" във \"виртуално предателство\" чрез публикации, според които САЩ предприемат все повече информационни атаки срещу електропроводните мрежи на Русия, предаде Франс прес. \"\"Ню Йорк Таймс\" току-що пусна материал, в който казват, че САЩ съществено засилват кибератаките си срещу Русия. Това е акт на виртуално предателство\", написа Тръмп в Туитър. \"ПРИ ТОВА Е ЛЪЖА!\" - заяви той, като нарече нюйоркския всекидневник \"корумпиран\" и повтори обвиненията си, че журналистите са \"врагове на народа\". Вчера вестникът съобщи, че американското правителство е активизирало информационните си атаки срещу електропроводните мрежи и други обекти в Русия, за да изпрати предупреждение на Москва, заподозряна, че прави същото в САЩ, и за да подготви евентуална кибернетична атака при мащабен конфликт между двете страни. Според американски представители, цитирани в изданието, Тръмп не бил подробно информиран за тези операции. Пентагонът и тайните служби се колебаели дали да осведомяват президента за текущите операции срещу Москва \"от страх как ще реагира той и с оглед възможността той да ги отмени или да ги обсъди с чуждестранни представители, ккато през 2017 г., когато той спомена за една деликатна операция пред руския външен министър\", обяснява \"Ню Йорк Таймс\".", "date": "2019.06.16", "title": "Тръмп обвини \"Ню Йорк Таймс\" в предателство"}
{"url": "https://www.monitor.bg:443/bg/a/view/goljama-chast-ot-latinska-amerika-bez-tok-168050", "text": "Голяма част от Латинска Америка бе поразена от прекъсване на електроснабдяването, съобщиха местни медии. Аржентинската енергийна компания Едесур (Edesur) потвърди в Туитър, че Аржентина и Уругвай изцяло са без ток. Според аржентинския в. \"Насион\" Бразилия и Чили също са засегнати, а Би би Си съобщи за спиране в Парагвай. Причините за енергийния колапс се изясняват.", "date": "2019.06.16", "title": "Мегаспиране на тока - Голяма част от Латинска Америка на тъмно"}
{"url": "https://www.monitor.bg:443/bg/a/view/ludogorec-atakuva-sh-l-s-kadyr-na-psj-168049", "text": "Френският защитник Джордан Икоко е третото ново попълнение на „Лудогорец“, с което „орлите“ ще атакуват групите на Шампионската лига. Бранителят идва от „Гингам“, но е продукт на школата на мултимилионния ПСЖ. Защитникът бе представен вчера от шампионите, като преди да се озове в България е играл още за „Кретей“, „Льо Авър“ и „Ланс“. „Селекцията е отворен процес. Колегите свършиха и което се искаше от тях е свършено. Ако има нещо ново, ще го съобщим официално. Ще искаме от новите да играем нападателно и агресивно“, сподели изпълнителният директор Ангел Петричев при заминаването на тима за втория лагер в Австрия. Той заяви още, че ЦСКА са били близо до шампионската титла само благодарение на грешките, които „орлите“ са допуснали през сезона. „Загубихме много лесни точки, иначе щяхме много по-рано да станем шампиони. Тогава футболистите щяха да имат много повече време за почивка, но се случи така, че първенството стана интересно заради нас. Работим усилено, работим денонощно в последните месеци\", каза още Петричев на летище„София“. Защитникът Станислав Манолев от своя страна изрази своята увереност, че и през настоящата кампания в Европа „Лудогорец“ записвайки паметни резултати. „Всичко е нормално, започнахме подготовката, готвим се. Борим се за влизане в Шампионската лига и това е целта всяка година. Продължаваме с натоварванията, тъй като мачовете наближават. Все пак за 10 дни не можеш да загубиш кондиция“, коментира Манолев. Любопитен момент пък беляза заминаването на „орлите“ за Австрия, след като легендата в кеча и световен шампион по борба от Олимпиадата в Атланта през 1996 година Кърт Енгъл се похвали със снимка с отбора на летището. „Имах шанса да се срещна с „Лудогорец“. Успех на отбора през сезона“, написа Енгъл към снимката в социалните мрежи.", "date": "2019.06.16", "title": "„Лудогорец“ атакува ШЛ с кадър на ПСЖ"}
{"url": "https://www.monitor.bg:443/bg/a/view/maniak-plati-cjalo-systojanie-za-edna-dinja-168042", "text": "Търг за продажба на дини от сорта \"Денсуке\", известни с това, че имат почти черна кора, беше организиран в японските градове Асахикава и Сапоро в префектура Хокайдо, предаде агенция Киодо. Наддаването в Асахикава приключи с нов рекорд - черна диня с тегло около 11 килограма беше продадена за 750 000 йени (около 7,2 хиляди долара). Сумата е с хиляда долара по-висока от предишното рекордно постижение, отбелязано в Хокайдо през 2008 година. Дините от сорта \"Денсуке\" растат само на японския остров Хокайдо. Корите са тъмнозелени, почти черни, без ивици и петна. Денсуке се продава в специални черни кутии, които подчертават цвета. Японците приемат тези дини като ценен подарък.", "date": "2019.06.16", "title": "Маниак плати цяло състояние за една диня"}
{"url": "https://www.monitor.bg:443/bg/a/view/istoricheski-rezil-za-mesi-i-kompanija-168043", "text": "Един от предварително сочените за фаворити отбори в Копа Америка – Аржентина понесе звучен шамар още на старта на надпреварата. В група „В“ тимът на Лионел Меси отстъпи с 0:2 от Колумбия, който грабна пълния комплект точки след попадения в заключителните 20 минути на срещата. За „лос кафетерос” успехът отиде в графата исторически, защото това е първа победа над Аржентина във финален турнир от над 20 години. Играчите на Карлош Кейрош демонстрираха сериозен характер и устояха на стихийния натиск в началото на двубоя, след което постепенно наложиха своя стил на игра, за да постигнат така жадувания успех. „Тръгваме си оттук, чувствайки горчивина. Имахме шансове през второто полувреме. Очевидно, не искахме да започнем по този начин, но сега трябва да вдигнем глави и да продължим напред. През първото полувреме леко се отдръпнахме назад, но през второто заиграхме открито. Всеки път, когато губим ни е трудно, обикновено го приемаме тежко. Сега трябва да мислим за Парагвай”, сподели звездата на „Барселона“. Селекционерът Лионел Скалони от своя страна опита да оправдае загубата със състоянието на терена. „Игрището беше ужасно, а имайте предвид, че това е едва първият мач на него. Има много какво да се желае. Мисля, че през второто полувреме се представихме добре. Колумбия е силен отбор и успя да се справи. Искаше ни се да постигнем друг резултат, но така се получи“, заяви наставникът.", "date": "2019.06.16", "title": "Исторически резил за Меси и компания"}
{"url": "https://www.monitor.bg:443/bg/a/view/golmajstoryt-na-levski-se-zavyrna-168045", "text": "Голмайсторът на „Левски“ Станислав Костов направи първа тренировка с отбора. Нападателят на „сините“ се възстанови от болките, които имаше в коляното и адукторите и проведе индивидуална тренировка на „Герена“ в компанията на централния бранител Холмар Ейолфсон. Исландецът също се подобрява по-бързо от очакваното след тежката контузия, която получи в коляното в сблъсъка срещу „Черно море“. Двамата са сред сигурните титуляри на Петър Хубчев за новия сезон и наставникът настоя пред лекарския щаб да бъде подходено изключително внимателно към тяхното състояние, за да не се форсира завръщането им на терена. Утре „Левски“ ще отпътува за втората част от лятната си подготовка в Австрия. Там „сините“ ще изиграят четири контроли, а техни потвърдени вече съперници са „Ред Бул Бразил“ на 23 юни, „Зенит“ (Санкт Петербург) на 25-ти, „Тюркгюджю-Атаспор“ (Мюнхен) на 1 юли и „Йънг Бойс“ на 2-ри. На 03.07 тимът се прибира и ще се подготвя в София до началото на официалните срещи.", "date": "2019.06.16", "title": "Голмайсторът на „Левски“ се завърна"}
{"url": "https://www.monitor.bg:443/bg/a/view/trymp-ne-vjarvam-v-nlo-168028", "text": "Не вярвам в съществуването на НЛО, въпреки съобщенията на американските пилоти за непознати летателни апарати. Това заяви американският президент Доналд Тръмп, съобщава телевизия Ей Би Си. „Те наистина говорят за това, и аз съм виждал, чел и слушал. И аз наистина имах една много кратка среща по този въпроси. Хората споделят, че са видели НЛО. Дали вярвам в това? Не особено!“, каза Тръмп в интервю за телевизията, отговаряйки на въпрос за растящия брой на съобщения от американските пилоти. По-рано бе съобщено, че американските ВМС са обновили ръководството за пилоти в частта, в която се говори как да съобщават за „непознати и/или неидентифицирани летящи обекти“. Причината – нарасналият броя на рапортите през последните години.", "date": "2019.06.16", "title": "Тръмп: Не вярвам в НЛО"}
{"url": "https://www.monitor.bg:443/bg/a/view/prezidentyt-radev-prizova-za-debat-po-povod-verouchenieto-v-uchilishte-168040", "text": "Държавният глава Румен Радев призова в пловдивското село Труд за широк обществен дебат по повод въвеждане на часове по религии в българското училище. В селото той присъства на тържествена литургия по повод 150-тата годишнина от освещаването на местната черква „Св. Троица”, отслужена от митрополит Николай. „Тази тема трябва да се разгледа от съответните институции. Има място един такъв дебат. Виждате, че нашите деца растат и научават за религията не от училище. Това са важни въпроси. Научават за нашите традиционни православни ценности не от училище”, заяви държавният глава. По думите му в училище може да бъде изучавано вероучението, но това е сериозен дебат, който трябва да бъде обмислен и трябва да се вземе пример и от други държави, включително и от ЕС. Румен Радев коментира и оттеглената оставка на БСП лидера Корнелия Нинова с думите: „Много е важно България да не остава без политическа опозиция. Това ще бъде пагубно за нашата демокрация. Мисля, че г-жа Нинова се е доказала, като човек, който знае какво прави и носи отговорност за своите постъпки”. Според държавния глава всеки един лидер на политическа партия трябва да се води не само от личните съображения как се чувства, а от това партията му да бъде силна и обединена. Президентът отказа да коментира провеждащия се в неделя конгрес на БСП, като само заяви, че очаква страната ни да има единна, сплотена политическа опозиция. „Много е важно, защото иначе, която е власт да бъде, остава без коректив. Не може да има власт без коректив”, каза той, като отказа коментар за бъдещето на БСП с мотива, че е държавен глава и не се меси в политиките на нито една партия или коалиция. В словото си пред президента Румен Радев дядо Николай заклейми публично готвената Стратегия за закрила на детето. „Сега чуваме за поредната стратегия за закрила на детето. Като чуя само „стратегия” и настръхвам от страх, а аз не съм страхлив човек. Като ни попитат дали сме съгласни с поредната стратегия за закрила на детето, ги питам, ама няма кой да ми отговори, а ония стратегии за разрушаване на семействата? Стратегиите за съвместно съжителство без брак? Стратегиите за сурогатното майчинство? Сега чувам за стратегии за еднополови бракове? Тези стратегии доколко ще съвпаднат с нашето желание да бъдат спасени нашите деца?”, попита владиката на Пловдив. Той заяви още, че християните знаят каква е стратегията, която не им била казана от неправителствени организации за закрила на детето. „Децата ни е добре да имат поне един час в учебната програма седмично по вероучение, колкото да се възпитат. В който час да разберат, че има 10 божи заповеди и че е грях да се краде, да се лъже, да се убива….”, каза още дядо Николай пред президента Румен Радев. Според владиката на пловдивска епархия оценките от матурите тази година били слаби, защото децата се били откъснали от църквата и от православието.  Словото на митрополита на Пловдив продължи около 20 минути и заради 30-градусовата жега възрастен човек не издържа и припадна на входа на църквата. Медик от Спешна помощ, чиято линейка присъстваше на събитието, оказа първа помощ на припадналия над 80-годишен пенсионер, който няколко минути по-късно успя да стане и да се прибере вкъщи.", "date": "2019.06.16", "title": "Президентът Радев призова за дебат по повод вероучението в училище"}
{"url": "https://www.monitor.bg:443/bg/a/view/borisov-i-marija-gabriel-obsyjdat-izgrajdaneto-na-superkomputyr-v-bylgarija-168036", "text": "Премиерът Бойко Борисов ще се срещне с европейския комисар по цифровата икономика и цифрово общество Мария Габриел и с ръководителя на Генерална дирекция \"Свързаност\" към Европейската комисия Роберто Виола в понеделник (17 юни). Основна тема на предстоящия им разговор в Министерския съвет ще бъде инициативата на Европейската комисия за изграждане на центрове за свръхбързи изчисления в ЕС. България ще бъде една от осемте държави, в които ще заработи европейски суперкомпютър на световно равнище, съобщиха от пресслужбата на правителството.  Премиерът Борисов даде категоричната си подкрепа за този процес още в началната му фаза, когато в рамките на българското председателство на Съвета на ЕС беше организирана международна конференция за дигиталното бъдеще на Европа през април миналата година. Министър-председателят приветства решението на ЕК да вложи 840 млн. евро в развитието на тази важна сфера и е категоричен, че България има сериозен потенциал да бъде регионален лидер в областта на суперкомпютрите.  Освен в България, центровете за европейски суперкомпютри, ще бъдат разположени в Чехия, Финландия, Италия, Люксембург, Португалия, Словения и Испания. Инициативата е давана като добър пример за сътрудничество между страните в ЕС, който стимулира иновациите и засилва конкурентоспособността. Осемте центъра ще работят в подкрепа на европейските научни работници, промишлеността и бизнеса и ще разработват нови приложения в редица области - от създаването на лекарства и нови материали до борбата с изменението на околната среда.", "date": "2019.06.16", "title": "Борисов и Мария Габриел обсъждат изграждането на суперкомпютър в България"}
{"url": "https://www.monitor.bg:443/bg/a/view/gol-hepyning-vtreshti-tajms-skueyr-168037", "text": "Десетки души се съблякоха вчера голи на \"Таймс скуеър\" в Ню Йорк и изложиха телата си да бъдат живописани, предаде АП. Проявата, организирана от твореца в жанра \"боди арт\" Анди Голъб, е част от протестна кампания срещу \"разделението\". Голъб заяви, че светът, в който живеем, е \"много разделен\". По думите му хората имат много повече общо, отколкото различия. През минали години Анди Голъб е правил подобни голи демонстрации на \"Таймс скуеър\".", "date": "2019.06.16", "title": "Гол хепънинг втрещи \"Таймс скуеър\""}
{"url": "https://www.monitor.bg:443/bg/a/view/djimi-kimel-otvori-komedien-klub-v-las-vegas-168032", "text": "Телевизионният водещ Джими Кимел направи официално откриване на първия си комедиен клуб. Заведението е разположено в Лас Вегас, където е отраснал комикът, водил церемонията на наградите „Оскар“ в годината, в която La La Land бе погрешно обявен за „филм на годината“. „Много съм развълнуван. Никога като дете не съм си и представял, че това ще се случи. Надявам се клубът да остане тук и много, много години след моята смърт“, гласеше част от словото на Кимел на събитието. Той бе категоричен, че чрез отварянето на клуба постига една от мечтите си – да изгради място, на което бъдещи професионалисти в сферата могат да се изявяват и да са близко до дома си. Нещо, от което самият той никога не е могъл да се възползва. Най-голямото ми желание сега е след 15 години да се срещна с някой комик, който да ми каже „Започнах от твоя клуб“. Мисля, че ще е вълнуващо“, уточни още Кимел, като добави, че се е консултирал с всички свои приятели, които правят стендъп, за да е сигурен, че клубът му ще е място, на чиято сцена всеки от тях би искал да се качи.", "date": "2019.06.16", "title": "Джими Кимел отвори комедиен клуб в Лас Вегас"}
{"url": "https://www.monitor.bg:443/bg/a/view/ninova-ottegli-ostavkata-si-168023", "text": "Корнелия Нинова оттегли официално оставката си като лидер на БСП. Това обяви тя пред делегатите от червения конгрес, който се провежда в НДК. Думите й пък бяха посрещнати с бурни ръкопляскане от делегатите.  След като Нинова заяви, че няма да се оттегли, делегатите на конгреса гласуваха да отпадне от дневния ред точката за констатацията за оставката й. Това бе одобрено с голямо мнозинство - 535 \"за\", само 27 \"против\" и 11 \"въздържали се\".  До лидерската криза се стигна след загубата на евроизборите на 26 май, когато Нинова се оттегли, а вътрешната опозиция поиска промени в партийния устав и връщане на старото положение лидерът на столетницата да се избира от конгреса, а не чрез пряк вот.  В крайна сметка опозицията в БСП не успя да прокара в дневния ред подправките в устава.  Самата Нинова заяви, че няма да сдава поста след акция на подкрепа от няколко структури и призиви да остане начело на БСП - Пазарджик, Казанлък, Русе, Велико Търново, Хасково, Враца, както и структура в Младост.  Лидерът на БСП заяви, че първият вариант пред нея е бил оставка на инат, за да си запази достойнството и егото, но това щяло да доведе до превземане на БСП и диктатура в държавата. Затова тя избрала втория - да поеме имиджови щети, но да предпази партията от хаос. Нинова отчете, че е изпълнила обещанията си, които е дала, когато са я избрали за лидер. Отрече да е едноличен лидер, а с оставката си отворила стара рана в БСП и кутията на Пандора. След загубата на евровота веднага започнали искания за нейната оставка,  битките на върха на БСП смазвало партията и блокирало работата на Националния съвет. Именно затова преди да реши за оставката си си помислила: Оплака се, че започнала кампания за нейното лично очерняне и опит за завладяване на партията от икономически и политически лобита. \"На тези бизнесмени, които се опитват отвън да бъркат в БСП, ще кажа: Наиграхте се за последно. Затворете си портфейлите уважаеми господа\", каза още тя и добави : Тя призна, че има много трески за дялане, а някой казвали, че не познава задна скорост и отчете, че и липсва гъвкавост. Тя отчерта важността на местния вот, а криза на върха в БСП, успехът бил под въпрос и риск да влязат в юридически блокаж и от отлив на подкрепа и дори невъзможността по места за участие в изборите. Нинова дори изтъкна, че веднага започнала битка за наследството на партията. Обясни, че не се бори за постове, тъй като е можела да бъде председател на Народното събрание, каквото предложение имаше от Бойко Борисов, или пък - да се договори с едрия бизнес, чиито представители в последните дни са борили за главата й. Накрая каза: \"Пред избора егото ми или бъдещето на тези хора избирам второто\".  каза тя. След изказването на Нинова последваха бурни аплодисменти от делегатите на конгреса, а Нинова обяви, че ги приема за вот на доверие. Тя призова да не се гласуват промени в устава, което бе подкрепено.  Остана в дневния ред точката за стартиране на пряк избор на лидер, но с уговорката, че това няма да е сега. Конгресът гласува проекто-решение, което гласи, че в рамките на 3 месеца трябва да се изработят правила, а самият старт да стане със следващия цикъл отчетено-изборни събрания догодина, както е по устав и когато изтича мандатът на ръководните органи през пролетта на 2020 г. Решението беше гласувано с 392 гласа \"за\", само 2 \"против\" \"и 5\" въздържали се\". Самото решение включва и точка на парламентарната група на БСП да се предложи да внесат и инициира поправки в Изборния кодекс относно местното самоуправление. Преди това делегатите одобриха до 31 юли да се одобри и изготви платформата за местните избори.  Валери Жаблянов прочете декладите за резултатите от евровота и предстоящите местни избори, като за първи път това не бе направено от лидера на БСП. Преди конгреса докладите бяха преработени, след решение на пленума. В тях се казва, че БСП не се е утвърдила като единствена алтернатива на ГЕРБ, въпреки скандалите в управляващата партия. Като негатив е определено и бойкота на НС и невъзможността БСП да наложи европейски теми и обвиненията в обществото, че се водят от настроенията. В страната не се реализира очаквания протестен вот, се посочва в документа, като се допълва, че не са успели да мобилизират гласоподаватели извън твърдото си ядро. На вота БСП не успели да се възползват пълноценно в кампанията от лидера на ПЕС Сергей Станишев. От доклада става ясно, че по време на кампанията са похарчи ли около 2 млн.лева, колкото е и законовия лимит за финансиране.  В този за местните избори пък е записано, че искат да осигурят кандидати за кметове във всяко населено място, където има избор и да проведат по-гъвкава коалиционно политика, като активно да търсят партньори и съмишленици сред по-широк кръг организации и хора, сред които и НПО-та. Заложени са и 6 основни задачи пред представителите на социалистите в местната власт - ще работят за финансовата стабилност на общините, силно местно самоуправление, качествено здравеопазване и образование. Самият Жаблянов пък обясни, че в лично качеството не е казал, че ще сте кандидатира за лидер. Неговото име се завъртя заедно с това на Красимир Янков, Костадин Паскалев, Дора Янкова, дори Калоян Паргов. Жаблянов обясни, че на конгреса по същество е имало вот на доверие към Нинова. ", "date": "2019.06.16", "title": "Нинова оттегли оставката си, остава лидер на БСП (ОБНОВЕНА) "}
{"url": "https://www.monitor.bg:443/bg/a/view/schupiha-s-blizo-chas-rekorda-na-200-km-okolo-vitosha-168041", "text": "С невероятен рекорд завърши поредното издание на Обиколката на Витоша, която бе част от инициатива \"София - европейска столица на спорта\". Кристиян Кирилов грабна победата при дуатлонистите, които в рамките на уикенда първо изминаха 100 км с велосипед и после пробягаха същото разстояние. 26-годишният супермен финишира с общо време 14.26:26 ч., за да подобри с уникалните 54 минути собствения си рекорд на трасето (15:32,44 ч.). Значението на това постижение се засилва от факта, че Кристиян обиколи два пъти Витоша за едно денонощие и три часа. Резултатът му с велосипеда е 5.04:12 ч. (4-ти след първото изпитание), а на бягане даде 9.22:15 ч. - девето време сред всички финиширали. \"Тръгнах една идея по-бавно, но след като усетих, че имам сили, засилих темпото. Щастлив съм с третата си победа от третото участие. Тежко е да изминеш 200 км за толкова кратко време, изпитанието изисква сериозна подготовка от няколко месеца. Трасето бе отлично, времето също. Напоследък се концентрирам в супермаратоните, бяганията на класическите 42,195 км вече са ми кратки. Следващото ми състезание е националният шампионат на писта, вероятно ще стартирам и в изкачването на Витоша от НДК до Черни връх на 25 август\", каза след финала суперменът от Берковица. Втори при дуатлонистите завърши миналогодишният шампион Камен Тончев за 14.40:13 ч - също с по-бързо от досегашния рекорд, трети е Димитър Цанков с 15.51:02 ч. При жените супергероят бе Лили Ангелова, която спечели пълен комплект медали. След като грабна среброто с велосипеда, тя финишира трета при бегачите, за да ликува с титлата на дуатлон с общо време 16.25:38 ч. - четвърто време от всички завършили, веднага след първите трима мъже! Мария Николова спечели петата си победа на 100 км при жените при деветото си участие в Обиколката. Този път резултатът й бе 9.41:15 ч., като само три минути не й достигнаха да остави в историята собствения си рекорд на трасето от миналото лято. Среброто бе за Моника Филипова с 10.19:14, а трета в бягането завърши спечелилата дуатлона Лили Ангелова с 10.45:57 ч. Много интересно се разви спорът за титлата в 100-километровото бягане при мъжете. Миналогодишният шампион и рекордьор Александър Спасов тръгна супер мощно и по средата на разстоянието бе лидер с рекорден график, който го водеше към уникалния резултат под 8 часа. Към 70-ия км обаче Спасов получи стомашна криза, намали темпото, което му попречи да завърши в рекордния си ритъм. Там някъде напред излезе 24-годишният Христо Цветков, който запази преднината си до края и финишира за 8.34:05 ч. Преди да даде интервюта обаче той изчака да завърши и да поздрави своя най-добър приятел Владимир Ставрев, финиширал втори за 8.42:04, бронзът бе за Любомир Тодоров с 8.55:51 ч.", "date": "2019.06.16", "title": "Счупиха с близо час рекорда на 200 км около Витоша"}
{"url": "https://www.monitor.bg:443/bg/a/view/bradli-kupyr-izmykna-rolja-ot-leonardo-di-kaprio-168030", "text": "Холивудският ас Брадли Купър, който направи режисьорския си дебют миналата година с „Роди се звезда“, измести Леонардо ди Каприо като фаворит за главната роля на новия филм на Гилермо дел Торо. Лентата носи заглавието Nightmare Alley, като за участието на звездата от „Титаник“ в нея се заговори през април. Въпреки това, посочват източници, цитирани от The Hollywood Reporter, до подписване на договор с Ди Каприо така и не се е стигнало. Все още не е ясно и дали Купър е положил инициалите си върху документ за участието си в първия режисьорски труд на Дел Торо след спечелилия му „Оскар“ „Формата на водата“. Сюжетът на Nightmare Alley ще гравитира около измамник, за чиято роля са спрягани Купър и Ди Каприо, който се сработва с психиатър, за да манипулира хората около себе си. Клапата на филма се очаква да щракне наесен. Самият Брадли Купър също има няколко различни проекта. Сред тях попада и следващият му опит на режисьорското столче. Макар повече подробности около проекта да се пазят все още в тайна, към момента е известно, че филмът ще представлява биография на легендарният пианист и композитор Ленард Бърнстейн. Лентата ще бъде заснета по повод 100-годишнината от рождението на музиканта, а сред изпълнителните продуценти се нареждат имена като Мартин Скорсезе и Стивън Спилбърг.", "date": "2019.06.16", "title": "Брадли Купър измъкна роля от Леонардо ди Каприо"}
{"url": "https://www.monitor.bg:443/bg/a/view/jandarmerist-vyrtjal-dalaveri-s-nelegalen-tutun-168029", "text": "Служител на МВР от Дирекция „Жандармерия“ в МВР е участвал в организирана престъпна група за производство и разпространение на нелегален тютюн за пушене с фалшиви етикети на известни марки, съобщи говорителят на спецпрокуратурата Сийка Милева. Жандармеристът е арестуван в събота по време на транспортиране на чували с тютюн с личния му автомобил. Служителят на МВР обикновено превозвал стоката облечен в униформа По време на задържането му обаче, е бил цивилен. В колата му е открит над половин тон тютюн за пушене в 30 чувала. Разследването е установило, че жандармеристът дори оставял колата с тютюна на паркинга пред службата докато е на работа, обясни Милева. В късния следобед в неделя Специализираният наказателен съд го остави в ареста. 11 души общо са обвинени за нелегалното държане и разпространение на акцизната стока. В петък спецсъдът е оставил 5-ма в ареста, 2-ма са с мярка за неотклонение „домашен арест“ и 3-ма са с парична гаранция. Съдът разгледа мярката на жандармериста в неделя. ГДБОП е разбила три нелегални бази в област Русе, в които е имало съоръжения за обработка на тютюн с уреди за омекотяване, нарязване и пакетиране. В складовете са били произвеждани около 1 тон тютюн за пушене седмично. Всяка база си имала отговорник, който разпространявал стоката на клиенти. Част от задържаните членове на организираната престъпна група Ръководителят на групата създал стройна организация за изкупуване на тютюневи листа, след което суровината била омекотявана, нарязвана и ароматизирана. Една част от групата били т.нар. резачи, а другите, сред които и жандармеристът, се занимавали с транспорта на готовата стока. Нарязаният тютюн за пушене бил опакован с пластмасови кофички по 1 кг. с фалшиви етикети на известни марки. Килограмът се продавал по 45 лв., а акцизната ставка, която е трябвало да се плаща, е 152 лв., килограм каза още Милева. Установена е и книжарница в град Гоце Делчев, в която били поръчвани етикети с надписи на известни марки цигари. При обиските са иззети над 360 кг тютюн, тефтери с черно счетоводство, като според записаното в тях за периоди групата е имала печалби от над 100 000 лева месечно, разказа наблюдаващия делото прокурор Георги Мойсев. Според събраните данни бандата е действала от 2017 г. В края на с.г. в РЗБОП - Благоевград била получена първоначалната информация за такава група. След продължителни оперативни действия полицаите установили всички членове на бандата и ролята на всеки от тях в нея. Вътрешна сигурност в МВР е участвала в разследването на жандармериста. Той е млад човек и работи в системата от 2015 г. Директорът на Жандармерията заяви, че имат проблем с мотивацията на младите служители. Арестуваният жандармерист а той превозвал нелегален тютюн всяка седмица и получавал по 2 лв. на килограм. Преди и след дежурство използвал почивката си, за да участва в нелегалната търговия. Обичайно служителят на МВР превозвал нелегалния тютюн до селища в Южна България, тъй като тези дестинации му били по-близки и удобни. При претърсване на дома му са открити незаконни боеприпаси, чийто произход тепърва ще се изяснява. Почти всички от организираната престъпна група са осъждани, казаха още разследващите.", "date": "2019.06.16", "title": "Жандармерист въртял далавери с нелегален тютюн (ОБНОВЕНА)"}
{"url": "https://www.monitor.bg:443/bg/a/view/20-godishna-kanadka-celuna-prijatelja-si-i-umrja-168024", "text": "Необичайна трагедия се разигра в Квебек, Канада. Младо момиче се целувало с приятеля си и това довело до смъртта й.  Малко по-късно се оказало, че 20-годишната канадка е имала алергия към фъстъци, а преди трагичния инцидент приятелят й похапнал сандвич с фъстъчено масло. След целувката девойката започнала да има проблеми с дишането, опитала да реши проблема с инхалатора, който винаги носела у себе си, но без резултат. Приятелят, който нямал никаква представа за здравословния проблем на гаджето си, извикал линейка, но пристигналия на място медицински екип не успял да спаси момичето, което издъхнало на място.", "date": "2019.06.16", "title": "20-годишна канадка целуна приятеля си и умря"}
{"url": "https://www.monitor.bg:443/bg/a/view/djesi-djej-se-zapozna-s-dyshterjata-na-gadjeto-si-chaning-tejtym-168025", "text": "Британската певица Джеси Джей призна, че връзката й с актьора Чанинг Тейтъм е сериозна и тя вече се познава с дъщеря му Евърли. коментира изпълнителката на Think About That. Макар че връзката й с Тейтъм датира от месец октомври в медийното пространство се заговори за романтичните им отношения близо половин година по-късно. „Папараци ни снимаха с Чан преди още да сме сигурни какво представлява връзката ни. Това създаде голямо напрежение. Имахме нужда от време да се опознаем по-добре. Тъкмо сега се върнахме от първата си екскурзия заедно. Беше чудесно, само това ще кажа“, обясни Джеси Джей. Припомняме, че искрата между нея и Тейтъм пламна само месец, след като стана ясно, че той се развежда с колежката си и майката на детето му - Джена Дюан. Двамата бяха заедно в продължение на повече от девет години. Самата Джеси Джей пък неотдавна призна публично, че според лекарските прогнози тя няма да може да има деца. Въпреки това певицата е категорична, че не се е отказала от мечтата си да стане майка, като най-вероятно ще прибегне до осиновяване.", "date": "2019.06.16", "title": "Джеси Джей се запозна с дъщерята на гаджето си Чанинг Тейтъм"}
{"url": "https://www.monitor.bg:443/bg/a/view/interesni-fakti-i-podhodjashti-filmi-za-denja-na-bashtata-168035", "text": "Днес на много места по света се отбелязва Денят на бащата. Главите на семейството могат да очакват по този повод поздравителна картичка, подаръче или закуска в леглото. По случай празника в. \"Дейли експрес\" предлага няколко интересни факта, както и филми, подходящи за семейно забавление през деня - Според католическата традиция празникът първоначално се е чествал в деня на св. Йосиф - 19 март. Страни със силно католическо присъствие като Италия, Испания и Португалия все още отбелязват Деня на бащата на този ден. Под испанско и португалско влияние мартенското честване е пренесено и в Латинска Америка.  - Днес много страни, в това число и Великобритания, са възприели американската традиция Денят на бащата да се отбелязва през третата неделя от месец юни. - Денят на бащата за първи път е честван в САЩ в началото на 20-и век - на 19 юни 1910 г. по инициатива на Сонора Смарт Дод. - През 1966 г. президентът на САЩ Линдън Джонсън решава празникът да се отбелязва през третата неделя от юни.  - През 1972 г. президентът на САЩ Ричард Никсън провъзгласява Деня на бащата за национален празник. - Великобритания възприема американската традиция след Втората световна война.  - Сред страните в света, които отбелязват Деня на бащата на различна дата, са Норвегия, Дания, Бразилия, Австрия, Австралия, Нова Зеландия, Република Корея, Русия, България.  - Денят на бащата е четвъртият най-популярен празник за изпращане на поздравителни картички след Коледа, Свети Валентин и Деня на майката.  - Най-популярният подарък за Деня на бащата е вратовръзката.  По случай празника изданието предлага и няколко филма, които татковците могат да гледат в компанията на близките си: \"Кръстникът\" (1972) Епичната история за престъпност и семейство, разказана от режисьора Франсис Форд Копола, е призната за един от най-добрите филми в историята на киното и е любима на повечето мъже.  \"Индиана Джоунс и Последният кръстоносен поход\" (1989) В четвъртия филм от поредица в приключението на екранния археолог Индиана Джоунс (Харисън Форд) за първи път се впуска и баща му (Шон Конъри). \"Кланът Тененбаум\" (2001) Филмът на Уес Андерсън разказва за успехите и разочарованията в семейство Тененбаум, след като ексцентричният баща (Джийн Хекман) го напуска. Ирония, чувство за хумор и абсурдни прояви следват сюжетната линия през цялото време.  \"Поле на мечтите\" (1989) Филмовата класика с Кевин Костнър в главната роля гарантира развлечение и добро настроение за цялото семейство. \"Голдфингър\" (1964) Брилянтният класически филм от поредицата за приключенията на Джеймс Бонд е причината всички татковци да се \"захласват\" по прословутия агент 007.  \"Търсенето на Немо\" (2003) Години след излизането си на екран трогателната и забавна анимация за баща, който търси изгубения си син, все още е в състояние да \"разтопи\" и най-коравото сърце.  \"Жега\" (1995) Криминалната драма на режисьора Майкъл Ман, събрала на екран двама от най-големите актьори на Холивуд - Робърт де Ниро и Ал Пачино, е способна да завладее всеки баща. \"Лорънс Арабски\" (1962) Любовта към този героичен филм, който също се числи към най-добрите в историята на киното, се предава от баща на син.  \"Лов на диви хора\" (2016) Едва ли има татко, който да не оценява по достойнство тази приключенска история за нестандартно бащинство.", "date": "2019.06.16", "title": "Интересни факти и подходящи филми за Деня на бащата "}
{"url": "https://www.monitor.bg:443/bg/a/view/pochina-italianskijat-rejisior-franko-dzefireli-168019", "text": "Франко Дзефирели ще бъде погребан във вторник в гробището на великите флорентинци „Светите врати“. Преди това жителите на града на Ренесанса ще преклонят глава пред тленните останки на техния именит земляк в местната катедрала. Очаква се последно „Сбогом!“ пак там да му кажат и куп светила на киното, операта и театъра от всички краища на планетата. В некролозите си от по 4 – 5 страници днешните италиански вестници подчертават дружно, че починалия завчера на 96 г. известен режисьор и сценограф е напуснал този свят ядосан. Защото независимо от успехите му на филми като „Ромео и Жулиета“ и „Укротяването на Опърничавата“, приживе той винаги се смятал за недостатъчно уважаван и ценен. Както от публиката, така и от критиката, особено в Италия, където според собствените му признания понякога дори чувствал враждебно отношение към личността и творчеството му. Като основна причина за това Дзефирели винаги е смятал неговата ненавист към комунизма, а пак според неговите собствени думи - през втората половина на миналия век изкуството и културата в Западна Европа били направо подвластни на левите сили. За редица изледователи на творчеството на именития режисьор това становище е твърде субективно, но ако все пак той не се е радвал на особена популярност и респект, според критиците му причината за това била съвсем друга – неговият твърде ранен „out coming”. Тоест признанието му че е с хомосексуална ориентация /един от първите му любовници е бил учителят му по режисура и ас на киното Лукино Висконти – бел. кор./ във времена, когато в католическа и пуританска Италия изцепки от този род не са били на мода като днес. От вчера медиите на Апенините твърдят също така, че освен с хитовите си ленти и незабравими постановки на оперни спектакли, Франко Дзефирели ще бъде запомнен и със своята благотворителност. Оказва се, че от доста време той е подпомагал финансова детска болница в родната Флоренция, както и няколко сиропиталище. Може би и защото роден през 1923 г. от извънбрачна връзка на майка си, той остава на 6 г. сирак и е отгледан и възпитан от негова леля. До последно пък за него са се грижили двете осиновени от него момчета – сираци, които сега са възрастни мъже със семейства – Пипо и Лучано. Иначе ако се вярва на в. „Кориере дела сера“, Франко Дзефирели ще бъде последният погребан в гробището за велики флорентинци „Светите врати“, след което то би трябвало да бъде затворено веднъж завинаги.", "date": "2019.06.16", "title": "Флоренция ще се сбогува с Франко Дзефирели във вторник"}
{"url": "https://www.monitor.bg:443/bg/a/view/germanija-dostavja-oryjie-za-1-miliard-evro-za-vojnata-v-jemen-168026", "text": "От началото на 2019 г. германското правителство е одобрило износа на оръжия за над 1 милиард евро за коалицията, водена от Саудитска Арабия, която участва във военните действия в Йемен, пише сп. „Шпигел“. Въпреки ограниченията за износ, фигуриращи в коалиционното споразумение между ХДС/ХСС и Германската социалдемократическа партия /ГСДП/, само от 1 януари до 5 юни са утвърдени 13 искания за износ на стойност 801,8 милиона евро за Египет и 43 за ОАЕ на стойност 206,1 милиона евро. Тези данни се съдържат в отговор на министерството на икономиката на депутатски въпрос, отправен от Омид Нурипур от партията „Съюз 90/зелените“. Германското правителство също така е одобрило две сделки със Саудитска Арабия, въпреки че от ноември 2019 г. по отношение на тази страна уж е в сила пълна забрана за износа на оръжия. В този случай става дума за доставката на специални джипове на стойност 831 хиляди евро, за което съобщи говорителят на германското министерство на икономиката Улрих Нусбаум. Общо са одобрени 122 искания за доставката на оръжия на обща сума 1,1 милиарда евро. Получателите са 8 държави. През 2015 г. Саудитска Арабия създаде коалиция, чиято цел е да подкрепи йеменското правителство в борбата му срещу местните шиити. Войната доведе до най-голямата хуманитарна криза в най-бедната страна на Арабския полуостров. По-рано социалдемократите настояваха за прекратяване на износа на оръжие за държавите-участнички в кървавия конфликт. Партньорите в управляващата коалиция се съгласиха, но при условие, че формулировките и забраните бъдат смекчени. Беше решено, че доставките на оръжия за непосредствените участници в конфликта ще бъдат забранени, а за вече одобрените сделки ще се направи изключение. През ноември 2018 г. беше въведена пълна забрана за износа на оръжия за Саудитска Арабия след убийството на журналиста Джамал Хашоги, който беше яростен критик на саудитското правителство.", "date": "2019.06.16", "title": "Германия доставя оръжие за 1 милиард евро за войната в Йемен"}
{"url": "https://www.monitor.bg:443/bg/a/view/otvarjat-atrakcionen-park-za-otmystitelite-sreshtu-14-miliona-168027", "text": "Броени седмици, след като се поздравиха за успешното откриване на тематичния парк с атракциони „Междузвездни войни: На края на галактиката“, от „Дисни“ подхващат следващия си проект в сферата. Този път компанията ще концентрира усилията и финансите си върху това да забавляват на място с развлекателни съоръжения феновете на „Отмъстителите“ и вселената на „Марвел“. Според документи, придобити от LA Times, продуцентският гигант е получил разрешение да построят парка в Калифорния – на мястото, на което доскоро се подвизаваше A Bug’s Land (парк, посветен на филма A Bug’s Life от 1998 г.). Цялата инвестиция ще струва над 14 милиона долара за обновяване на бани, изграждане на пивоварна и изграждане на зона, в която гостите могат да се срещнат с любимите си супергерои. Очаква се на място да бъде вдигната и мърчандайз зона, която ще се простира върху 192 квадратни метра. Вероятно работата по проекта ще стартира догодина.", "date": "2019.06.16", "title": "Отварят атракционен парк за „Отмъстителите“ срещу $14 милиона"}
{"url": "https://www.monitor.bg:443/bg/a/view/preglejdat-bezplatno-za-lajmska-bolest-vyv-vma-168034", "text": "Безплатни прегледи и консултации за Лаймска болест, която се прихваща след ухяпване от кърлеж, организира Военно-медицинска академия за хора над 12-годишна възраст, съобщиха от лечебното заведение. Прегледите ще се проведат от 19 до 21 юни, от 10.00 до 14.00 ч., в кабинет 108 на Катедрата по инфекциозни болести. За тях не се изисква направление от личния лекар, но е необходимо желаещите да си запишат предварително час телефони: 02/ 92 25 989 и 02/ 92 26 125. Лаймската болест е най-широко разпространената в България инфекция, предавана чрез ухапване от кърлеж. Най-честата клинична проява е кожен обрив, на мястото на ухапването. През последните няколко летни сезона специалистите от Катедрата по инфекциозни болести във ВМА установиха множество случаи на Лаймска болест, довела до засягане на нервната система.", "date": "2019.06.16", "title": "Преглеждат безплатно за Лаймска болест във ВМА"}
{"url": "https://www.monitor.bg:443/bg/a/view/osydiha-jenata-na-netanjahu-za-pryskane-na-dyrjavni-pari-v-luksozni-restoranti-168031", "text": "Съпругата на израелския премиер Бенямин Нетаняху - Сара Нетаняху - беше призната за виновна в неправомерни разходи за сметка на данъкоплатците, предаде кореспондент на Франс прес от съда в Ерусалим Обвинена през юни 2018 г. в измама и злоупотреба с доверие, Сара Нетаняху постигна споразумение с обвинението, което съдът прие. В крайна сметка тя бе празната за виновна, че е използвала грешките на друг човек и беше осъдена да плати глоба от 10 000 шекела (2500 евро) и да възстанови 45 000 шекела (11 000 евро) на държавата. Съпругата на премиера беше обвинена в измама и злоупотреба с доверие, тъй като поръчала ястия от луксозни ресторанти за общо близо 100 000 долара (около 85 000 евро), платени с държавни средства, под лъжливия претекст, че официалната резиденция на премиера не разполага с готвач. По силата на сключеното споразумение обвиненията в измама, за които можеше да получи тежко наказание, отпаднаха. Срещу 60-годишната Сара Нетаняху е имало и други обвинения. През 2016 г. съд в Ерусалим постанови изплащането на обезщетение на бивш иконом на семейство Нетаняху, обвинил премиера и съпругата му в лошо отношение. В началото на октомври самият Бенямин Нетаняху трябва да се яви на съд по обвинения в корупция, измама и злоупотреба с доверие.", "date": "2019.06.16", "title": "Осъдиха жената на Нетаняху за пръскане на държавни пари в луксозни ресторанти"}
{"url": "https://www.monitor.bg:443/bg/a/view/investirat-7-mln-evro-v-granichnija-region-mejdu-bylgarija-i-gyrcija-168021", "text": "Нови 7 млн. евро ще бъдат инвестирани в граничния регион между България и Гърция, съобщиха от пресцентъра на Министерството на регионалното развитие и благоустройство. Средствата са от Програма ИНТЕРРЕГ V-A Гърция - България 2014 - 2020. С тях ще бъдат подкрепени проекти на малки и средни предприятия в рамките на шестата покана за набиране на проектни предложения, която вече е обявена.  Сред дейностите, за чието финансиране от поканата може да се кандидатства, са за подкрепа на клъстери в стратегически сектори на регионалната икономика, рехабилитация на сгради и подобряване функционалността на съоръжения за улесняване на достъпността за хората с увреждания. По поканата могат да кандидатстват национални институции с компетенции в сферата на нейните цели, публично-правни и неправителствени организации, университети, изследователски центрове и други образователни заведения. Дружества с търговски или индустриален характер не са допустими за финансиране. Всеки проект трябва да включва поне един партньор от България и Гърция, който да има седалище в допустимата територия на програмата. При определени условия е допустимо участие и на партньори, локализирани извън нея. Максималният брой на проектни партньори за едно предложение е шест. Всеки кандидат може да участва само в един проект. Предложенията могат да бъдат подавани до 15.00 часа на 6 септември 2019 г. При втора фаза се предвижда подаване на проектните предложения чрез интернет платформа. Досега по четири от обявените покани са подписани 52 договора за субсидия на стойност 96,8 млн.евро. Проектите са в процес на изпълнение и трябва да приключат до края на 2022 г. За набиране на предложения все още е отворена пета покана. Срокът по нея беше удължен до 15 юли 2019 г.", "date": "2019.06.16", "title": "Инвестират 7 млн. евро в граничния регион между България и Гърция"}
{"url": "https://www.monitor.bg:443/bg/a/view/sauditskijat-princ-salman-obvini-iran-za-napadenijata-sreshtu-tankeri-168020", "text": "Престолонаследникът на Саудитска Арабия принц Мохамед бин Салман Ал Сауд заявява в интервю, че кралството не иска война в региона, но няма да се поколебае да се справи с всяка заплаха срещу своя народ и суверенитет, предаде Ройтерс. В интервю за панарабския вестник \"Аш Шарк ал Аусат\", цитирано от саудитската телевизия \"Ал Арабия\", принцът посочва Иран като извършител на нападенията в четвъртък срещу два петролни танкера в Оманския залив. \"Иранският режим не уважи визитата на японския премиер в Техеран, докато той беше там, и отговори на неговите усилия с атаки срещу два танкера, единият от които беше японски\", казва Мохамед бин Салман пред вестника. По думите му поведението на Иран изисква решителна позиция от страна на международната общност. Атаките, за които САЩ обвиниха Иран, повишиха опасенията от задълбочаване на конфронтацията в региона. Иран отрече обвиненията, че е замесен в атаките южно от Ормузкия проток - главен транзитен път за транспортиране на петрол, припомни Ройтерс. В интервюто престолонаследникът казва още, че заподозрените за убийството на журналиста Джамал Хашоги са правителствени служители и ще им бъде потърсена \"пълна отговорност\". Мохамед бин Салман декларира, че стратегическите отношения между Рияд и Вашингтон няма за пострадат от никакви \"медийни кампании\". Саудитска Арабия е загрижена за сигурността и стабилността в Судан и ще продължи да подкрепя своите \"судански братя\", заявява принцът в интервю за вестник \"Аш Шарк ал Аусат\".", "date": "2019.06.16", "title": "Саудитският принц Салман обвини Иран за нападенията срещу танкери"}
{"url": "https://www.monitor.bg:443/bg/a/view/donald-trymp-objavi-kmeta-na-london-za-bedstvie-168018", "text": "Президентът на САЩ Доналд Тръмп отново отправи критики към кмета на Лондон Садик Хан, като заяви, че той е \"бедствие\" и \"ще става още по-лош\", след като трима души бяха убити в британската столица за по-малко от денонощие, предаде Ройтерс. Тръмп препрати вчера текст в \"Туитър\" на крайнодясната коментаторка Кати Хопкинс, която пише: \"Това е Лондонистан на Хан\" - фраза, която описва неуспехите на градската управа да се справи с мюсюлманските екстремисти. \"ЛОНДОН се нуждае от нов кмет НЕЗАБАВНО\", заявява американският президент в \"Туитър\". По-рано този месец Тръмп нарече Садик Хан \"пълен неудачник\", след като кметът критикува британското правителство, че е поканило Тръмп на официално посещение. Хан сравни Тръмп с фашистите от миналия век. Но враждата между двамата датира от няколко години - Хан, който е пакистански произход, критикува Тръмп заради забраната му мюсюлмани да влизат в САЩ, а Тръмп скастри кмеа, че не се е справил с терористичните атаки на Лондонския мост през 2017 г., когато 11 човека бяха убити.", "date": "2019.06.16", "title": "Доналд Тръмп обяви кмета на Лондон за „бедствие“"}
{"url": "https://www.monitor.bg:443/bg/a/view/5-400-rozi-cyftjat-v-gradskija-park-na-dobrich-168014", "text": "Розариумът в Градски парк „Свети Георги“ в Добрич, който се смята за най-големия в България, е истинска атракция за жителите и гостите на града. Тук цъфтят 5 400 рози от 7 български вида. Сред тях са чаено хибридни, флорабунда, катерливи, обвивни, щамбови като дръвче, бордюрни и др. Царицата на цветята може да се види обагрена в червени, жълти, лилави, бели, кремови цветове. По-известните сортове са „Жълта кралица”, „Златна точка”, „Дабъл дилайт”, от червените – „Мистър Линкълн”, „Дама на сърцето”, розово-жълтата „Mme Maland”, полиантните „Айсберг” и „Кент”, от белите влечащи – „Девица” и „Санта Рей”, “Rina Her Hold” при червените, изпъстрени с бяло, розово и кремаво. Розите цъфтят от средата на май до края на октомври, преди зимния сезон. Първоначално розариумът е присъствал за първи път в плана за развитие на парка в Добрич от 1950 година. Действителното му изграждане обаче започва едва през 1959 година. Розариумът е съществувал до 1994 година. Тогава на неговото място е изграден така наречения „Дървен град”, с атракции за деца. От 2013 г. розариумът е възстановен, благодарение на проекта „Добрич – жива шевица от таланти”, финансиран по ОП „Регионално развитие”. Стойността на изпълнението на дейностите по възстановяването му е 40 000 лв. Планировката на алейната мрежа и площите с рози е заимствана от архивен план на градската градина от 1950 година. Идеята е била възстановяване и запазване на характера на старата градина и внасяне на нови елементи – перголи, арки при влизане в розариума и шатрата в средата. Ръководител на колектива, създал сегашния розариум, е ландш. арх. Димо Петров. Розариумът привлича  много посетители със свежест, красота и ухания. Мястото е предпочитано за фотосесии от малки и големи добричлии.", "date": "2019.06.16", "title": "5 400 рози цъфтят в градския парк на Добрич"}
{"url": "https://www.monitor.bg:443/bg/a/view/filip-kirkorov-opita-sredizemnomorska-kuhnja-v-albena-168012", "text": "След грандиозния си концерт във Варна, поп звездата Филип Киркоров отскочи до курорта Албена със семейството и близките си. Звездата на руската поп музика обядва в най-новия средиземноморски ресторант във ваканционното селище - „Челебрита“ и остана повече от очарован от топлото посрещане и вкусната храна. Шопска салата, френски петлета със сочни картофи и традиционна домашна торта зарадваха специалните гости, които не спестиха похвалите си към екипа на ресторанта. След обяда те се отправиха на разходка по плажа и в аквапарк „Аквамания“, като се насладиха на удобството на екологичен транспорт – електрическите шатъли, които гостите на Албена използват напълно безплатно. Името на ресторант „Челебрита“ в превод от италиански означава „знаменитост“. Затова от екипа на Албена документираха гостуването на Филип Киркоров и планират да подготвят Стена за знаменитостите, посетили средиземноморския ресторант.", "date": "2019.06.16", "title": "Филип Киркоров опита средиземноморска кухня в Албена"}
{"url": "https://www.monitor.bg:443/bg/a/view/velikobritanija-prashta-pehota-v-persijskija-zaliv-168022", "text": "Обединеното кралство реши да изпрати 100 морски пехотинци в региона на Персийския залив, за да защити своите военни и търговски кораби след неотдавнашния инцидент в Оманския залив. В четвъртък два нефтени танкера, „Kokuka Courageous” и „Front Altair”, претърпяха експлозии и пожари в Оманския залив. Причините за инцидента остават неизвестни, но междувременно Съединените щати и Обединеното кралство обвиниха Иран, че е атакувал танкерите. Според вестник \"Сънди Таймс\", морските пехотинци от 42 дивизия, базирани в близост до град Плимут, ще формират специална работна група, която ще патрулира в региона на Персийския залив от военноморската база на Великобритания в Бахрейн, която беше открита миналата година. В петък британското външно министерство обвини Иранския ислямски революционен гвардейски корпус за атакуваните танкери в Оманския залив. Ден по-рано подобни коментари бяха направени от държавния секретар на САЩ Майк Помпео. Техеран отхвърли обвиненията.", "date": "2019.06.16", "title": "Великобритания праща пехота в Персийския залив"}
{"url": "https://www.monitor.bg:443/bg/a/view/20-lyji-koito-vsichki-sme-izrichali-kato-deca-168017", "text": "Летните жеги ни връщат към спомените, когато дългите топли дни не бяха протяжни, а изпълнени с игри и много радостни моменти. Детските спомени ни напомнят и за често изричаните лъжи, които сме използвали пред близки и приятели. Ето 20 от тях: 1. Не съм го счупил, то така си беше. 2. Не са ме изпитвали днес. 3. Не пуша цигари, тия в джоба ми са на един съученик. 4. Чичо ми е полицай. 5. На село си имам гадже. 6. Със Силвето решаваме задачи по математика, ще остана да спя у тях. 7. Нещо ме боли главата и май вдигам температура, а и целият съм се схванал. Май е по-добре утре да не ходя на училище. 8. Учил съм го госпожо, и го знам, ама точно сега нещо се притесних и не мога да се сетя. 9. Дай 50 стотинки, утре ти ги връщам! 10. Всичко си изядох, бабо. 11. Цял ден учих и всички домашни са написани. 12. Днес ще си подредя стаята. 13. Тази игра я превъртам за един ден. 14. Не знам кой е изял шоколадовите бонбони. Не съм аз. 15. Не съм го удрял. Както си играхме и той изведнъж започна да реве. 16. Забравих си бележника в училище/Класната още не е нанесла оценките от класното. 17. Това не го ям, защото съм алергичен. 18. Паднах по стълбите, не съм се бил с Димитър. 19. Не съм гледал телевизия от вчера. 20. Списанията с голи момичета са на Иван, даде ми ги да му ги пазя.", "date": "2019.06.16", "title": "20 лъжи, които всички сме изричали като деца"}
{"url": "https://www.monitor.bg:443/bg/a/view/boni-otkloni-predlojenie-za-brak-navryh-ubileja-si-168016", "text": "Фолкпевицата Бони не прие изпратения й от анонимен обожател годежен пръстен. Това се случи навръх професионалния юбилей на звездата, с който тя чества 20 години на сцена. Изпълнителката на „Заведи ме там“ благодари от сцената на столичен клуб за жеста, но въпреки това върна бижуто. категорична бе тя. Заря, хайвер и много песни – това бе рецептата, на която беше заложила Бони за празника си. Специални гости на събитието бяха нейни колеги и приятели, сред които сръбските звезди Емир Хабибович, Джани, Сладжа, Емир Джулович и Радован. Празника уважиха още Тони Стораро, Софи Маринова и съпругът й Гринго, Илиян, Лияна, Борис Дали и др. За стилната си визия пък Бони се довери на дизайнерката София Борисова. Певицата направи и музикална изненада на гостите си, като съчета професионалния си юбилей и с премиерата на новото си парче „Време е“, което изпълнява със сърбина Емир Джулович.", "date": "2019.06.16", "title": "Бони отклони предложение за брак навръх юбилея си"}
{"url": "https://www.monitor.bg:443/bg/a/view/mtv-vrychva-nagrada-na-skalata-za-cjalosten-prinos-kym-kinoto-168015", "text": "Бившият кечист, преквалифицирал се в актьор, Дуейн Джонсън-Скалата ще бъде удостоен с приз за цялостно творчество в рамките на филмовите и телевизионните награди на MTV. Отличието носи името „Поколение“ и се връчва на знаменитости, които са се утвърдили във времето и са се превърнали в любимци на киноманите. Досега с наградата са си тръгвали актьори от ранга на Крис Прат, Робърт Дауни Джуниър, Сандра Бълок, Уил Смит и много други. признава Джонсън по повод отличието си. Скалата направи първия си скок от ринга към киното през 2001 г. с филма „Мумията се завръща“. Името му фигурира в актьорския състав на култови заглавия като „Бързи и яростни“, „Спасители на плажа“, „Сан Андреас“, „Джуманджи“ и т.н. С почетна награда \"Пионер\" ще бъде удостоена актрисата Джейда Пинкет Смит. Супергеройската продукция \"Отмъстителите: Краят\", фентъзи сериалът \"Игра на тронове\" и документалната лента \"RGB\" за Рут Бейдър Гинсбърг водят по номинации с по четири на брой за филмовите и телевизионни награди на MTV. Отличията ще бъдат раздадени на 17 юни на церемония в Санта Моника, Калифорния.", "date": "2019.06.16", "title": "MTV връчва награда на Скалата за цялостен принос към киното "}
{"url": "https://www.monitor.bg:443/bg/a/view/vremeto-goreshto-s-opasnost-ot-gradushki-i-grymotevici-168013", "text": "В неделя ще бъде предимно слънчево и горещо, но около и след обяд на много места в страната ще се развива купеста и купесто-дъждовна облачност. Ще има краткотрайни валежи с гръмотевици. Не са изключени и градушки. Ще духа слаб, в източните райони – до умерен североизточен вятър, съобщи Нова тв. Максималните температури ще бъдат между 29 и 34 градуса, в София – около 29, според прогнозата на НИМХ. Над Черноморието ще бъде слънчево. В следобедните часове ще има купеста облачност, но само на отделни места ще превали и прегърми. Ще духа до умерен североизточен вятър. Максималните температури на въздуха – 27-29 градуса, а на морската вода – 23-25 градуса. Вълнението на морето ще бъде 2-3 бала. Над планините ще около и след обяд ще се развива купеста и купесто-дъждовна облачност и ще има краткотрайни валежи с гръмотевици. Ще духа до умерен североизточен вятър. Максимална температура на височина 1200 метра около 23 гладуса, на 2000 метра – около 16 градуса. И през следващите два дни температурите ще останат по-високи от обичайните за периода.", "date": "2019.06.16", "title": "Времето: Горещо с опасност от градушки и гръмотевици"}
{"url": "https://www.monitor.bg:443/bg/a/view/pravoslavnata-cyrkva-chestva-petdesetnica-168010", "text": "Днес е Петдесетница - един от най-големите православни празници. Той се отбелязва на 50-ия ден след Великден - винаги в неделя. На Петдесетница се празнува рожденият ден на Христовата църква. На този ден Исус Христос основава църквата си на земята чрез пращането на Светия Дух. Според библейското предание на 50-ия ден след Пасха в Йерусалим било пълно с поклонници, дошли за големия юдейски празник, посветен на Божието законодателство на планината Синай. Дванайсетте Христови апостоли и Божията майка били събрани на молитва в къщата, където преди 50 дни вечеряли преди Пасха заедно с Христос. Внезапно се чул шум, сякаш задухал силен вятър и изпълнил цялата къща, а над главата над всеки от молещите се явили пламъци, приличащи на огнени езици. Апостолите се изпълнили със Светия Дух и започнали да славят Бога на всички езици, които дотогава не знаели. Пламъците били видимият знак за въздействието на Светия Дух върху Христовите ученици, на които била дадена силата да проповядват Христовото учение на всички народи. Така били поставени основите на Църквата, затова и празникът Петдесетница се смята за неин рожден ден.", "date": "2019.06.16", "title": "Православната църква чества Петдесетница"}
{"url": "https://www.monitor.bg:443/bg/a/view/kris-braun-shte-stava-bashta-za-vtori-pyt-168011", "text": "Носителят на „Грами“ Крис Браун е в очакване на второто си дете. Това е заявил неназован източник пред изданието Page Six. Изпълнителят на Undecided ще посрещне втора рожба заедно с бившата си приятелка Амика Харис. Самият Браун е оставил немалко намеци под снимките й към момента с коментари като „майката на бебето ми“. Предполага се, че именно бременността на Харис е сложила край на връзката на певеца с манекенката Индиямари Джин. Към момента Браун отглежда и 5-годишна дъщеря – Роялти. Тя е плод на любовта на певеца с друг модел – Ниа Гусман.", "date": "2019.06.16", "title": "Крис Браун ще става баща за втори път"}
