{"url": "http://www.monitor.bg/a/view/14054-%D0%9A%D0%A1%D0%9D%D0%A1-%D0%BE%D0%B1%D1%81%D1%8A%D0%B6%D0%B4%D0%B0-%D0%BE%D0%B1%D1%81%D1%82%D0%B0%D0%BD%D0%BE%D0%B2%D0%BA%D0%B0%D1%82%D0%B0-%D0%B2-%D0%A1%D0%B8%D1%80%D0%B8%D1%8F-%D0%B8-%D0%91%D0%B0%D0%BB%D0%BA%D0%B0%D0%BD%D0%B8%D1%82%D0%B5/", "text": "\n                    По време на заседанието на КСНС, насрочено за 19 април, ще се разгледа обстановката в Сирия и на Балканите. Това коментира президент Румен Радев след лекция пред студенти в УНСС.\n\nТой очаквал на това заседание да станат ясни какви са мерките, предприемани от България относно рисковете и заплахите за националната сигурност. „Националната сигурност винаги е актуален проблем, особено при все по-влошаващата се среда“, каза държавният глава. „Какво правят съседите около нас, какви модернизационни програми разгръщат, какви разходи дават за въоръжение, както и какви модернизационни програми правим ние и мерките, които трябва да вземем... Колективната система за сигурност и колективната отбрана не неглижират изграждането на наш собствен отбранителен капацитет. Напротив, налагат го и трябва всички да го осъзнаем възможно най-скоро“, заяви Радев.\n\nВъв връзка с тиражираната информация, че ще посети Русия на 21 и 22 май пък президентът бе попитан дали е удачно избран моментът на предстоящата му визита по повод отбелязването на Дните на българската култура в Москва, с оглед на втвърдяващата се позиция на НАТО и ЕС по отношение на случая „Скрипал“ и обвиненията за използването на химически оръжия в Сирия. По думите на Радев обаче българският културен, световен и цивилизационен принос не може да става залог на политическо противопоставяне и диалогът и каналите за комуникация трябва да бъдат запазени.\n                    ", "date": "2018.04.16", "title": "КСНС обсъжда обстановката в Сирия и Балканите"}
{"url": "http://www.monitor.bg/a/view/59711-%D0%A3%D1%87%D0%B5%D0%BD%D0%B8%D1%86%D0%B8-%D0%BE%D1%81%D1%8A%D0%B4%D0%B8%D1%85%D0%B0-%D0%A5%D0%B8%D1%82%D1%8A%D1%80-%D0%9F%D0%B5%D1%82%D1%8A%D1%80/", "text": "\n                    \nХитър Петър бе подсъдим в наказателно дело за кражба и получи условно наказание „лишаване от свобода” за срок от 3 месеца с 3-годишен изпитателен срок. Присъдата беше постановена от ученици от V до VІІ клас в СУ „Любен Каравелов“ в симулативен процес. Съдебният състав призна Хитър Петър за виновен, но му определи наказание в минимален размер, след като прецени, че кражбата е маловажен случай, предвид малката стойност на откраднатото.\n\nОт доказателствата по делото става ясно, че подсъдимият е задигнал варена патица от къщата на семейство, което го било приютило за една нощ в дома си. Стопанката разбрала за кражбата на сутринта, след като гостът си тръгнал. Жената установила, че от тенджерата, която била оставена в шкаф в стаята, в която настанили Хитър Петър, липсва патицата, която тя била сготвила предния ден, но след пристигането на госта – скрила. Вечерта сервирала хляб, лук и сланина, с намерението супата от патица да изядат двамата с мъжа си, след като гостът си тръгне. Хитър Петър обаче усетил миризмата на варена патица, открил тенджерата, излапал половината месо, а другата половина скрил в торбата си.\n\nУченическият съдебен състав реши, че подсъдимият трябва да плати и обезщетение от 40лв. на пострадалата стопанка, на колкото е била оценена патицата, както и 100 лв. обезщетение за претърпяното от жената безпокойство.\n\n                    ", "date": "2018.04.16", "title": "Ученици „осъдиха“ Хитър Петър "}
{"url": "http://www.monitor.bg/a/view/44773-%D0%91%D0%B5%D0%B7%D1%80%D0%B0%D0%B1%D0%BE%D1%82%D0%BD%D0%B8%D1%82%D0%B5-%D1%81%D0%B5-%D1%81%D1%82%D0%BE%D0%BF%D0%B8%D0%BB%D0%B8-%D1%81-%D0%BD%D0%B0%D0%B4-15-000/", "text": "\n                    \nОт началото на годината до момента броят на безработните, регистрирани в бюрата по труда, е намалял с над 15 хиляди, като през март те наброяват 221 600. Спрямо февруари регистрираните безработни са с 9 011 души по-малко, а спрямо година по-рано - с 40 171, съобщиха от Агенцията по заетостта.\nДанните на административната статистика на Агенцията по заетостта сочат устойчива тенденция за намаляване на безработицата, като през март регистрираното равнище в страната продължава да намалява и достига 6.8 на сто. Един от обичайните фактори за това е сезонната заетост. Сравнението с предходния месец показва понижаване с 0.3 процентни пункта, а годишният паралел показва значително намаление от 1.2 процентни пункта. \nНоворегистрираните безработни през месеца са 21 741, като в тази група младежите заемат дял от 24 на сто, хората над 50 г. - 27 на сто, самоопределилите се като роми са 13%, а хората с увреждания - близо 5 на сто. В резултат на дейността на трудовите посредници над 5 500 безработни са активирани да ползват предлаганите услуги от АЗ.\n\nЗапочналите работа на първичния пазар безработни през март са 19 814 - с над 25 на сто повече спрямо предходния месец. В тази група, около 10 на сто са продължително безработни, а над 25 на сто са хора с основно и по-ниско образование. По-големият брой започнали работа се дължи и на субсидираната заетост.\n\nОсвен към безработни, услугите, предоставяни в бюрата по труда, са насочени също към заети, учащи и пенсионери. 273 лица от тези групи са намерили заетост чрез бюрата по труда през месеца, като пенсионерите заемат дял от 70 на сто.\n\nСъотношението между броя на регистрираните търсещи работа с необходимите умения и броя на заявените работни места в най-търсените професии по отрасли през месеца е както следва: в сферата на туризма - 1.6 търсещи работа за 1 свободно работно място; в сферата на преработващата промишленост - 3.8 търсещи работа за 1 свободно работно място; в сферата на търговията - 11.2 търсещи работа за 1 свободно работно място.\nНай-търсените групи професии през март обхващат работещите в сферата на персоналните услуги, продавачите, работниците в добивната и преработваща промишленост, работниците по събиране на отпадъци, работниците в селското стопанство, водачите на МПС и подвижни съоръжения, операторите на стационарни машини и съоръжения и др. \n\n                    ", "date": "2018.04.16", "title": "Безработните се стопили с над 15 000 "}
{"url": "http://www.monitor.bg/a/view/83871-%D0%A5%D1%80%D0%B0%D0%BC-%D0%BE%D1%82-%D1%80%D0%B8%D0%BC%D1%81%D0%BA%D0%BE-%D0%B2%D1%80%D0%B5%D0%BC%D0%B5-%D1%81%D0%B5-%D0%BF%D0%BE%D1%8F%D0%B2%D0%B8-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%9F%D0%BB%D0%BE%D0%B2%D0%B4%D0%B8%D0%B2/", "text": "Над 100 монети от различни епохи, бронзово конче и улица от античността бяха открити при спасителни разкопки под Античния театър\n                    \nЧаст от много масивна и представителна сграда най-вероятно от римско време бе разкрита при спасителни разкопки в частен терен на ул. „Д-р Вълкович” 16 в центъра на Пловдив. Предполага се, че сградата не е била жилищна и че може би е използвана за религиозни ритуали. Това съобщи ръководителят на разкопките археологът Елена Божинова от Археологическия музей в Пловдив. До момента в имота са открити между 100 и 200 монети от различни епохи, бронзова статуетка на конче, чиято датировка все още не може да бъде уточнена, древна улица и много зидове край нея на къщи от Средновековието и Античността.\n\nПо думите й сградата е била изградена от много големи пясъчни квадри. Част от нея е разкрита в западната част на частния терен, а цялата постройка се развива на изток под съвременния булевард „Цар Борис Трети Обединител”. „Учудващо е, че се е запазила, но явно са толкова големи квадрите, че им е било трудно да ги разкъсат. Може да е от по-ранен период”, каза Божинова. Тя уточни, че едно от основните предположения е, че тази голяма сграда най-вероятно е била храмова постройка. „Но нямаме никакви пластове към нея, които да проучим и да ни дадат по-ясна представа за нейната функция. Сградата продължава в дълбочина, така че все още имаме надежда, че от нея ще се разкрие още нещо. Останалите сгради вероятно са жилищни, но тъй като са разположени покрай улицата, може да са магазини, складови помещения”, обясни археологът.\n\nРазкопките в частния имот започнаха преди 17 дни, като през това време екипът разкри улица от Средновековието, която следва трасето на друга древна антична улица.  „Интересното е, че трасето й се използва и през Средновековието – 9-10 века по-късно. Около нея има останки от сгради, които през Средновековието са били разположени около улицата, в периода от 11-ти до 14 век. Навлязохме в дълбочина в антични пластове. Разкриват се зидове от антични сгради, от няколко периода. Има множество архитектурни детайли, повечето от които откриваме не на място, а разпръснати около трасето на улицата”, разказа Божинова. По думите й сградите са от няколко периода. Има разкрити 6 зида от Античността и 3 зида, изградени с тухли със спойка хоросан, които се отнасят към 4-и век.\n\n\n\n\n \n                    ", "date": "2018.04.16", "title": "Храм от римско време се появи в центъра на Пловдив"}
{"url": "http://www.monitor.bg/a/view/56665-%D0%91%D0%BE%D1%80%D0%B8%D1%81%D0%BE%D0%B2-%D0%95%D0%A1-%D1%89%D0%B5-%D0%B3%D0%BB%D0%B5%D0%B4%D0%B0-%D1%81-%D1%80%D0%B0%D0%B7%D0%BB%D0%B8%D1%87%D0%BD%D0%B8-%D0%BE%D1%87%D0%B8-%D0%B0%D0%BA%D0%BE-%D1%80%D0%B5%D1%88%D0%B0%D0%B2%D0%B0%D0%BC%D0%B5-%D0%BF%D1%80%D0%BE%D0%B1%D0%BB%D0%B5%D0%BC%D0%B8%D1%82%D0%B5-%D1%81%D0%B8/", "text": "Косовският президент настоя за отпадане на визите\n                    \n\nБалканите трябва да се променят към Европа, а не Европа към Балканите, и след това да могат да използват европейските фондове за развитието си. Тази позиция защити премиерът Бойко Бойко Борисов след среща си с президента на Косово Хашим Тачи. При посещението си в Прищина Борисов бе награден сза принос за развитието на държавността.Напредъкът на Косово е изключителен и се намира на верния път - европейския, констатира Борисов. Той призова обаче всички държави от региона да решат проблемите помежду си, защото няма да бъдат приети в ЕС, докато това не стане. „Трябва да убедим Европа, че не е страшно тук, че сме се променили, че не сме риск. Не е лесно, но най-трудно се променя манталитет или наслоено отношение към дадена държава, регион”, посочи премиерът. Специално за конфликта между Косово и Сърбия Борисов препоръча страните да направят това, което са сторили България и Македония с подписването на Договора за добросъседство. Той отбеляза, че със Зоран Заев са разговаряли заедно, след това техни екипи, набелязали са ключови моменти, взето било решението за документа, поклонили са се на Паметника на цар Самуил в София, а след това и в Скопие, и накрая кабинетите и парламентите са утвърдили споразумението. Затова сега Тачи и Алексанър Вучич трябвало да „се затворят” и да се разберат. „Ако не направите това споразумение, нито Косово, нито Белград ще видят ЕС”, категоричен бе Борисов. Той посъветва това да се случи преди срещата на върха между ЕС и Западните Балкани на 17 май в София.Наще се обсъждат конкретни инфраструктурни проекти, които да развият региона, припомниха Борисов и Тачи.Косовският президент се спря на магистралата Тирана-Прищина-Ниш. По думите му форумът е изключително важен, защото на него ще се съберат лидерите на шестте страни от Балканите. „Срещата ще бъде възможност за представяне на Западните Балкани. Трябва да бъдат преодолени регионалните неразбирателства. Трябва диалог, за да вървим единни към ЕС. Косово ще продължи диалога със Сърбия”, посочи Тачи. Според него отношенията между Прищина и Белград ще се подобрят, ако Русия признае Косово.От своя страна Борисов увери, че Косово ще бъде представена на срещата след месец. „Тези, които не са я признали, ще направим така, че да намерим начин да участват”, увери Борисов.За Косово най-важната тема към момента била либерализирането на визовия режим. По думите на Тачи страната е изпълнилаи дори еврокомисарят по външните работи Федерика Могерини била на мнение, че това може да стане още тази година. Председателят на ЕК Жан-Клод Юнкер пък бил впечатлен от борбата на Прищина с корупцията и организираната престъпност. „Работим с ясната цел - европейско бъдеще. Водим безкомпромисна война с корупцията и организираната престъпност. Тази борба не е еднократно действие. Това е непрестанен процес”, посочи още Тачи.Борисов от своя страна също даде да се разбере, че е за отпадане на визите за граждани. Според него организираната престъпност първа намира начин за визи, но в случая режимът касаел обикновените хора.В рамките на визитата си в Косово Борисов проведе също така пленарни разговори със своя колега Рамуш Харадинай. Предстои пък организирането на срещи между министрите на икономиката, енергетиката и туризма.\n\n\n                    ", "date": "2018.04.16", "title": "Борисов: Балканите трябва да се променят към ЕС (ОБНОВЕНА)"}
{"url": "http://www.monitor.bg/a/view/11511-%D0%A2%D0%B8%D1%88%D0%BE-%D0%BA%D0%BE%D0%B9%D1%82%D0%BE-%D0%BE%D1%81%D1%82%D0%B0%D0%BD%D0%B0-%D0%B1%D0%B5%D0%B7-%D0%B4%D0%BE%D0%BC-%D0%BE%D1%82%D0%B8%D0%B2%D0%B0-%D0%BD%D0%B0-%D0%B1%D0%B0%D0%BB-%D0%B2%D1%8A%D0%B2-%D0%92%D0%B5%D0%BD%D0%B5%D1%86%D0%B8%D1%8F/", "text": "Над 560 лв. събра училището на абитуриента в негова подкрепа\n                    \nкипът на  СУ “Св. Климент Охридски“ в село Зверино и  съучениците на Тихомир Трайков подкрепиха абитуриента, останал без дом с 563 лв. В учебното заведение бе отворена касичката, в която всички учители, ученици  и помощния персонал пускаха дарения за пострадалото семейство. Събраните средства ще бъдат преведени по сметката на Община Мездра с титуляр Росица Борисова Стоянова - майката на Тихомир. \nМладежите от Червения кръст и приятели дадоха на абитуриента и 141 лв. Сумата е определена след разпределение на събраните дарения от кампанията „Цветница 2018“, насочена към абитуриенти сираци и полусираци, към която е добавен  младежът.  \nСъучениците на Тихомир са организирали още една кампания в негова подкрепа. Младежите събраха 200 лв. Сумата ще бъде обменена в евро и  така момчето ще разполага със средства за лични разходи, с които да отиде заедно с класа си на абитуриентска вечер във Венеция. \nКъм момента по сметката на пострадалото семейство от  Елисейна, което на Цветница остана без дом, са събрани 1 977.55 лв. \nМечтата на семейството е да съберат 4000 лв., с които да си купят къща в близост до останките на стария си дом.\nЖелаещите да дарят финансови средства, могат да го направят по\nсметката на Община Мездра,\n\nбанка „ДСК“-клон Мездра.\nIBAN: BG95STSA93008425414500\nBIC STSABGSF\nКод за вид плащане- 445100\nНеобходимо е в основанието за плащане да бъде оказано, че е дарение за Росица Борисова Стоянова.\n\n\nДруги видове дарения се приемат в Общинския център за социални услуги и дейности /ул. \"Ив. Вазов\" № 2/ от социалния работник Кънчо Даниелов Цаков. Телефон за контакт с г-н Цаков- 0883 323 683.\n\n                    ", "date": "2018.04.16", "title": "Тишо, който остана без дом, отива на бал във Венеция"}
{"url": "http://www.monitor.bg/a/view/44968-%D0%A1%D0%BE%D1%84%D0%B8%D0%B9%D1%81%D0%BA%D0%B8%D1%8F%D1%82-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82-%D0%B5-%D0%BD%D0%B0-855%D1%82%D0%BE-%D0%BC%D1%8F%D1%81%D1%82%D0%BE-%D0%B2-%D1%81%D0%B2%D0%B5%D1%82%D0%B0/", "text": "\n                    Софийският университет \"Св. Климент Охридски\" заема 855-то място в Рейтинга за академичните постижения на университетите /URAP/ за 2017/2018 година. Това съобщиха от висшето училище.\n\nСистемата за класиране на URAP събира данни за 4000 висши училища в цял свят, оценява академичните постижения с основен фокус върху научната дейност на университетите и класира най-добрите 2500 висши училища в света. Това прави класацията URAP една от най-всеобхватните университетски рейтингови системи, представящи най-добрите 10 процента от световните университети.\n\nАлма матер е на 363-то място в Европа от 835-те европейски университета. Сред основните индикатори, които определят позицията на Софийския университет, са броят на статиите, броят на цитатите, общият брой научни документи, импакт факторът и международното сътрудничество.\n\nКласацията се извършва всяка година от Изследователската лаборатория за рейтинг на академичните постижения на университети, създадена като международен проект през 2009 г. в Института по информатика на Близкоизточния технически университет в Анкара, Турция. Базирана е изцяло на обективни данни, получени от библиометрични източници. Благодарение на системата повече университети имат възможността да наблюдават своя текущ академичен прогрес и могат да разработват стратегии за укрепване и продължаване на напредъка. Годишен световен рейтинг на университетите се публикува всяка година от 2010 г., припомнят от СУ.\n                    ", "date": "2018.04.16", "title": "Софийският университет е на 855-то място в света "}
{"url": "http://www.monitor.bg/a/view/218-%D0%9E%D0%B1%D0%BB%D0%B0%D1%86%D0%B8-%D0%B8-%D0%B4%D1%8A%D0%B6%D0%B4-%D0%B4%D0%BD%D0%B5%D1%81/", "text": "\n                    \nДнес облачността ще е значителна и след обяд на места в Западна България ще превали дъжд. През нощта срещу вторник превалявания ще има и в централните райони от страната. Ще духа слаб до умерен югоизточен вятър. Максималните температури ще са между 19° и 24°, а по Черноморието - 11°-13°. Това съобщи дежурният синоптик Боряна Маркова от Националния институт по метеорология и хидрология към БАН за \"Фокус\".\n\nПо Черноморието облачността ще е значителна. Ще духа до умерен вятър от изток-североизток. Максимална температура на въздуха ще са 11-13°, колкото е и температурата на морската вода. Вълнението на морето ще се увеличи и ще е 2-3 бала.\n\nВ планините ще е облачно, на места в масивите от Западна България с превалявания от дъжд. Ще духа умерен югоизточен, по високите върхове на Рила и Пирин – до силен южен вятър. Максимална температура на 1200 метра – около 16°, на 2000 метра – около 8°.\n\n                    ", "date": "2018.04.16", "title": "Облаци и дъжд днес "}
{"url": "http://www.monitor.bg/a/view/62603-%D0%A2%D0%B5%D1%85%D0%BD%D0%B8%D1%87%D0%B5%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%B3%D0%BB%D0%B5%D0%B4-%D0%BD%D0%B0-%D0%B0%D1%81%D0%B0%D0%BD%D1%81%D1%8C%D0%BE%D1%80%D0%B8%D1%82%D0%B5-%D1%81%D0%BA%D0%B0%D1%87%D0%B0-%D1%81%D1%8A%D1%81-100-%D0%BB%D0%B5%D0%B2%D0%B0/", "text": "Проверяват маслото им за съдържание на вода \n                    Близо 20 хил. асансьори през тази година ще минат на допълнителна проверка по време на задължителния си годишен технически преглед. Изискване на Държавна агенция за метрологичен и технически надзор (ДАМТН) от 2014 г. вече се спазва стриктно, което ще струва на съкооператорите по още 100 лева на година, научи „Монитор“.\nВсяка година фирмите за техническа поддръжка ще замерват\n\n\n\nс хидравлично задвижване. Или по-леко казано дали има вода или механични включвания. Това се случва в сертифицирани лаборатории срещу малко над стотарка на асансьор с издаване на протокол към годишния технически преглед. Допълнително изискване важи за хидравличните асансьори у нас или около 20 000 съвременните подемници. Така домоуправителите ще плащат около 170 лева на година, за да им се прави проверка от надзорните фирми\n\n\n\nпо етажите.\n\nКъсното налагане на разпоредбата от метрологичния контрол експертите коментират, че е имало далеч по-належащи неща, които фирмите е трябвало да удостоверяват при ГТП-та на елеваторите. Интересно е, че изменението е прието преди четири години и е в сила от началото на 2015 г., но после се оказва, че няма лаборатории, които да изследват маслото на подемниците. От надзорните фирми, които правят годишни технически прегледи като независимо трето лице, коментират, че до скоро критериите, по които да се оценява маслото дали е добро или не също не са били уточнени. Което повтаря старата максима, че при нас\n\n\n\nСтига се до случай, когато лаборантите не могат да разпознаят кое масло е от асансьор и кое е извадено от току що отворен барел, научи „Монитор“ от собственици на частни надзорни фирми.\n\nСпоред инструкциите по експлоатация на десет години маслото на елеваторите трябва да се подменя. Така замерването всяка година на „чистотата на флуида“ може да се окаже по-скъпо от подмяната за смазочната смес. Дали има вода или механични включвания в маслото може да се усети и от самата „возия“ на асансьора и не е нужно да се тества в лаборатория, коментира управителят на една от най-известните фирми за поддръжка на сложните машини у нас.\n                    ", "date": "2018.04.16", "title": "Техническият преглед на асансьорите скача със 100 лева"}
{"url": "http://www.monitor.bg/a/view/62020-%D0%90%D0%B2%D1%82%D0%BE%D0%B1%D1%83%D1%81-%D1%81-%D0%B4%D0%B5%D1%86%D0%B0-%D1%81%D0%B5-%D0%BE%D0%B1%D1%8A%D1%80%D0%BD%D0%B0%D0%BB-%D0%BA%D1%80%D0%B0%D0%B9-%D0%A2%D1%8A%D1%80%D0%BD%D0%BE%D0%B2%D0%BE-%D0%B8%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8/", "text": "\n                    \n\nМикробус с деца е катастрофирал край Велико Търново снощи. \"За съжаление още една безсънна нощ. Снощи късно в района на Велико Търново имаше катастрофа на автобус, пълен с деца между 15-16 години. Пак има обръщане, пак автомобил го е засякъл. Има пострадали, но няма убити\", съобщи зам.-министърът на транспорта Ангел Попов пред БНТ.  Говорителят на областната дирекция на МВР във Велико Търново Мариана Христова обясни, че на място веднага са били изпратени патрулни автомобили и линейки, предаде Дарик.\nПо първоначални данни катастрофата е станала заради изпреварване на две коли, като едната не успяла да премине в платното си и ударила странично микробуса, пълен с деца от Шумен.За щастие, катастрофата е лека, 9 деца имат само повърхностни рани. Те са били откарани в болница, след което са били прибрани в Шумен.Инцидентът е станал снощи след 21.00 часа. Прeвозът на деца по това време е забранен и на фирмата превозвач е съставен акт, каза Ангел Попов.  \"Не може без колани. Ще задължим всички автобуси да имат колани, защото в някои не са монтирани фабрично\", обясни той. \"Когато българинът пътува в чужбина, той е изключително внимателен, а когато навлезе в територията на България, той обича да нарушава пътните правила\", каза още зам.-министърът. \n\n\n                    ", "date": "2018.04.16", "title": "Бус с деца се обърна край Велико Търново (ОБНОВЕНА)"}
{"url": "http://www.monitor.bg/a/view/55478-%D0%93%D0%BB%D0%BE%D0%B1%D0%B0%D0%BB%D0%B5%D0%BD-%D0%BA%D0%BE%D0%BD%D1%84%D0%BB%D0%B8%D0%BA%D1%82-%D0%BD%D0%B5-%D0%B5-%D0%BE%D1%82-%D0%BF%D0%BE%D0%BB%D0%B7%D0%B0-%D0%B7%D0%B0-%D0%BD%D0%B8%D0%BA%D0%BE%D0%B9-%D0%BE%D1%81%D0%BE%D0%B1%D0%B5%D0%BD%D0%BE-%D0%B7%D0%B0-%D0%B4%D1%8A%D1%80%D0%B6%D0%B0%D0%B2%D0%B8-%D0%BA%D0%B0%D1%82%D0%BE-%D0%A1%D0%90%D0%A9-%D0%B8-%D0%A0%D1%83%D1%81%D0%B8%D1%8F/", "text": "Ударите срещу Сирия бяха послание, че Асад не бива да минава някои граници   * Случаят с химическото оръжие е само една от причините за атаката\n                    \n\n\n- Мисля, че дори в момента нито една от страните - в това число Русия няма ясна представа какво предстои. Франция, Великобритания и САЩ извършиха удари след седмица на кампания за дезинформация, в която виждахме съобщения за възможни удари, последвани от изявления, подсказващи, че може и да няма удари. В крайна сметка такива бяха нанесени. Както се очакваше, те бяха ограничени и по определени цели. Най-важното послание според мен беше фактът, че бяха ударени щабове на Републиканската гвардия и Четвърта дивизия. Тези две формации са едни от най-омразните за сирийците заради участието им във военните операции на правителството. С ударите по тези цели трите държави изпратиха послание, че Асад не трябва да минава някои граници. Отвъд ударите обаче нещата са ясни: няма да има смяна на режима, няма да има интервенция от типа на тази, която Русия извърши през 2015-а в Сирия, и удари са възможни, но с ограничен капацитет. С една дума - ударите не променят нищо на терен и войната в Сирия продължава. Дори със заплахите, че може да има още удари от страна на САЩ, едва ли ще видим кой знае каква промяна в поведението на сирийското правителство. Според мен важно е да се следи повече какво става с конфронтацията между Иран и Израел. Предишната нощ бяха извършени удари по една от най-големите бази в Сирия - в провинция Алепо. Няма официално изявление кой е извършител, но вероятно са израелски самолети. Самата база е използвана от иранците.\n\n \n\n- Не знам дали трета световна война ще има, но сирийската световна война се води вече от поне две години. След 2015 година, когато Русия направи интервенция в Сирия, това промени правилата на играта в международен план. Този ход на Москва промени баланса на силите. Сегашните удари на САЩ и техните съюзници са още една промяна на баланса и се усеща, че има трупане на напрежение. Ако трябва да говорим в смисъла единствено на ударите на САЩ и тяхното директно въздействие, то третата световна беше около тридесетина минути. После какво? Ще спре войната в Сирия? Ще има ескалация? Истината е, че ясен план няма в момента. Единствените ясни сигнали са, че има трупане на напрежение, което след ударите ще избие в невидими действия, а не толкова в явна конфронтация между големите сили. Имам предвид извършване на специални операции, действия с трети държави като Израел и Иран, например - подклаждане на напрежение извън Сирия - като Украйна. Има възможности както за много отговори, така и за много малко действия. От това как двете държави - Русия и САЩ, действат помежду си, ще се отрази на международните отношения като цяло. Двете страни опитват от известно време да планират деескалация помежду си, като тези усилия временно носеха успех. Но да не забравяме, че Москва и Вашингтон макар и с договорки помежду си, са с различни цели.\n\n\n\nСмята се, че може да има още удари, ако съдим по поведението на Тръмп. Но такива удари пак ще бъдат най-вероятно ограничени, без реална намеса в Сирия.\n\n - \n\nСлучаят с химическото оръжие е само една от причините да се използва удар. Да, използването на подобен род оръжия е червена линия по принцип и в дипломатическите кръгове отдавна знаеха, че арсеналът на Асад не е унищожен. Но от друга страна, Тръмп обича да се показва и в един смисъл тези удари бяха активност, която да запише в портфолиото си. Нека не забравяме, че действията на САЩ бяха съгласувани с Русия. Може самите удари да не бяха оповестени предварително по линията за разговори между Москва и Вашингтон, но самата операция беше съгласувана с идеята именно да няма руски жертви или щети. Конфронтация и глобален конфликт не е от полза за никой и особено за държави от рода на САЩ и Русия. Най-малкото, дори със санкции срещу Русия, „Газпром” продължава да е спонсор на Шампионската лига - щом има течение на пари в двете посоки, за конфликт не можем да говорим. Пак споменавам, че по-опасна е ескалацията между регионалните играчи като Израел, Турция, Иран и Саудитска Арабия. Тези държави действат вече все по-автономно от силите като САЩ и Русия и не съгласуват действията си.\n\n\n\nТова са дори консервативните оценки и в тази статистика са включени само онези големи атаки, които са станали достатъчно видими, за да предизвикат разследване. От 2012-а насам атаките с използване на химически оръжия и бойни газове са над 200. При някои има малко жертви, при други - като тази в Дума на 8 април, са десетки. Трябва да сме наясно, че международната общност знае много добре, че Сирия има химически арсенал. През юли 2012 говорителят на сирийското външно министерство Джихад Макдиси заяви, че запасите от химическо оръжие, с които Сирия разполага, няма да бъдат използвани. Самият режим не крие тази информация, защото химическото оръжие беше въпрос на военен престиж, а Сирия имаше най-големите запаси от подобен род оръжия. Сега дори ударите на САЩ да са унищожили складове с подобен род оръжие, сирийските правителствени сили имаха достатъчно време - близо седмица - за да преместят най-важното оборудване. Тези химически атаки са извършвани винаги в хода на военни офанзиви, за да гарантират победа. Режимът подготвя поне две военни офанзиви в следващите седмици - в Южна и Северна Сирия. Можем да очакваме всичко в Сирия.\n\n\n\nЧудно ми е какво могат да направят нови санкции. Швеция дори предложи да бъдат разположени екипи за наблюдение относно химическото оръжие, но това е наивно. Как точно ще бъде докаран сирийският режим на масата за преговори, след като той се смята за победител, макар и продължаващите военни сблъсъци. Според мен е наивно да се смята, че нови санкции ще имат ефект, след като Асад има поне няколко начина, по които да се снабдява с важно оборудване например. Иран седи зад режима на всяка цена, дори рискувайки да се сдърпа с Русия. На миналогодишната среща в Сочи представителите на Асад дори влязоха в противоречие с руските представители относно възможността да има преговори, които Москва смята за наложителни. Конфликтът в Сирия и сблъсъкът на регионални интереси могат да се развият в множество посоки или да всичко да остане на територията на Сирия, т.е. една постоянна конфронтация. Реално в момента всички възможности са налице и предвиждането ще е по-скоро спекулативно.\n\n\n\nНе мисля, че има нещо, което да ни притеснява. Разбира се, България трябва да следи събитията, тъй като са много близо и е важно да знаем какво се случва. Но тук започва една отделна тема, а именно за това колко можем да проследяваме и да анализираме реалностите на терен. Преди години България имаше силна мрежа от разузнавачи, но те бяха неглижирани през годините и в момента страната ни няма добра експертиза, каквато е имала преди време. Примери могат да се дадат от Афганистан и Либия, но също и Сирия.\n\n \n\n\n\n Руслан Трад е водил е лекции в НБУ, СУ и Дипломатическия институт към МВнР по теми, свързани с Близък изток\n\nПрез 2017-а излезе книгата му за сирийската гражданска война \"Убийството на една революция\"\n\nСъосновател на журнала за военни конфликти De Re Militari\n\n\n \n\n\n \n\n\n \n\n \n\n\n \n                    ", "date": "2018.04.16", "title": "Глобален конфликт не е от полза за никой, особено за държави като САЩ и Русия"}
{"url": "http://www.monitor.bg/a/view/63619-%D0%94%D0%B6%D1%83%D0%BA%D0%B0%D0%BD%D0%BE%D0%B2%D0%B8%D1%87-%D0%BF%D0%B0%D0%BA-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%A7%D0%B5%D1%80%D0%BD%D0%B0-%D0%B3%D0%BE%D1%80%D0%B0/", "text": "\n                    Несменяемият лидер на Черна гора Мило Джуканович побеждава на президентските избори в Черна гора, сочат предварителните резултати от гласуването. Няма да има втори тур. Според независимата НПО \"Център за наблюдения\" (CEMI), който следи резултатите, след обработката на бюлетините в повече от половината секции, Мило Джуканович има 53,5% от гласовете и изпреварва значително основния си съперник Младен Боянич (34,1%). Доминирайки политиката в бивша югославска република в продължение на близо 25 години, Джуканович слезе от премиерския пост през октомври 2016 г. Той обяви предложението си за завръщане миналия месец. 56-годишният икономист, който отдели Черна гора от Сърбия през 2016 г. и стигна до приемането на страната в НАТО миналата година, сега иска да включи в Европейския съюз преобладаващо православната страна, част от чието население има силни проруски симпатии. Очаква се президентството да се превърне в истинското седалище на властта в страната с население 620 000 души. Джуканович бе с най-добри позиции от седемте кандидати, с негови плакати изложени в цялата столица Подгорица - където живее една трета от населението на Черна гора - които го обявяват за \"лидер, държавник и президент на всички граждани\". Въпросът за организираната престъпност хвърли сянка върху кампанията - около 20 души бяха убити на улицата или от коли бомби през последните две години. Опозицията обвинява Джуканович, че е свързан с мафията, което той отрича. \"Като президент ще направя всичко по силите си ... да дам на полицията властта, която ще им позволи да защитават гражданите от тези, които излагат живота им на опасност\", каза Джуканович по време на кампанията. Най-сериозният му съперник бе Младен Боянич, който има подкрепата на повечето опозиционни партии, включително проруски фракции. В неделя Боянич заяви, че гласува \"да сложи край на управлението на автократ, който иска да превърне Черна гора в диктатура\". По-рано в кампанията си той обвини Джуканович, че е \"създател на нестабилността и хаоса, които наблюдаваме по улиците на Черна гора\". \"Съгласен съм с Джуканович, че държавата е по-силна от мафията, но проблемът е, че не знам той от коя страна е\", добави той. Джуканович твърди, че опозицията иска да превърне страната в \"руска провинция\" и да застраши мултикултурния начин на живот на Черна гора. Бившият министър-председател, който също така имаше и един мандат като президент, може да разчита на подкрепата на хърватските, албанските и босненските малцинства, които съставляват 15% от избирателите.\n                    ", "date": "2018.04.16", "title": "Джуканович пак президент на Черна гора"}
{"url": "http://www.monitor.bg/a/view/20098-the-beatles-%D0%B7%D0%B0%D0%BF%D0%B0%D0%BB%D0%B8-%D0%94%D0%B8%D0%B4%D0%BE-%D0%BE%D1%82-d2-%D0%BF%D0%BE-%D0%BC%D1%83%D0%B7%D0%B8%D0%BA%D0%B0%D1%82%D0%B0/", "text": "\n                    Да припява на песни на The Beatles на шестгодишна възраст, макар че не знае английски – това Деян Каменов-Дидо определя като първата си музикална любов. „Нашите въртяха нонстоп един от техните албуми на касетка и аз без да знам английски, но по слух и чисто фонетично запомнях текстовете. Това е групата, която ме вдъхнови да сменя катеренето по дърветата с уроци по китара“, призна вокалистът на D2 в рубриката MusicMondayMotivation на сдружението за колективно управление на сродни права в музиката Профон.\n\nВ тийнейджърските си години Дидо се обърнал към песните на The Doors, които от своя страна пък го вдъхновили да направи и първата си училищна банда. „После започнах смело да експериментирам със себе си – от ефекта на различните видове алкохоли до местата, на които се събуждах. Именно фактът, че изживях този щур период като тийнейджър, ми подейства супер освобождаващо и днес не са ми нужни други стимуланти освен музиката и любовта, за да се чувствам щастлив“, уточнява още Каменов, когото по-паметливите зрители помнят още от ерата на Star Academy.\n\nМеждувременно само преди месец излезе новата песен на D2 - „Егоист“. По нея групата работи съвместно с Руши Виденлиев, който е автор на текста, и Ивайло \"Нойзи\" Цветков. Видеото, което събра кадри от любовния концерт на рок бандата на 14 февруари, е дело на Алекс Борназ.\n                    ", "date": "2018.04.16", "title": "The Beatles запали Дидо от D2 по музиката"}
{"url": "http://www.monitor.bg/a/view/55766-%D0%93%D0%BB%D0%BE%D1%80%D0%B8%D1%8F-%D0%9F%D0%B5%D1%82%D0%BA%D0%BE%D0%B2%D0%B0-%D1%87%D0%B0%D0%BA%D0%B0-%D0%B1%D0%B5%D0%B1%D0%B5/", "text": "\n                    \n\nМанекенката, преквалифицирала се в актриса - Глория Петкова, е бременна с първото си дете. Щастливата новина тя съобщи в профила си в Инстаграм със снимка, на която е разголила наедрялото си коремче. „Имам новина за вас“, гласят думите й към кадъра. Глория е в петия месец, а баща на детето е годеникът й Димитър, с когото тя живя доскоро в Ница. През февруари стана ясно, че двамата стягат сватба в планината. Чаровната брюнетка, която редовият зрител помни с невротичните й кризи и скандали във „Вип Брадър“ през 2016 г., била трогната от непоправимия романтизъм на партньора си. „Една нощ споделих, че ми се яде хот-дог и той веднага ми осигури цели пет, въпреки късния час“, разказа с усмивка пред Нова тв наскоро тя.\n\nБъдещите младоженци избраха да се венчаят в България, за да може на церемонията да присъства бабата на Глория, която е много възрастна. Годежният си пръстен Петкова, която се подвизава още като диджей, дизайнер и художник, получи като подарък за рождения си ден през октомври. Преди съдбоносния въпрос Димитър я изненадал със самолетна разходка над Седемте рилски езера, а след това и с романтична вечеря в хотел. Стаята била обсипана с рози, а той спазил традицията да падне на едно коляно.\n\n\n                    ", "date": "2018.04.16", "title": "Глория Петкова чака бебе"}
{"url": "http://www.monitor.bg/a/view/48152-%D0%9D%D0%B0%D0%B4-69-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B2-%D0%B4%D0%B6%D0%B0%D0%BA%D0%BF%D0%BE%D1%82%D0%B8%D1%82%D0%B5-%D0%B7%D0%B0-%D1%82%D0%B8%D1%80%D0%B0%D0%B6-31/", "text": "\n                    Обща сума над 6,9 млн. лева се събира в джакпотите за тираж №31 на Българския спортен тотализатор. Най-голям е делът на играта \"6 от 49\", където с последните 74 748,54 лв. се събраха 3 260 074,09 лева. Очаква се там до четвъртък да влязат още към 70 000 лева. М \"5/50 - 1/12 Зодиак\" си стоят непроменящите се (поне докато някой не уцели 5+1) 3 млн. лева. В \"6 от 42\" парите скочиха с нови 17 475,27 лв. и там има вече 552 033,81 лв., а ще се прибавят още към 18 000. Най-скромна е цифрата в \"Рожден ден\" - 21 804,01 лв., която може да се закръгли до към 25 000.\n\nВ тираж №30 най-голямата спечелена сума е 8959,40 лева. Тя е от едната от трите петици по 8575,20 лв. в I теглене, плюс 5 четворки по 74,80 и 3 тройки по 3,40 лв. Улучени са накуп с фиш с по 6 числа пълно комбиниране (ПК) в 4 области и 4 позиции (4 комбинации) за \"Тото Джокер\" за 12,80 лв. Във II теглене също има 3 петици по 8575,20 лв. Една от тях падна заедно с 5 четворки по 62,50 лева, от което се събраха 8887,50 лв. Уцелени са с 6 числа ПК в 1 област плюс 3 области обикновено попълване за 4,50 лв.\n\n \n\n \n\nТото печалби\n\nТираж №30\n\n \n\n\"6 от 49\": Числа - (3, 9, 15, 21, 30, 33); 6 - няма, 5 - 43 по 579,50 лв., 4 - по 24,90 лв., 3 - по 2,60 лв.; ДЖАКПОТ: 3 260 074,09 лв.\n\n \n\n\"6 от 42\": Числа - (3, 4, 21, 25, 32, 42); 6 - няма, 5 - 7 по 1456,30 лв., 4 - по 21,80 лв., 3 - по 2,20 лв.; ДЖАКПОТ: 552 033,81 лв.\n\n \n\n\"5 от 35\": I теглене - (3, 8, 13, 31, 32); 5 - 3 по 8575,20 лв., 4 - по 74,80 лв., 3 - по 3,40 лв.; II теглене - (4, 5, 11, 13, 18); 5 - 3 по 8575,20 лв., 4 - по 62,50 лв., 3 - по 2,70 лв.\n\n \n\n\"5/50 - 1/12 Зодиак\": Числа - (10, 22, 23, 39, 41); Зодия 11 - Водолей; 5+1 - няма, 5 - няма, 4+1 - няма, 4 - 2 по 500,00 лв., 3+1 - 13 по 100,00 лв., 3 - 162 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.\n\n \n\n\"Тото Джокер\": Позиции - (1, 7, 9); Цифри – (5, 7, 8); 3 - 3 по 8177,00 лв., 2 - 1130 по 21,70 лв.; ДЖАКПОТ: 0,00 лв.\n\n \n\n\"Рожден ден\": Година 69, месец 11, дата 26, ден 7; I група - няма, II - няма, III - няма, IV - 1 от 259,50 лв., V - 8 по 32,40 лв., VI - 7 по 29,70 лв., VII - 16 по 16,20 лв., VIII - 35 по 5,90 лв., IX - 50 по 6,20 лв., X - 66 по 5,50 лв., XI - по 1,70 лв., XII- по 3,10 лв., XIII - по 2,20 лв., XIV - по 1,40 лв., XV - по 1,20 лв.; ДЖАКПОТ: 21 804,01 лв.\n                    ", "date": "2018.04.16", "title": "Над 6,9 млн. лева в джакпотите за тираж №31"}
{"url": "http://www.monitor.bg/a/view/82457-%D0%91%D0%B0%D1%80%D1%81%D0%B0-%D0%B8%D0%B7%D0%BF%D1%80%D0%B0%D1%89%D0%B0-%D0%98%D0%BD%D0%B8%D0%B5%D1%81%D1%82%D0%B0-%D1%81-%D1%84%D0%B8%D0%BD%D0%B0%D0%BB/", "text": "\n                    Капитанът на „Барселона“ Андрес Иниеста ще обяви оттеглянето си от отбора след финала за Купата на Краля срещу Севиля тази събота. Двубоят е на стадиона  на „Атлетико“ (Мадрид) „Уанда Метрополитано“ и стартира в 22:30 часа наше време, като надеждата на Иниеста е „Барса“ да спечели първи трофей за този сезон. 33-годишният ветеран вече обяви няколко пъти, че през следващия сезон няма да е част от клуба, а каталунците гласят бразилеца Артур за негов заместник.\n\n\"Вече знам какво ми предстои. Но ще го съобщя първо на клуба, после на треньора и след това на целия свят. Всеки може да разбира думите ми както си иска. Благодарен съм за отношението на привържениците и тяхната подкрепа, но това няма да промени нещата. Винаги съм се радвал на уважение и любов от страна на запалянковците\", заяви Иниеста относно призивите към капитана на „Барселона“ да продължи кариерата си в тима. Полузащитникът е триумфирал във всички турнири на клубно ниво с екипа на каталунците е капитан на отбора от 2015 г. насам.\n\n \n                    ", "date": "2018.04.16", "title": "„Барса“ изпраща  Иниеста с финал"}
{"url": "http://www.monitor.bg/a/view/63131-24-%D0%BA%D0%B0%D1%80%D0%B0%D1%82%D0%B0-%D0%9F%D0%A1%D0%92-%D1%81%D0%BB%D0%B5%D0%B4-%D0%B1%D0%BE%D0%B9-%D0%BD%D0%B0%D0%B4-%D0%90%D1%8F%D0%BA%D1%81/", "text": "\n                    ПСВ (Айндховен) разби у дома „Аякс“ в дербито от 31-ия кръг на холандската Ередивизи и спечели златните медали за 24-и път в своята история. „Червено-белите” грабнаха шампионската титла с 10 точки аванс пред гранда от Амстердам. Воденият от Филип Коку тим поведе в 23-ата минута с гол на уругваеца Гастон Перейро, а в 38-ата Люк де Йонг удвои аванса на домакините след подаване на Джошуа Бренет. След почивката в 54-ата минута Стивън Бергвин направи разликата класическа и довърши съперника. Гостите от Амстердам завършиха срещата с девет футболисти, след като първо в 80-ата минута аржентинецът Николас Талиафико получи втори жълт картон, а три минути по-късно и появилият се като резерва Сим де Йонг бе изгонен с директен червен картон.\n\nСлед двубоя футболистите на ПСВ се отдадоха на празненствата, освен потърпевш, от които бе треньорът Филип Коку. Бившият национал даваше интервюта пред телевизиите след мача, а играчите един по един започнаха да изливат кофи с вода върху главата му. На другия полюс бе настроението в „Аякс“, чиито фенове изразиха яда си от срамната загуба с 0:3 в голямото дерби. Привържениците на тима причакаха клубния автобус и го накараха да спре, а в гнева си ултрасите поискаха оставката на генералния директор Едвин ван дер Сар.\n                    ", "date": "2018.04.16", "title": "24 карата ПСВ  след бой над „Аякс“ "}
{"url": "http://www.monitor.bg/a/view/72159-%D0%9C%D0%B0%D0%BD%D1%87%D0%B5%D1%81%D1%82%D1%8A%D1%80-%D0%A1%D0%B8%D1%82%D0%B8-%D0%BE%D1%82%D0%BF%D1%80%D0%B0%D0%B7%D0%BD%D1%83%D0%B2%D0%B0-%D0%B2-%D0%BF%D1%8A%D0%B1-%D1%82%D0%B8%D1%82%D0%BB%D0%B0%D1%82%D0%B0-%D0%BD%D0%B0-%D0%90%D0%BD%D0%B3%D0%BB%D0%B8%D1%8F/", "text": "Моуриньо: Честито, но догодина аз ще ликувам\n                    „Манчестър Сити“ официално е новият шампион на Англия. Това се случи, след като „Уест Бромич“, който е последен във временното класиране на Премиърлийг, победи сензационно „Манчестър Юнайтед“ с 1:0 на \"Олд Трафорд\" в двубой от 34-ия кръг. Така разликата между „червените дяволи“ и „гражданите“ стана 16 точки, а до края на сезона остават 5 кръга. Това е трета титла за „Сити“ в последните 7 сезона.\n\nИграчите и ръководството на новите шампиони бяха изненадани от загубата и нямаха време за сериозна организация на празненствата. Затова част от футболистите се събраха в пъб, а мениджърът Пеп Гуардиола не присъства, защото беше на голф и едва ли е очаквал подобен подарък от „Юнайтед“. Така капитанът Венсан Компани събра Джон Стоунс, Кайл Уокър, Фабиан Делф и Бернардо Силва, както и множество фенове. Белгиецът дори се изправи и дръпна кратка емоционална реч: \"Ако тук има деца, запушете им ушите или ги изведете. Това бе ши*ано дълго пътуване, особено ако сърцето ви е било синьо повече от 40 години. Но тази вечер ние отново спечелихме титлата. Да празнуваме заедно!“, заяви Компани.\nУспехът на „Сити“ пък се оказа исторически и за Пеп Гуардиола. Спецът стана първият испански треньор, който успява да стане шампион на Англия. Преди това най-близо беше Рафа Бенитес с „Ливърпул“. Освен това Гуардиола вече може да се похвали, че е печелил шампионските титли в 3 от петте най-големи първенства в света – Испания с „Барселона“, Германия с „Байерн“ и сега Англия със „Сити“. Само трима треньори са успявали да спечелят шампионатите на три или повече от петте топпървенства в Европа. Това са Карло Анчелоти, който има четири титли - в Италия, Англия, Франция и Германия, Жозе Моуриньо (Англия, Италия, Испания) и Гуардиола. Любопитното е, че за спеца това е седма шампионска титла в последните 9 години, както и общо 23-ти трофей в богатата му на успехи визитка\n\nВ същото време мениджърът на „Манчестър Юнайтед“ Жозе Моуриньо поздрави градския съперник за успеха, но предупреди, че догодина ситуацията ще е коренно различна. „Тази година те бяха най-добрият отбор. Но аз съм ставал шампион 8 пъти, при това не преди 20 години и много добре знам как отново да съм на върха. Догодина ще е много различно, обещавам ви“, закани се Специалния.\n                    ", "date": "2018.04.16", "title": "“Манчестър Сити“ отпразнува в пъб титлата на Англия"}
{"url": "http://www.monitor.bg/a/view/88269-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0-140-%D1%85%D0%B8%D0%BB-%D0%BB%D0%B5%D0%B2%D0%B0-%D0%B2-%D1%81%D1%8A%D0%B2%D1%80%D0%B5%D0%BC%D0%B5%D0%BD%D0%BD%D0%B0-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%8F/", "text": "\n                     \n\nНовият кондиционен специалист в „Лудогорец“ Иън Кол, който бе привлечен от шотландския гранд „Селтик“, предприе важен ход относно физическо състояние на футболистите на българския шампион. Треньорът, който наскоро влезе в щаба на Димитър Димитров, е успял да убеди ръководството на тима, че е належащо да се инвестират средства в най-модерната  GPS система, която постоянно да следи състоянието на футболистите. За целта такава вече е поръчана и се чака да пристигне в Разград, а цената на екстрата е близо 140 хиляди лева.\n\n„Лудогорец“ вече инвестира доста средства и в изграждането на нов възстановителен център със съвременно оборудване. Междувременно от клуба се похвалиха с пет национала на България до 16 години. Старши треньорът Марчо Дафчев се е спрял на Алекс Луканов, Валентин Цветанов, Димитър Михалев, Петър Георгиев и Тома Ушагелов. Младите надежди на „орлите“ ще вземат участие в приятелската среща между Ирландия и България, в която нашите ще са гости. Мачът ще се играе на 18 април.\n                    ", "date": "2018.04.16", "title": "„Лудогорец” инвестира 140 хил.  лева в съвременна технология"}
{"url": "http://www.monitor.bg/a/view/5263-%D0%9F%D0%A1%D0%96-%D1%88%D0%B0%D0%BC%D0%BF%D0%B8%D0%BE%D0%BD-%D1%81%D0%BB%D0%B5%D0%B4-71-%D1%81-%D0%9C%D0%BE%D0%BD%D0%B0%D0%BA%D0%BE/", "text": "„Монегаските“ връщат пари на фенове\n                    \n„Пари Сен Жермен“ подари незабравима вечер на феновете, след като разкъса със 7:1 „Монако“ в дербито от 33-ия кръг на Лига 1 и вече е шампион за седми път в историята си. На „Парк де пренс“ отборът на Унай Емери демонстрира огромното си превъзходство и пръв от всички отбори в първенствата от Топ 5 в Европа мина границата от 100 отбелязани гола. Единсон Кавани пък се изравни по брой попадения с екипа на ПСЖ със Златан Ибрахимович.\n\nПарижани бяха спечелили всеки от предишните си 16 домакински мача в Лига 1, но, колкото и странно да звучи, нямаха шампионатна победа у дома срещу „Монако“ от 2007 година. В този период 6 срещи завършиха наравно, а два пъти „монегаските“ си тръгнаха с трите точки.\n\nСлед победата треньорът Унай Емери призова за търпение феновете и заяви, че още догодина тимът може да изпълни голямата цел и да спечели Шампионската лига. Спецът обаче едва ли ще получи нов кредит на доверие, като медиите във Франция са категорични, че след края на сезона ще има рокада и начело ще застане германецът Томас Тухел.\n\nСтоличани получиха поздравления за титлата и от президента на Франция Еманюел Макрон, който е известен като фен на “Марсилия“. “Поздравявам ПСЖ за успеха и се надявам „Марсилия“ да стигне до финала в Лига Европа. С голям интерес чакам полуфиналните мачове”, сподели държавният глава\n\nВ същото време стана ясно, че феновете на „Монако“, които са пропътували разстоянието до Париж в кошмарната неделна вечер, ще получат обратно парите си за билети, съобщиха „монегаските“. Единствената положителна новина за „Монако“ е, че клубът остава на второ място в класирането - на 4 точки пред „Лион“ и „Марсилия“ само пет кръга преди края на първенството.\n\n\n \n                    ", "date": "2018.04.16", "title": "ПСЖ шампион след 7:1 с „Монако“"}
{"url": "http://www.monitor.bg/a/view/87140-%D0%93%D0%B0%D0%BB%D0%B0%D1%82%D0%B0%D1%81%D0%B0%D1%80%D0%B0%D0%B9-%D0%B2%D0%B7%D0%B5-%D0%BB%D0%B8%D0%B4%D0%B5%D1%80%D1%81%D0%BA%D0%BE%D1%82%D0%BE-%D0%B4%D0%B5%D1%80%D0%B1%D0%B8-%D1%81-%D0%98%D1%81%D1%82%D0%B0%D0%BD%D0%B1%D1%83%D0%BB/", "text": "\n                    \n“Галатасарай” бързо стъпи на крака след изненадващата загуба от “Генчлербирлиги” преди седмица. Отборът на Фатих Терим удари с 2:0 “Истанбул” и отново оглави класирането. Столичният гранд вече има 60 точки, а „Истанбул“ и все още действащият шампион “Бешикташ” са с по 59. “Фенербахче” има 57.\n\nАрда Туран за пръв път се изправи срещу бившия си клуб, но усилията му не помогнаха на претендента за титлата. Първата възможност за гол се откри пред бившия халф на „Левски“ Гари Родригес, но вратарят Волкан Бабаджан спаси удара му. В 60-ата минута Мариано с много красив удар даде преднина на “Галатасарай”. Всичко приключи в края на редовното време, когато след центриране от корнер Адебайор си вкара комичен автогол.\n\nДо края на първенството остават 5 кръга.\n\n\n \n                    ", "date": "2018.04.16", "title": "“Галатасарай“ взе лидерското дерби с „Истанбул“"}
{"url": "http://www.monitor.bg/a/view/11925-%D0%A1%D0%BE%D0%BA%D0%BE%D0%BB%D0%BE%D0%B2-%D0%B8%D0%B7%D0%B2%D0%B5%D0%B4%D0%B5-%D0%9B%D1%83%D0%B1%D0%B5-%D0%B4%D0%BE-%D1%84%D0%B8%D0%BD%D0%B0%D0%BB%D0%B0-%D0%B2-%D0%98%D1%82%D0%B0%D0%BB%D0%B8%D1%8F/", "text": "Крадец катастрофира с бус на федерацията по волейбол\n                    Диагоналът на националния ни отбор по волейбол Цветан Соколов беше ключовата фигура за поредния успех на шампионите на Италия от \"Кучина Лубе\" (Чивитанова). Той беше най-резултатен при победата с 3:1 (19,-19, 20, 28) над \"Азимут\" (Модена), воден от треньора Радостин Стойчев в четвъртия мач от полуфиналните плейофи. С нея \"Лубе\" се класира за финала, след като събра 3-1 успеха в серията и ще защитава титлата си от миналия сезон.\n\nСоколов заби 15 точки (1 блок) и записа 58% ефективност в атака. Съотборникът му Тейлър Сандър също се отличи с 15 точки (1 блок, 56% в атака), а Османи Хуанторена и Енрико Честър завършиха с по 12. За звездния тим на Модена скандалният Ървин Нгапет отново беше отличникът с 21 т. (2 аса, 2 блока, 59% в атака). Разпределителят Чоно Пенчев беше в групата за мача, но Стойчев не го пусна в игра.\n\nНа финала \"Лубе\" ще срещне победителя от двойката \"Сър Сейфти\" (Перуджа) - \"Трентино\" (Тренто), в която резултатът е 2-2 победи след последната с 3:0 (22, 24, 23) за \"Трентино\" като домакин.\n\nВоденият от селекционера на националите ни Пламен Константинов \"Локомотив\" (Новосибирск) пък загуби битката за петото място в руската Суперлига и остана 6-и, след като изигра рекорден за първенството на страната гейм. Отборът от Новосибирск се бори цели 56 минути в първата част срещу \"Факел\" на бившия ни национален треньор Камило Плачи и отстъпи с 46:48 т. след атака в аут на Максим Жигалов, резултат, недостигнат досега в Русия. След това волейболистите на \"Факел\" взеха другите 2 гейма на 22 и 19 т. и се класираха на петото място, което дава право на участие в евротурнира \"Чалъндж къп\". У дома \"Локомотив\" също падна с 0:3.\n\nМеждувременно крадец, отмъкнал бус на федерацията ни по волейбол, направи голям екшън в София. Той отвлякъл возилото от паркинга пред зала \"Христо Ботев\", където се играят срещите от европейското първенство за девойки до 17 г. и се понесъл към Околовръстното шосе. На \"Симеоновско\" обаче предизвикал верижна катастрофа с още 5 автомобила и бил заловен. Няма пострадали при инцидента, а колите са със сравнително малки поражения.\n                    ", "date": "2018.04.16", "title": "Соколов изведе \"Лубе\" до финала в Италия"}
{"url": "http://www.monitor.bg/a/view/52432-%D0%A1%D0%B8%D0%BB%D0%B2%D0%B8-%D0%92%D0%B0%D1%80%D1%82%D0%B0%D0%BD-%D1%81%D0%B5-%D1%81%D1%80%D0%B5%D1%89%D0%B0-%D1%81-%D0%91%D0%BE%D1%80%D0%B8%D1%81%D0%BE%D0%B2-%D0%B8-%D0%A4%D0%B0%D0%BD%D0%B4%D1%8A%D0%BA%D0%BE%D0%B2%D0%B0/", "text": "Гранддамата на френската естрада пристигна в България\n                    Емблемата на френската музика Силви Вартан ще се срещне днес лично с премиера Бойко Борисов, под чийто патронаж са предстоящите ѝ два концерта у нас. Часове по-късно певицата с български корен ще посети и столичния кмет Йорданка Фандъкова. Изпълнителката на „Si je chante“ пристигна в родината си вчера, три дни преди първия си концерт на 19 април във Варна. По време на дългата си визита, която ще завърши с участие в столичната зала 1 на НДК на 21 април, както винаги, тя ще отдели време и за среща с феновете си. Утре, 18 април, Вартан ще раздава автографи в книжарница „Сиела“ на бул. Витоша 60 в София, а в деня на концерта в морската столица тя ще се срещне с почитатели отново в книжарница от веригата на бул. Сливница 2. Френската прима ще се включи и в редица инициативи за обществено значими каузи\n\nДвата концерта у нас са част от прощалното турне „Завинаги Силви“, в което вземат участие 8 музиканти и 3 певици. Шоуто ще продължи над два часа, ще бъде разделено на две части и ще включва най-любимите и познати песни от творчеството на Силви. Музиката ще бъде придружена от визуален спектакъл, в който ще бъдат показани и множество оригинални клипове на Силви. Част от концертната програма ще бъде посветена на първата любов на Вартан – великия Джони Холидей, а финалът ще бъде голямата изненада и подарък на Силви към българската публика.\n\nЗалите в София и Варна вече са почти разпродадени. Последни билети могат да бъдат закупени на цени между 30 и 120 лв.\n                    ", "date": "2018.04.16", "title": "Силви Вартан се среща с Борисов и Фандъкова"}
{"url": "http://www.monitor.bg/a/view/44532-%D0%9F%D0%BE%D1%81%D0%BB%D0%B5%D0%B4%D0%BD%D0%BE%D1%82%D0%BE-%D1%82%D1%83%D1%80%D0%BD%D0%B5-%D0%BD%D0%B0-pink-floyd-%D0%BF%D1%80%D0%B8%D1%81%D1%82%D0%B8%D0%B3%D0%B0-%D1%83-%D0%BD%D0%B0%D1%81/", "text": "\n                    Българските рок фенове ще имат възможност да се пренесат в 1994 г. по време на последното турне Division Bell на легендарните Pink Floyd. И всичко това благодарение на шоуто на кавър групата Brit Floyd, които пеят най-големите хитове на емблематичната банда. Спектакълът пристига у нас на 18 ноември в зала „Колодрума“ в Пловдив и ще отбележи 45 години от издаването на култовия албум The Dark Side of the Moon.\n\nШоуто на Brit Floyd пресъздава мащаба и величието на последното турне на Pink Floyd с изключително светлинно шоу, огромен кръгъл екран и невероятни сценични ефекти. Идеята на целия спектакъл е да се създаде атмосфера, максимално близка до тази на концерт на Роджър Уотърс и групата му на живо. Затова и местата в залата ще са ограничени само до 3000 без правостоящи, за да се създаде максимален театрален ефект.\n\nКонцертът се осъществява с подкрепата на Община Пловдив, като част от Календара на културните събития за 2018 г., а билетите са в продажба от сряда на цени между 50 и 70 лв.\n                    ", "date": "2018.04.16", "title": "Последното турне на Pink Floyd пристига у нас"}
{"url": "http://www.monitor.bg/a/view/70411-%D0%91%D0%B8%D0%BE%D0%BD%D1%81%D0%B5-%D1%81%D0%B5-%D0%B7%D0%B0%D0%B2%D1%8A%D1%80%D0%BD%D0%B0-%D0%BD%D0%B0-%D1%81%D1%86%D0%B5%D0%BD%D0%B0%D1%82%D0%B0-%D1%81-%D0%B3%D1%80%D0%B0%D0%BD%D0%B4%D0%B8%D0%BE%D0%B7%D0%BD%D0%BE-%D1%88%D0%BE%D1%83/", "text": "Джъстин Бийбър удари насилник, The Weeknd и Бела Хадид се събраха\n                    \n\nС грандиозно шоу на музикалния фестивал „Коачела“ Бионсе прекъсна отпуска си по майчинство. Арендби дивата, която гушна близнаците Ръми и Сър Картър миналия юни, бе хедлайнър на една от вечерите на ежегодното събитие в Калифорния, САЩ. Тя разтърси около 100 000 души с двучасов репертоар от хитове, гърба й на сцената пазиха над 100 музиканти и танцьори, а една от големите изненади на вечерта бе появата на останалите попълнения на Destiny's Child. Кели Роуланд и Мишел Уилямс подкрепиха вокално носителката на „Грами“ за три парчета, сред които най-големият хит на популярната през 90-те години група - Say My Name. По време на концерта се включи и съпругът на Бионсе – продуцентът и рапър Джей Зи, за да изпълнят дуета си Deja Vu. Близки до поп иконата споделиха, че тя се е подготвяла с месеци за този ден. Звездата от „Мечтателки“ е побързала да влезе във форма след раждането, поради което се е подложила на 44-дневна веган диета и е топила калории с танци над 10 часа всеки ден с хореограф. Бионсе е първата цветнокожа жена, която има честта да е хедлайнер на „Коачела“. Тя трябваше да излезе на сцената в рамките на миналогодишното издание на фестивала, но отказа заради бременността си.\n\nЛюбимецът на тийнейджърките Джъстин Бийбър, който беше сред публиката, също успя да привлече вниманието към себе си. Изпълнителят на As Long As You Love Me провокира сбиване, но този път изгря в ролята на герой. Той\n\n\n\nна афтър партито на „Коачела“.\n\n\n\n\n\n„Той удари мъжа в лицето и го притисна в стената, за да може жената да се освободи“, издадоха очевидци пред TMZ. Оказа се, че въпросният мъж е бил под влиянието на наркотици и е бил задържан от органите на реда. Припомняме, че 24-годишният певец доскоро беше от другата страна на историята. Канадската звезда избухна публично няколко пъти по време на последното си турне и обяви тотален бойкот на снимките с фенове, след което прекрати световната си обиколка. Предишните скандали около името му са бой над фотограф и глоба от 6400 долара за изрисуването със спрей стената на историческия хотел „Насионал“ в Рио де Жанейро. Поради „лошото му поведение“, Бюрото по култура към кметството на китайската столица Пекин забрани участията му в страната, поне докато „подобри поведението си и стане певец, наистина обичан от хората“.\n\nСред хедлайнерите на „Коачела“ бе и хитмейкърът Абел Тесфайе, по-известен на меломаните с псевдонима си The Weeknd. На фестивала той бе\n\n\n\n\n\n\n\n– супермоделът Бела Хадид. Звездната двойка се раздели в края на 2016-а, след двугодишна връзка. „Те се гушкаха и галиха, а тя беше седнала в скута му. Със сигурност са се събрали“, издаде присъстващ на тяхна целувка пред сп. Us Weekly. Скоро след краха на отношенията им, изпълнителят на Starboy бе на крачка от олтара с поп сензацията Селена Гомес.\n\nСред знаменитостите, които бяха забелязани на първия уикенд на фестивала, са певиците Риана и Ники Минаж, актрисата Шай Митчъл и моделът Емили Ратайковски. На „Коачела“ дебют като майка направи и риалити звездата Кайли Дженър, която за първи път се появява публично след раждането на дъщеричката си.\n\n\n\n20-годишната красавица показа страхотна фигура, само два месеца след като в дома на прочутия клан Кардашиян проплака малката Сторми.\n\n \n\n\n \n\n\n \n                    ", "date": "2018.04.16", "title": "Бионсе се завърна на сцената с грандиозно шоу"}
{"url": "http://www.monitor.bg/a/view/85382-%D0%A1%D1%82%D0%B5%D1%84%D0%B0%D0%BD-%D0%94%D0%B0%D0%BD%D0%B0%D0%B8%D0%BB%D0%BE%D0%B2-%D0%92%D1%81%D0%B5-%D0%BE%D1%89%D0%B5-%D0%BD%D0%B5-%D1%81%D1%8A%D0%BC-%D1%81%D0%BB%D1%8F%D0%B7%D1%8A%D0%BB-%D0%BE%D1%82-%D1%81%D1%86%D0%B5%D0%BD%D0%B0%D1%82%D0%B0/", "text": "\n                    \n„Все още не съм слязъл от сцената, пазя си гримьорната на Народния театър и ми се иска да изиграя поне още веднъж „Пигмалион“ на Бърнард Шоу, нищо че спектакълът е имал около 150 представления пред публика.“, заяви в Стара Загора актьорът Стефан Данаилов преди представянето  на книгата си „Романът на моя живот“.\n\n130 томчета от автобиографичната книга получиха библиотеките и читалищата в Старозагорска библиотека като дар от твореца, над  500 от дошлите да го поздравят, макар и на патерица за 75-ия му юбилей старозагорци ще си тръгнат довечера с автограф от него.\n\n„По ирония на съдбата тук, в Стара Загора не съм снимал нито един филм, но пък помня няколко театрални постановки на сцените на операта и драматичния театър. За жалост нямам старозагорка сред студентите си, а те май станаха повече от 130. Имам обаче старозагорец, казва се Георги, но нали нещо позакъсах със здравето и не мога да се сетя за фамилията му. Ще се радвам да го видя сред публиката, но да ми се обади, че все по-трудно вече виждам.“, самоиронизира се актьорът, който се поожали, че заради болежките пътувал напоследък само в… сънищата.\n\nОт близо 90 –те роли в киното Стефан Данаилов  откроява  образите на Костадин  Джапунов от „Иван Кондарев“, Иван Загубански от „Последния куриер“,княз Борис от едноименния филм, за чийто заснемане България е заделила някога 12 млн лв и на Светослав Тертер от „Князът“ . Признава че много би искал да заснеме отново точно „Князът“, мечтаел си и за продължение на „От нищо нещо“ на Петър Рударов /1979 г/  с образа на Панчо Върбанов , но в новите времена.\n\n„Почти се бях навил да вляза в кожата на режисьора, намерих и пари, но така и не си харесах тема, а точно тогава ме навиха да се кандидатирам за вицепрезидент и нещата се разминаха.“, сподели юбилярът. С усмивка припомни „обвиненията“ за „лакомия“ и призна, че никога не е отказвал участие в роля.\n\n„Не съм играл Ромео, но не мога да кажа, че съм си мечтал точно за този образ. Зад гърба ми е имало покани за 7-годишен договор с италиански продуцент, харесал ме още в ролята на Тони от „Морето“ на режисьора Петър Донев /1967 г./, но отговорните фактори отказали под претекста : „той е нужен на България!“. След време получих покана да снимам във Франция, да изкарам школа за каскадьори, но пак не ме пуснаха…“, върна лентата на спомените си Мастера.\n\n„Заради проблемите ми със зрението направихме специални фланелки за студентите от моя клас, отпред пише „Мастер“, а отзад е името.Ама напоследък май повече ги разпознавам по миризмата. Хубавото на лошото зрение е, че сега жените, с които разговарям … нямат бръчки!“, дяволито сложи точка на въпросите за здравето му проф. Стефан Данаилов . И на финала уточни, че все още всяка заран си вземал „розовото хапче“, макар отдавна да се измъкнал от ноктите на връхлетялата го след смъртта на съпругата му Мери депресия.\n\n\n \n                    ", "date": "2018.04.16", "title": "Стефан Данаилов:  Все още не съм слязъл от сцената… "}
{"url": "http://www.monitor.bg/a/view/21805-%D0%94%D0%B5%D1%81%D0%B8-%D0%91%D0%B0%D0%BA%D1%8A%D1%80%D0%B4%D0%B6%D0%B8%D0%B5%D0%B2%D0%B0-%D0%B1%D0%B8%D0%BB%D0%B0-%D0%B6%D0%B5%D1%80%D1%82%D0%B2%D0%B0-%D0%BD%D0%B0-%D0%B4%D0%BE%D0%BC%D0%B0%D1%88%D0%BD%D0%BE-%D0%BD%D0%B0%D1%81%D0%B8%D0%BB%D0%B8%D0%B5/", "text": "\n                    \nАктрисата Деси Бакърджиева призна, че е ставала жертва на домашно насилие. Първата проява на агресия от страна на бившия й партньор пък била заради ревност. „Беше странно, защото беше пред хората и аз го приех като нещо нормално“, обясни звездата от „Откраднат живот“ пред Нова тв. Тя е категорична, че психическият тормоз е много по-тежък от физическото насилие. „Когато един човек е обсебен от теб и желанието да притежава всяка една част от теб - това е зловещо“, отсича тя, като добавя, че тя самата никога не е посягала, защото резултатът за нея можел да се окаже „смъртоносен“.\n\nКъм днешна дата Бакърджиева признава, че е затворила тази ужасяваща страница от живота си. Отнело й време обаче преди да се довери отново на представителите на силния пол. \"Много дълго време си позволих да бъда сама, но това не означава, че не съм спряла да мечтая за семейство, да имам още деца, да бъда булка. Мечтите се сбъдват може би\", каза още Деси.\n\n                    ", "date": "2018.04.16", "title": "Деси Бакърджиева била жертва на домашно насилие"}
{"url": "http://www.monitor.bg/a/view/39730-%D0%90%D0%BD%D0%B4%D0%B6%D0%B5%D0%BB%D0%B8%D0%BD%D0%B0-%D0%94%D0%B6%D0%BE%D0%BB%D0%B8-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D0%B7%D0%B0%D1%80%D0%B0%D0%B4%D0%B8-%D0%BD%D0%B5%D0%B4%D0%BE%D1%85%D1%80%D0%B0%D0%BD%D0%B2%D0%B0%D0%BD%D0%B5/", "text": "\n                    \nАнджелина Джоли е загубила съзнание и е била откарана в болница, съобщава седмичникът NW. Според изданието случката е станала преди месец, но едва сега илиза на бял свят. След като холивудската красавица припаднала, нейни близки извикали Бърза помощ и тя била откарана в болницата.\n\nЛекарите ѝ направили пълни изследвания и я предупредили, че ако не започне да се храни нормално и не спре да нервничи, нищо добро не я чака. 42-годишната Анджелина Джоли, която се раздели с досегашния си съпруг Брад Пит, преживява труден период, допълва изданието.\n\n                    ", "date": "2018.04.16", "title": "Анджелина Джоли в болница заради недохранване"}
{"url": "http://www.monitor.bg/a/view/34014-%D0%A1%D0%B0%D0%BB%D0%BC%D0%B0-%D0%A5%D0%B0%D0%B9%D0%B5%D0%BA-%D0%BA%D1%8A%D1%80%D0%BC%D0%B5%D0%BB%D0%B0-%D1%87%D1%83%D0%B6%D0%B4%D0%BE-%D0%B4%D0%B5%D1%82%D0%B5/", "text": "\n                    Холивудската звезда с мексикански корени Салма Хайек разкри, че е кърмела чуждо дете по време на свое посещение в Сиера Леоне. Това актрисата разкри в рамките на наградите на Uniceff, където получи почетно отличие. „Това 15-годишно момиче трепереше и плачеше с новородено на ръце. Помоли ме за помощ, нямаше мляко. На терен с доброволческия екип имахме много неща, но кърма – не. Няколко секунди по-късно си спомних, че все още кърмех дъщеря си, затова нахраних и новороденото“, обясни от сцената в Beverly Wilshire Hotel звездата от „Бодигард на убиеца“.\n\nСред останалите знаменитости, които бяха отличени от Uniceff на събитието, са още Тед Сарандос, който отговаря за медийното съдържание в Netflix, и съпругата му Никол Авант.\n                    ", "date": "2018.04.16", "title": "Салма Хайек кърмела чуждо дете"}
{"url": "http://www.monitor.bg/a/view/66487-%D0%9F%D0%BE%D1%81%D0%B2%D0%B5%D1%89%D0%B0%D0%B2%D0%B0%D1%82-%D0%91%D1%83%D1%80%D0%B3%D0%B0%D1%81-%D0%B8-%D0%BC%D0%BE%D1%80%D0%B5%D1%82%D0%BE-%D0%BD%D0%B0-%D0%A2%D0%BE%D0%BD%D1%87%D0%BE-%D0%A0%D1%83%D1%81%D0%B5%D0%B2/", "text": "\n                    Рециталът на тазгодишното издание на конкурса за нова българска песен \"Бургас и морето\" ще бъде посветен на големия композитор Тончо Русев, който почина на 10 април. От сцената на Летния театър в родния град на Маестрото ще звучат негови песни, любими на няколко поколения българи. Подготовката за 36-тото поредно издания на конкурса вече тече, а новите песни ще бъдат представени пред публика на 28-ми юли.\n\nОт тази сцена са поели своя път много от шедьоврите на Тончо Русев. Още в първото издание през 1973 г. Маестрото печели първа награда с песента \"Зимно море\" по текст на Петър Караангов, в изпълнение на Мустафа Чаушев.\n\nВсички композитори и музиканти вече могат да подават свои песни за конкурсната програма. \"Регламентът и условията за участие в песенния фестивал са обявени на сайта на \"Бургас и морето\", както и в страницата на община Бургас. Крайният срок, в който авторите на песни могат да изпратят своите музикални произведения е 17.00 часа на 20 май\", съобщиха организаторите. От всички изпратени песни професионална подборна комисия ще селектира 12-те най-добри, които ще вземат участие във финалната конкурсна вечер.\n                    ", "date": "2018.04.16", "title": "Посвещават \"Бургас и морето\" на Тончо Русев "}
{"url": "http://www.monitor.bg/a/view/15581-%D0%92%D0%B0%D0%BB%D0%B5%D0%BD%D1%82%D0%B8%D0%BD-%D0%93%D0%B0%D0%BD%D0%B5%D0%B2-%D0%B8%D0%B7%D0%BA%D0%B0%D1%87%D0%B8-%D0%93%D0%BE%D0%BB%D0%B3%D0%BE%D1%82%D0%B0%D1%82%D0%B0-%D0%BD%D0%B0-%D0%B2%D1%80%D1%8A%D1%85-%D0%9C%D0%BE%D1%80%D0%B3%D0%B0%D0%BD/", "text": "Една от последните пиеси на Артър Милър блести в афиша на Народния\n                    \nКакво е човекът? Его и една-две молитви. Големият актьор Валентин Ганев е разпънат между двата полюса на съществуването, между робуването на себичността и желанието да е добър. В своите хаотични спомени между смъртта и възможното спасение, в прословутия „хотел между тоя и оня свят“, героят му е пиян, разгонен, тресящ се под напора на емоциите, загърбил страха и чувството за вина – всъщност той е всякакъв и всичко, какъвто е и самият му щастливо объркан живот. Такъв, всепомитащ, е Валентин Ганев в ролята на Лаймън Фелт в трагикомедията „Спускане от връх Морган“ (1991), една от последните пиеси на Артър Милър и може би най-хубавата, в която и самият драматург е теглил чертата за равносметка след толкова много жени, прекосили пътя му, а сред тях и митичната Мерилин Монро... Творба със силен екзистенциален патос, който режисьорът Николай Ламбрев-Михайловски знае как да форсира. Отдавна\n\n\n\nна столичните сцени, но чакането си е струвало, за да блесне този силен текст в цялото си смешно и мрачно великолепие. Мястото е камерната зала на Народния театър „Иван Вазов“.\n\nЛаймън Фелт има две паралелни семейства, две наравно доволни съпруги (в ролите Параскева Джукелова и Илиана Коджабашева), които разбират една за друга едва край болничното му легло, след като той е катастрофирал тежко с поршето си. Опит за самоубийство ли е било нощното спускане по заледеното нанадолнище, или поредно изпитване на границите на допустимото, висша форма на щастието да си свободен, дори ако трябва да се разбиеш? А може би просто нуждата от любов е тая, която го/ни пришпорва в тъмнината? Лаймън на Валентин Ганев цял живот е ритал срещу закона на лицемерието, но, за съжаление, той ръководи света, както казва адвокатът му (Йосиф Шамли), въплъщение на угризенията, съвестта, буржоазния морал. Безотговорен ли е този мъж към жените и децата си, оставайки верен на себе си?\n\n\n\nЛаймън Фелт на Валентин Ганев иска да вземе максимума от живота. Издигнал се от нулата начинаещ писател, станал един от най-големите играчи в застрахователния бизнес на Америка, той е гладен за всичко, най-вече за любов, и това го прави неустоим. Той не може без нито една от двете си съпруги, които са готови да го удушат, но (дали?) и да го приемат обратно. Те и двете са на онзи болезнен ръб между гнева и прошката, след като той е излетял от заледеното трасе – както, впрочем, е танцувал по тънкия лед и в отношенията си с тях. Неговата алчност за даровете на битието е всъщност борба със страха от скуката, смъртта и забравата, желанието да остави следа – пък макар и в сърцата на две еднакво любими или еднакво ненавистни жени. Те сякаш не могат да простят, че Лаймън не се разкайва, докато той иска само (но нима това е малко?!) да защити правото си да живее така, както го разбира. И жените му да са щастливи. Режисьорът Николай Ламбрев предизвикателно е вградил в болничните бълнувания на Лаймън/Ганев\n\n\n\n– как ваят еротични форми от тесто и почти извършват вуду магии с неговото „тяло“, изпечено като козунак (и някои зрители могат да го вкусят). Параскева Джукелова е изискана и хладна, завладява с ниския регистър на гласа си, много зряла, чувствена и секси (както и друг път при Ламбрев – в „Бягащи странници“, „По-големият син“). Илиана Коджабашева е очарователна в своята младост, витална, открита. Загубвайки любовта им, героят остава никой. Но ще я загуби ли в крайна сметка? Има ли той полезен ход изобщо?...\n\nЗабелязващи се, макар и по-малки роли в представлението имат Ева Данаилова като дъщерята и Ева Тепавичарова като медицинската сестра, с която Лаймън също прави опит да събуди инстинктите си на ранен хищник. Сценографията и костюмите на Чайка Петрушева, музиката на Дони са още от силните козове на спектакъла, а във великолепната мултимедия на Иван Москов е скрита част от смисъла на случващото се.\n\n \n\n\n \n                    ", "date": "2018.04.16", "title": "Валентин Ганев изкачи Голготата на връх Морган"}
{"url": "http://www.monitor.bg/a/view/31348-%D0%90%D0%BD%D1%82%D0%B8%D1%87%D0%BD%D0%B8%D1%8F%D1%82-%D0%9D%D0%B0%D0%B8%D1%81%D1%83%D1%81-%D0%BE%D0%B6%D0%B8%D0%B2%D1%8F%D0%B2%D0%B0-%D0%B2-%D0%B8%D0%B7%D0%BB%D0%BE%D0%B6%D0%B1%D0%B0/", "text": "\n                    \nИзложба постери „Античният Наисус – кръстопът на трансбалканските сухопътни комуникации през вековете“ се открива утре в Националния археологически институт с музей при БАН. Представянето на експозицията се реализира в рамките на междуакадемичен проект на НАИМ, Археологическия институт в Белград, Института за балканистика на Сръбската академия за науки и изкуства (САНИ) и Институт „Озониус“ на Университета Бордо-Монтен.\n\n11 постера разказват историята на античния Наисус (днешния град Ниш) в периода І-VІ век, като представят емблематични сгради, между които дворци и гробници, Наисуското предградие Медиана, използвано от римските императори, и прилежащите му вили, водонапорна кула и нимфеум (храм, посветен на нимфите). Основан от римляните, градът бързо става значимо стопанско и военно средище заради стратегическото си местоположение на кръстовището на главните трансбалкански римски пътища. Особена значимост той придобива в късноантично време, в епохата на император Константин Велики, който е роден и възпитаван в Наисус и го е украсил великолепно, както свидетелстват писмените извори.\n\nИзложбата е подготвена от участниците в проекта за археологическо проучване на античния Ниш. Тя е съпътствана от документален филм и лекция. Поводът да бъде показана в България е междуакадемичният проект „Проучване и интерпретация на археологическите култури на териториите на България и Сърбия“, в който НАИМ при БАН е партньор на институтите, подготвили изложбата.\n\nЕкспозицията ще остане в Националния археологически музей до 14 май.\n\nСъщевременно в периода от 20 април до 1 май НАИМ представя в сръбския Димитровград постерната изложба „Огледало на времето. Женската красота през вековете“. Тя се осъществява по покана на библиотека „Детко Петров“ и местната музейна сбирка, с която институтът има установено сътрудничество. Това е третата гостуваща постерна изложба, която НАИМ прави в града след „Българската археология – минало и настояще“ и „Ненадминат по сила и ненадминат по храброст. Българският цар Самуил († 1014)“, показани през 2016 г. Тогава институтът дарява на археологическия отдел на библиотеката много свои печатни научни издания.\n\n\n\n\n\n\n \n                    ", "date": "2018.04.16", "title": "Античният Наисус оживява в изложба"}
{"url": "http://www.monitor.bg/a/view/85973-%D0%95%D0%BC%D0%B1%D0%BB%D0%B5%D0%BC%D0%B0%D1%82%D0%B8%D1%87%D0%BD%D0%B8-%D0%BF%D0%B5%D1%80%D0%BA%D1%83%D1%81%D0%B8%D0%BE%D0%BD%D0%B8%D1%81%D1%82%D0%B8-%D0%BD%D0%B0-%D0%B5%D0%B4%D0%BD%D0%B0-%D1%81%D1%86%D0%B5%D0%BD%D0%B0/", "text": "\n                    Известните перкусионисти Стоян Янкулов-Стунджи, Христо Йоцов, ансамбъл „Полиритмия“, ансамбъл „Тупан“ и младите Василена Серафимова, Анастас Паев и Сара Чакърова ще разлюлеят зала „България“ на 22 април от 19 ч. с концерт, посветен на големия майстор на ударните инструменти Добри Палиев.\n\nОснователят на българската школа по ударни инструменти Добри Палиев (1928-1997) е и първият изпълнител на вибрафон и ксилофон у нас. Той посвещава 45 години от живота си на Музикалното училище и Музикалната академия в София като обучава десетки перкусионисти – днес вече изтъкнати музиканти. Свири и преподава в Страсбург, Хамбург и Витсбург, Солун и др. Школата, която създава, влиза в европейските учебни програми. Автор е на 50 пиеси за ксилофон, маримба и вибрафон, пиеси за ансамбъл от ударни инструменти и няколко теоретични труда.\n\nЗа този концерт основаният от него ансамбъл „Полиритмия“ се събира след 15-годишно отсъствие от сцената. Специално участие в гала вечерта ще има и световноизвестният хор „Мистерията на българските гласове“ с диригент Дора Христова.\n\nПубликата ще чуе две премиерни произведения. Младата перкусионистка Василена Серафимова, която живее и работи във Франция, ще представи световната премиера на Концерта за маримба и оркестър на Румен Бояджиев-син. Сара Чакърова и Анастас Паев пък са солистите в българската премиера на „Среднощни песни“ от Георги Арнаудов. Пиесата е изпълнена за първи път през 2017 г. в Пекин с Оркестъра на Забранения град.\n\nИзключителните Христо Йоцов и Стоян Янкулов-Стунджи са другите големи звезди в концерта. И двамата ще свирят авторска музика заедно със Софийската филхармония под диригентската палка на Любомир Денев-син.\n\nБилетите за концерта са на цени от 10 до 20 лв.\n                    ", "date": "2018.04.16", "title": "Емблематични перкусионисти на една сцена"}
{"url": "http://www.monitor.bg/a/view/56716-%D0%94%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D0%9A%D0%B0%D0%BB%D0%B8%D0%BD-%D0%92%D0%B5%D0%BB%D1%8C%D0%BE%D0%B2-%D0%B3%D0%BE-%D1%80%D0%B0%D0%B7%D0%BA%D1%80%D0%B0%D1%81%D1%8F%D0%B2%D0%B0-%D1%81-%D1%84%D0%BE%D0%BD-%D0%B4%D1%8C%D0%BE-%D1%82%D0%B5%D0%BD/", "text": "\n                    С чисто нова визия се появи в интернет пространството перкусионистът Калин Вельов. Самият той сподели клипче в личния си фейсбук профил, в което дъщеря му Карина, която е почти на 6 години, го събужда с професионален грим. Малката принцеса усърдно маже баща си с фон дьо тен, след като е започнала разкрасяването му още докато спи. Както става ясно от видеото, тя иска да довърши новата визия на сънения си родител с няколко точки и чертички по лицето, както и с едно сърце на бузата.\n\n“Good morning.. and welcome back home:) Тази сутрин Карина реши, че е добре да отида гримиран на работа”, написа шеговито към клипчето си Вельов, който до преди няколко дни беше на турне с Филип Аврамов и представлението „Бог Рок“.\n                    ", "date": "2018.04.16", "title": "Дъщерята на Калин Вельов го разкрасява с фон дьо тен"}
{"url": "http://www.monitor.bg/a/view/85303-%D0%9A%D0%BE%D0%BD%D1%87%D0%B8%D1%82%D0%B0-%D0%92%D1%83%D1%80%D1%81%D1%82-%D0%BF%D1%80%D0%B8%D0%B7%D0%BD%D0%B0-%D0%B7%D0%B0-%D0%A5%D0%98%D0%92/", "text": "\n                    Победителят от \"Евровизия\" от 2014 г. Кончита Вурст съобщи в Инстаграм, че от дълго време се лекува заради положителни ХИВ резултати,  съобщи \"Дойче веле\".\n29-годишният певец/ица обяснява, че не е възнамерявал да обяви публично диагнозата си, но това се е случило заради заплахи от бивш приятел.\n\"ХИВ позитивен съм от много години\", пише Вурст в профила си. \"Това всъщност няма отношение към публиката, но бивш мой приятел ме заплаши да обяви тази лична информация, а аз няма да предоставя на никого възможността да ме заплашва и да се опитва да влияе върху живота ми заради това\", обяснява още Вурст.\nПевецът успокоява публиката, че е в добро здраве като написа \"Добре съм и\n\n\n\nБлагодаря ви за подкрепата\".\nВурст трябва да води австрийските музикални награди \"Амадеус\" и работи над нов албум с Виенския симфоничен оркестър.\nИстинското име на Кончита Вурст е Томас Нойвирт. Той е известен не само с певческите си таланти, но и с факта, че е може би най-популярния драг куийн (Drag Queen от англ.). „Драг куийн“ се използва за артисти мъже, които представят себе си като жени.\nЕкстравагантният изпълнител е победител в конкурса за песен Евровизия 2014 в Копенхаген. Образът на „жена с брада“ е създаден от Нойвирт през 2011 г.. С негова помощ той се стреми да даде на хората повод да се замислят за природата на различните, ксенофобията и толерантността.  \nДетството му минава в австрийския град Гмунден с 3 хиляди жители. На 17 г. признава хомосексуалността си.\nНа 10 май 2014 г. Кончита Вурст печели 59-я конкурс за песен Евровизия в Копенхаген с песента Rise like a Phoenix (Издигам се като феникс). След няколко дни Лейди Гага кани Кончита на участие в турнето си. В същото време беларуският фестивал „Славянский базар“ се отказва от традицията си да покани победителя от Евровизия.\nКакто отбелязва немскоезичната преса, в интернет има мнения, че Wurst e вулгарния израз за мъжки полов орган, а в същото време испанската дума conchita e вулгаризъм за обозначаване на женския полов орган. От това излиза, че псевдонимът „Кончита Вурст“ е вербално съединяване на мъжкото и женското.\nСъществува отчетливо разделение между артиста Кончита Вурст и лицето Томас Нойвирт. „Това са две самостоятелни лица със собствени съдби, но\n\n\n\nи застъпващи се заедно за толерантността и срещу дискриминацията“, пише на сайта си Кончита. В едно интервю Том се шегува: „През делниците съм работеща жена, а в уикендите– невероятно мързелив млад човек“.\n                    ", "date": "2018.04.16", "title": "Кончита Вурст призна за ХИВ"}
{"url": "http://www.monitor.bg/a/view/54865-%D0%A1%D0%90%D0%A9-%D0%BE%D0%B1%D1%8F%D0%B2%D1%8F%D0%B2%D0%B0%D1%82-%D0%BE%D1%89%D0%B5-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D0%A0%D1%83%D1%81%D0%B8%D1%8F-%D0%B4%D0%BD%D0%B5%D1%81/", "text": "\n                    \n\nСАЩ предвиждат още санкции срещу Русия заради последната химическа атака в Сирия, която според американците е дело на режима на Башар Асад. Това заяви постоянната представителка на САЩ в ООН Ники Хейли, предаде АФП.Те ще са прицелени срещу компаниите, които снабдяват управляващите в Дамаск. Финансовият министър Стив Мънчин ще ги обяви в понеделник, заяви Хейли в интервю пред американска телевизия. По-рано в неделя Хейли съобщи, че САЩ няма да изтеглят войските си от Сирия, преди да постигнат своите цели. Тя дефинира три приоритета - победа над \"Ислямска държава\", спиране на употребата на химически оръжия срещу американските интереси и удобна позиция за наблюдаване на действията на Иран. Хейли подчерта, че САЩ няма да се поколебаят да ударят Сирия отново, ако режимът на сирийския президент Башар Асад използва химическо оръжие срещу народа си.На този фон Кремъл заяви, че все още се надява на възстановяване на диалога с Вашингтон, въпреки \"всички щети\", които са понесли двустранните отношения по вина на САЩ, предаде АФП.\"Надяваме се с времето, когато американските ни колеги уредят вътрешните си проблеми, да започне диалог, въпреки щетите, които понесоха двустранните отношения по вина на Вашингтон\", каза пред журналисти говорителят на Кремъл Дмитрий Песков. Той определи като \"неоснователни\" обвиненията, че Русия възпрепятства достъпа на Организацията за забрана на химическите оръжия до сирийския град Дума, където неотдавна бе извършена предполагаема химическа атака. По-рано британският премиер Тереза Мей обвини Русия, че блокира работата на разследващите на химическата атака в Сирия.Москва смята американските санкции за форма на нечестна конкуренция и ще им отговори в съответствие с интересите на Русия, добави той, цитиран от Ройтерс.\"Санкциите срещу Русия се превръщат във фиксидея. Все още смятаме тези санкции за незаконни и сме убедени, че всеки икономист може да види в тях открит опит за изтласкване на руски компании от световните пазари\", каза Песков.Що се отнася до Сирия, където в събота САЩ, Великобритания и Франция нанесоха удари по химически обекти на официален Дамаск, американският президент Доналд Тръмп се оказа, че все още иска войските на САЩ да напуснат Сирия. Това стана ясно от изявление на Сара Сандър в Белият дом, след като френският президент Еманюел Макрон каза, че е убедил Тръмп да запази американското военно присъствие в Сирия. \"Мисията на САЩ не се е променила - президентът даде ясно да се разбере, че иска американските сили да се приберат у дома, колкото е възможно по-бързо\", заяви говорителката на Белия дом Сандърс. \"Решени сме напълно да смажем ИДИЛ и да създадем условията, които ще предотвратят завръщането на тази организация. Освен това очакваме регионалните ни съюзници и партньори да поемат по-голяма отговорност - както във военно, така и във финансово отношение, за да бъде гарантирана сигурността в региона\", каза тя.Стана ясно, че Тръмп писмено информирал Конгреса за решението си да заповяда американски ракетни удари срещу Сирия. По силата на Резолюцията за военните пълномощия президентът е длъжен да уведоми Конгреса в рамките на 48 часа за подобни действия. Тръмп заявява, че е разпоредил провеждането на тази военна акция в отговор на продължаващото използване на химическо оръжие от сирийското правителство, включително ужасяващата атака от 7 април в град Дума, довела до гибелта на много мирни жители.Президентът посочва също, че е действал в съответствие с конституционните си пълномощия, в интерес на националната сигурност и външната политика на САЩ, с цел \"насърчаване на стабилността в региона, възпиране на използването и разпространението на химически оръжия и предотвратяване на влошаване на настоящата хуманитарна катастрофа в региона\".Изплува и друга подробност - Тръмп е разглеждал няколко варианта за удари в Сирия, включително и по руски и ирански обекти, съобщи The Wall Street Journal.Според изданието шефът на Пентагона Джеймс Матис преди седмица е представил в Белия дом три варианта за удари против Дамаск, като Тръмп си е избрал най-безобидния - по сирийски обекти с химическо оръжие. Вторият е бил по сирийски военни обекти, а третият и по обекти, в които има руски и ирански представители.Същевременно френският президент Еманюел Макрон каза, че ударите на западните страни срещу Сирия през нощта в петък срещу събота са били успешни от военна гледна точка, предаде АФП. \"Извършихме успешно операцията от военна гледна точка\", каза Макрон в телевизионно интервю. Той добави, че операцията на САЩ, Великобритания и Франция \"бе намеса на международната общност\", посочва AFP и отбелязва, че тя бе извън рамките на ООН. По думите на Макрон, цитирани от DPA, участвалите в ударите страни са имали \"пълна международна легитимност\".\"Три страни членки на Съвета за сигурност на ООН предприеха действията\", подчерта френският президент в интервю за телевизия BFM.Франция не е обявила война на режима на Башар Асад, продължи френският президент и изтъкна, че Париж е за политическо решение на конфликта в Сирия, включващо всички замесени страни. Той е убедил президента Доналд Тръмп, че ударите трябва да бъдат насочени само срещу обекти, свързани с химическите оръжия.\n\n\n\n \n                    ", "date": "2018.04.16", "title": "САЩ обявяват още санкции срещу Русия днес "}
{"url": "http://www.monitor.bg/a/view/28247-the-wall-street-journal-%D0%A2%D1%80%D1%8A%D0%BC%D0%BF-%D0%B5-%D0%B8%D0%B7%D0%B1%D1%80%D0%B0%D0%BB-%D0%BD%D0%B0%D0%B9%D1%83%D0%BC%D0%B5%D1%80%D0%B5%D0%BD%D0%B8%D1%8F-%D0%B2%D0%B0%D1%80%D0%B8%D0%B0%D0%BD%D1%82-%D0%B7%D0%B0-%D1%83%D0%B4%D0%B0%D1%80-%D0%BF%D0%BE-%D0%A1%D0%B8%D1%80%D0%B8%D1%8F/", "text": "\n                    \nПрезидентът на САЩ Доналд Тръмп е разглеждал няколко варианта за удари в Сирия, включително и по руски и ирански обекти, съобщи The Wall Street Journal.\n\nСпоред изданието шефът на Пентагона Джеймс Матис преди седмица е представил в Белия дом три варианта за удари против Дамаск, като Тръмп си е избрал най-безобидния - по сирийски обекти с химическо оръжие. Вторият е бил по сирийски военни обекти, а третият и по обекти, в които има руски и ирански представители.\n\nСъщевременно френският президент Еманюел Макрон каза, че ударите на западните страни срещу Сирия през нощта в петък срещу събота са били успешни от военна гледна точка, предаде АФП. \"Извършихме успешно операцията от военна гледна точка\", каза Макрон в телевизионно интервю. Той добави, че операцията на САЩ, Великобритания и Франция \"бе намеса на международната общност\", посочва AFP и отбелязва, че тя бе извън рамките на ООН. По думите на Макрон, цитирани от DPA, участвалите в ударите страни са имали \"пълна международна легитимност\".\n\n\"Три страни членки на Съвета за сигурност на ООН предприеха действията\", подчерта френският президент в интервю за телевизия BFM.\n\nФранция не е обявила война на режима на Башар Асад, продължи френският президент и изтъкна, че Париж е за политическо решение на конфликта в Сирия, включващо всички замесени страни. Той е убедил президента Доналд Тръмп, че ударите трябва да бъдат насочени само срещу обекти, свързани с химическите оръжия.\n\nБританският премиер Тереза Мей пък обвини Русия, че блокира работата на разследващите на химическата атака в Сирия, станала повод за ударите на трите държави в събота.\n\n \n\n\n \n                    ", "date": "2018.04.16", "title": "The Wall Street Journal: Тръмп е избрал най-умерения вариант за удар по Сирия "}
{"url": "http://www.monitor.bg/a/view/51276-%D0%9F%D0%BE%D0%B2%D0%B5%D1%87%D0%B5-%D0%BE%D1%82-%D0%BF%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D1%87%D0%BE%D0%B2%D0%B5%D1%88%D0%BA%D0%BE-%D1%82%D1%8F%D0%BB%D0%BE-%D0%BD%D0%B5-%D0%B5-%D1%87%D0%BE%D0%B2%D0%B5%D1%88%D0%BA%D0%BE/", "text": "\n                    Изразът \"не си човек\" може да се окаже по-точен, отколкото хората предполагат. Учени от Института \"Макс Планк\" обявиха, че по-голямата част от човешкото тяло всъщност не е... човешка, съобщава Би Би Си.\n\nПроучването показва, че човешките клетки реално съставят само 43% от общия брой клетки в човешкото тяло. Всички останали са \"съжителстващи\" микроби. Сред тях има както вируси, бактерии и други вредни микроби, така и множество полезни. Учените казват, че повечето от тези микроби не могат да се махнат от тялото, без значение колко усилено и често се мие човек. Всъщност, микробите изобщо не трябва да се махат.\n\n\"Те са от ключово значение за вашето здраве. Вашето тяло не е просто самите вас\", коментира Рут Лей, ръководител на отдела за микробиологични науки към института.\n\nПовечето от микробите са вътре в тялото. Най-голям брой от тях има в червата. Те са от основно значение за преработката на хранителните вещества. Микробите помагат и на имунната система, генерирането на витамини и други дейности в тялото, като учените все още откриват много нови неща.\n\nПроучването дава и по-добра яснота какво всъщност означава \"човек\". Човешкият геном съдържа около 20 000 гени, но в комбинация с гените на микробите броят на гените в тялото достига между 2 млн. и 20 млн., казват учените.\n\n\"Ние нямаме само един геном. Гените на микробите в тялото създават втори геном, който допълва работата на нашия. Това, което ни прави хора според мен, е комбинацията от нашата ДНК с ДНК на микробите\", коментира Саркис Мазманиан от Caltech.\n\nПроучването показва, че зависимостта на тялото от тези микроби е доста по-голяма от колкото се смята. А това кара учените да се замислят доколко сегашните лечения, особено с антибиотици и дори ваксините не влияят негативно и на добрите и важни за тялото микроби. Според Лей връзката между ръстът на автоимунните заболявания и алергиите може да се дължи именно на щетите, които подобни лечения носят върху добрите бактерии.\n\nДори начинът на хранене и преобладаващите типове храни, които човек предпочита, влияят на това какви микроби ще доминират в храносмилателната система. А това пък ще влияе на метаболизма и ще се отразява на вероятността за напълняване, казват още учените.\n\nВсичко това означава, че човек трябва да се грижи добре не само за собственото си тяло, но и \"съквартирантите\" си. Освен това се отварят нови възможности за лечение чрез коригиране на нивото на съответни микроби в тялото. Разбира се, нужни са доста допълнителни проучвания, но според учените реални резултати са постижими в средносрочен план.\n                    ", "date": "2018.04.16", "title": "Повече от половината човешко тяло не е човешко"}
{"url": "http://www.monitor.bg/a/view/5637-%D0%9F%D0%BE%D0%B3%D1%80%D0%B5%D0%B1%D0%B0%D1%85%D0%B0-%D0%91%D0%B0%D1%80%D0%B1%D0%B0%D1%80%D0%B0-%D0%91%D1%83%D1%88-%D0%BF%D0%BE%D0%B3%D1%80%D0%B5%D1%88%D0%BA%D0%B0/", "text": "\n                    В САЩ на сайта на телевизия CBS по грешка е публикуван некролог на 92-годишната Барбара Буш - съпруга на бившия президент Джордж Буш- старши. На сайта на изданието е публикуван некролог с надпис „да не се публикува”. След известно време е снет от екран. Инцидентът станал в неделя след като станало известно, че Барбара Буш след няколко неуспешни хоспитализации решила да не търси повече нови методи за лечение и да прекара останалото й време със семейството си. По-рано американски медии съобщиха, че Барбара Буш е хоспитализирана за лечение на бронхит през януари 2017 г., след това е лекувана щитовидната й жлеза (болестта на Грейвс). През 2009 г. й е направена операция на сърцето.\n                    ", "date": "2018.04.16", "title": "Погребаха Барбара Буш погрешка"}
{"url": "http://www.monitor.bg/a/view/72514-%D0%98%D0%BB%D0%BE%D0%BD-%D0%9C%D1%8A%D1%81%D0%BA-%D0%BD%D0%BE%D0%B2-%D0%BC%D0%B5%D1%82%D0%BE%D0%B4-%D0%B7%D0%B0-%D1%81%D1%8A%D1%85%D1%80%D0%B0%D0%BD%D1%8F%D0%B2%D0%B0%D0%BD%D0%B5-%D0%BD%D0%B0-%D0%B2%D1%82%D0%BE%D1%80%D0%B0%D1%82%D0%B0-%D1%81%D1%82%D0%B5%D0%BF%D0%B5%D0%BD-%D0%BD%D0%B0-%D0%A4%D0%B0%D0%BB%D0%BA%D0%BE%D0%BD/", "text": "\n                    Ръководителят на американската компания \"Спейс Екс\" Илон Мъск предложи да се използват гигантски въздушен балон и надуваем дом за съхраняване на втората степен на ракетата-носител \"Фалкон\" след изстрелването й. Той оповести това на страницата си в Туитър.\n\n\"Това вероятно ще прозвучи като безумие, но \"Спейс Екс\" ще се опита да върне горната степен на ракетата, използвайки гигантски балон\", е написал Мъск. Той е добавил, че след това степента на ракетата ще бъде приземена в \"надуваем дом\".\n\n\"Спейс Екс\" е основана от Илон Мъск през 2002 г. Сред разработките й е технология за връщане на първата степен на ракетата-носител \"Фалкон 9\" на Земята за повторната й употреба. Първият експеримент за връщане на първата степен на ракетата бе извършен на 29 септември 2013 г. и бе неуспешен. Първото успешно кацане на първата степен на ракетата на земната повърхност бе на 22 декември 2015 г., а върху морска платформа - на 8 април 2016 г. Както се отбелязва на официалния сайт на \"Спейс Екс\", досега не се е удало да бъде съхранена втората степен на ракетата.\n                    ", "date": "2018.04.16", "title": "Илон Мъск нов метод за съхраняване на втората степен на \"Фалкон\""}
{"url": "http://www.monitor.bg/a/view/12225-%D0%9D%D0%90%D0%A1%D0%90-%D0%BF%D1%83%D1%81%D0%BA%D0%B0-%D1%81%D0%BB%D0%B5%D0%B4%D0%BE%D1%82%D1%8A%D1%80%D1%81%D0%B0%D1%87-%D0%B7%D0%B0-%D0%BE%D0%B1%D0%B8%D1%82%D0%B0%D0%B5%D0%BC%D0%B8-%D0%BF%D0%BB%D0%B0%D0%BD%D0%B5%D1%82%D0%B8/", "text": "\n                    НАСА ще търси близки до Земята екзопланети с нов тип салетит. Той се казва TESS (Transiting Exoplanet Survey Satellite) и бе планирано да бъде изстрелян в орбита чрез ракета на SpaceX.\n\nСателитът ще има мисия с продължителност 24 месеца. Тя цели анализирането на \"съседите\" на Слънчевата система и основна задача е да се открият поне 50 близки до Земята планети, които да имат подходящи за живот условия. Астрономите очакват общо да се открият хиляди екзопланети, сред които да се отсеят и 50-те подходящи кандидати.\n\nСателитът има 4 широкоъгълни камери, които покриват около 85% от площта на небето. То е разделено на 26 сектора, като TESS ще ги наблюдава един по един. Сензорите на сателита ще измерват промените в силата на светлината на звездите, когато потенциални екзопланети минават пред тях. През първата година ще се анализират 13 сектора от южното небе, а през втората година 13 сектора от северното небе.\n\nМетодът на работа ще е сходен с този на телескопа Kepler, чрез който бяха открити над 2600 екзопланети. Но докато Kepler се насочваше към по-далечни обекти, между 300 до 3000 светлинни години разстояние, TESS ще се насочи към доста по-близки звезди - под 300 светлинни години. Освен това ще се гледат най-ярките близки звезди, което дава повече информация за екзопланетите. Учените очакват TESS да даде множество нови открития не само под формата на екзопланети, но и нова и допълнителна информация за тях, звездите и Вселената.\n                    ", "date": "2018.04.16", "title": "НАСА пуска следотърсач за обитаеми планети"}
{"url": "http://www.monitor.bg/a/view/34068-%D0%A2%D1%80%D1%83%D0%B4%D0%BD%D0%B8%D1%82%D0%B5-%D0%B2%D1%80%D0%B5%D0%BC%D0%B5%D0%BD%D0%B0-%D0%B4%D0%B0%D0%BC%D0%B3%D0%BE%D1%81%D0%B2%D0%B0%D1%82-%D0%BC%D0%BE%D0%B7%D1%8A%D0%BA%D0%B0/", "text": "\n                    Разводът, смъртта в семейството, паричните и сериозните здравословни проблеми не само ни стресират, а и ускоряват стареенето на мозъците ни, сочат резултатите от изследване, цитирани от ЮПИ.\n\n\"Използвахме нов алгоритъм, за да предскажем стареенето на мозъка след ужасни събития, като развод или смърт - заяви ръководителят на изследването Шон Хатън от Калифорнийския университет в Сан Диего. - Констатирахме, че всяко негативно събитие ускорява стареенето на мозъка с около 4 месеца.\" Това означава, че ако си имал лошия късмет да преживееш две подобни събития, мозъкът ти ще е с 8 месеца по-стар.\n\nУчените не са наясно как подобни събития, които повечето хора преживяват, ускоряват стареенето на мозъка. Настоящото изследване не е открило причинно-следствена връзка.\n\nДруги изследвания установиха, че стресиращите събития могат да ускорят скъсяването на теломерите. Според д-р Даниъл Кофър от университета на Северна Каролина в Чапъл хил, стресиращите събития могат да предизвикат възпаления, които да ускорят стареенето. Той поясни, че е възможно стареенето да бъде предизвикано от реакцията на индивида към стресиращото събитие, а не от самото събитие. \"Когато реагират негативно към стресиращо събитие, хората често не се хранят и не спят добре и това има своето отражение върху мозъците им\", отбеляза той.\n\nИзследването обхванало над 350 ветерани на средна възраст 62 години, които отбили военната си служба между 1965 и 1975 г. Около 80 на сто от тях никога не са били на бойното поле. Участниците били интервюирани за \"съдбоносни събития\", които включват смърт на член на семейството или приятел, развод, раздяла, финансови и сериозни здравословни проблеми. Били им зададени също въпроси, за да се определи социалноикономическият им статус. Участниците минали тестове, за да се разбере дали имат проблеми с паметта и дали притежават ген, свързан с по-висок риск от болестта на Алцхаймер. Освен това мозъците им били изследвани с ядреномагнитен резонанс. След това учените включили получената информация в своя алгоритъм, за да прогнозират стареенето на мозъка. Алгоритъмът взел под внимание също фактори, които са свързани с ускорено стареене, като например риск от сърдечни болести, употреба на алкохол, етническа принадлежност.\n\n \n                    ", "date": "2018.04.16", "title": "Трудните времена дамгосват мозъка"}
{"url": "http://www.monitor.bg/a/view/81784-%D0%9B%D0%B8%D0%BC%D0%BE%D0%BD%D0%B8%D1%82%D0%B5-%D1%81%D1%8A%D0%B7%D0%B4%D0%B0%D0%BB%D0%B8-%D0%BC%D0%B0%D1%84%D0%B8%D1%8F%D1%82%D0%B0-%D0%B2-%D0%A1%D0%B8%D1%86%D0%B8%D0%BB%D0%B8%D1%8F/", "text": "\n                    \nЛимоните са в основната на зараждането на сицилианската мафия – смятат английски и италиански учени. По-точно заслугата за пръкването на коза ностра е на съдържащата се в цитросовия плод аскорбинова киселина или витамин С. Търсенето на която - съответно на лимони - в началото на XIX нарастнало главоломно. А Сицилия била едно от най-подходящите места в света за тяхното отглеждане.\n\nНуждата от аскорбинова киселина или от витамин С, както тя била нречена доста по-късно, изведнъж станала голяма, защото през 1753 г. английският корабен лекар Джеймс Линд открил, че само тя може да пребори скорбута. А това била болестта, която моряла на поразия моряците, тъй като по време на дългите презокеански пътувания те набивали хляб и месо, но никога плодове. Разваляли се,\n\n\n\nа лимоните не само че изобилствали от аскорбинова киселина, ами и били, така да се каже, дълготраен плод. Поголовното им търсене от великите по онова време морски държави Великобритания, Испания, Португалия и Франция обаче започнало в началото на XIX в. и цената им скочила до небесата. Земевладелците на о. Сицилия, където до тогава те се отглеждали едва ли не като екзотична подправка, започнали масова да садят нови градини и да окрупняват терените си за сметка на дребните собственици.\n\nИ именно те, останали без основното си средство за производство, което им било отнето заради дългове или купено след заплахи, се обединили в сдружения... за охрана на лимоновите плантации! По простата причина, че кражбите на превърналия се в изключително ценен плод, станали повсеместни. Защото били преди всичко лесни – за една нощ можело да бъдат обрани и съответно пренесени надалеч плодовете от средно голяма лимонена горичка. А присъствието на държавата по онова време в Сицилия – първо в лицето на Неаполитанското кралство на двете Сицилии и после в това на Обединена Италия, било нищожно. С други думи полицейските сили въобще не стигали за да пазят от разбойници населените места на острова, а камо ли просторните му земеделски земи. И естествено\n\n\n\nот отрядите охранители на лимоновите плантации, които за нула време се превърнали в признати и уважавани пазачи на новоизлюпеното местно богатство.\n\nДа, ама веднъж утвърдили се, въпросните въоръжени сдружения, най-често организирани на кланов принцип, започнали да рекетират собствениците на лимонови насаждения и работещите в тях, превръщайки се лека полека в държава в държавата. След това не им трябвало много време, за да сложат ръка и върху почти всички стопански дейности на острова, циментирайки властта си с все по-често проливане на кръв. Като доказателство на тезата си за изключителната роля на лимоните в зараждането на мафията английските и италианските учени сочат също така факта, че присъствието на коза ностра днес в земите с цитрусови плодове в Сицилия е над два пъти по-високо от това в останалата част на острова.\n\n                    ", "date": "2018.04.16", "title": "Лимоните създали мафията в Сицилия "}
{"url": "http://www.monitor.bg/a/view/7208-%D0%98%D1%81%D0%BA%D0%B0%D1%82-%D0%B2%D1%82%D0%BE%D1%80%D0%B8-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%B7%D0%B0-%D0%91%D1%80%D0%B5%D0%BA%D0%B7%D0%B8%D1%82/", "text": "\n                    Британски депутати, знаменитости и бизнес лидери подеха кампания за свикване на \"народен вот\" за окончателния вариант на споразумението за Брекзит, за да се опитат да предотвратят излизане на Великобритания от Европейския съюз, предаде \"Ройтерс\".\n\nДепутати и от управляващата Консервативна партия, и от опозиционната Лейбъристка партия се присъединиха към стотици други хора, които искат \"народен вот\" за Брекзит.\n\nИ двете големи партии изключиха втори референдум, след като британците одобриха на референдум през 2016 г. с 52 срещу 48 % излизане на Великобритания от ЕС. Брекзит трябва да стане факт през март догодина.\n\nАктьорът Патрик Стюарт, който подкрепя кампанията, заяви, че искат втори шанс да обмислят условията на този развод. Лейбъристът Андрю Адонис коментира, че вотът от преди две години е бил на сляпо. „Никой нямаше представа от последствията“, допълни политикът.\n                    ", "date": "2018.04.16", "title": "Искат втори референдум за Брекзит"}
{"url": "http://www.monitor.bg/a/view/88340-%D0%9E%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82-%D0%B8%D0%BB%D0%B8-%D1%81%D1%8A%D1%81%D1%82%D1%80%D0%B0%D0%B4%D0%B0%D0%BD%D0%B8%D0%B5/", "text": "\n                    \nСлед всяка драма в държавата, винаги изплуват мнимо загрижени НПО-активисти, но не за да помогнат, а за да получат пая си на лешояди. Първо “стожерите на справедливостта” ловко се възползваха от трагичния инцидент в петък, (когато преобърналият се в канавката на магистралата автобус остави 6 трупа и 26 ранени, някои от които в тежко състояние,) като атакуваха журналисти, че прекрачвали етичните принципи, само за да изрекламират наръчник, написан с грантове след предна трагедия. Последва ги друго НПО след трите инцидента, в които бус с работници също се преобърна и взе жертви, пияна и дрогирана танцьорка помете десетина коли и автомобил от рали излезе извън пистата като помете няколко човека. Активисти, представящи се за борци за “пътна безопасност”, размахаха пръст и гръмко поискаха от институциите да им докладват на какво се дължат тези инциденти. Ще попитаме направо – сега ли чак забелязаха, че пътните трагедии са всекидневна тема не само на медиите, но и на всички институции, които имат отношение!?... И защо тези НПО-та реагират само, когато имат личен интерес!?.. Очевидно, първото място в Европа по смъртни случаи от пътни инциденти, не ни стряска. И ако чипът е повреден, това не означава, че той ще може да се поправи чрез псевдомерки. Както се вижда за някои “състраданието” и “загрижеността” са пътят към доброто припечелване на гърба на човешкото нещастие Няма място и за популистки спекулации, придружени с дежурно прехвърляне на топката. И на това сме се нагледали. Въпросът се свежда единствено до личната отговорност – на този, който сяда зад волана на автомобила, на контролните органи, които проверяват изправността на превозното средство, на пътниците, които също трябва да се погрижат за безопасността, на служителите в пътните агенции, които трябва да обезопасят пътищата, на катаджиите, които трябва да бдят за реда и да преследват джигитите, на...Но да не изреждаме повече, без всеки да си понесе кръста, няма как да спрат трагедиите.\n\n\n \n                    ", "date": "2018.04.16", "title": "Отговорност или състрадание  "}
{"url": "http://www.monitor.bg/a/view/46871-%D0%92%D1%8A%D0%B7%D0%BF%D0%B8%D1%82%D0%B0%D0%BD%D0%B8%D0%B5%D1%82%D0%BE-%D0%BD%D0%B5-%D0%B5-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%BE-%D1%87%D0%B8%D1%81%D1%82%D0%B5%D0%BD%D0%B5/", "text": "\n                    \nСтряскащи данни отново ни показа статистиката за ангажираността на родителите за това какво става с децата им в училище. Всеки пети родител се интересува проформа или изобщо не го е грижа. В същото време от тези, които се интересуват, 40 на сто получават информация за проблеми с поведението главно от детето си, а 77 на сто питат отново него, ако забелязват проблеми с образованието му.\n\nС две думи връзката между училището и родителите е лоша. Нещата отстрани изглеждат така сякаш двете страни около децата – родители и учители, си нямат доверие, а това е нещо, което се изгражда доста трудно и бавно. Единственият начин това да се случи е хората да си говорят и да не си слагат един на друг етикети. Добър пример за това е отношението към учителя не като към партньор, а като човек, който ни е длъжен за нещо. Образователните институции също са длъжници, защото трябва да бъдат много по-отворени и дружелюбни и да скъсят дистанцията максимално.\n\nИнтересно е, че при запитване родителите декларират пълно доверие в институцията, но когато се конкретизират въпросите, става ясно, че ако има проблеми с учебния материал например, 40 на сто ще се справят със собствени сили, друга част ще наемат частни учители и една малка част ще потърсят учителя за допълнителна консултация.\n\nНаскоро и от просветното министерство се чуха гласове за повече ангажираност, а вече има кампания за обръщане на родителите с лице към школото.\n\nВсъщност отношението към децата ни е сякаш по аналогия с адаптирането ни към пазарната икономика – печелиш повече пари, нямаш свободно време и оставяш си дрехите на химическо чистене, като очакваш всичко да е наред, когато ги вземеш. Всички добре знаем обаче, че с възпитанието и образоването на хората това не е лесно и просто, нито за реализиране, нито като подготовка на процеса.\n\nНеглижирането досега на проблема за взаимоотношенията между родители и училището доведе до ясни негативи, защото този проблем пряко касае целия учебно-възпитателен процес и има огромно внимание върху него.\n\nАко всеки от нас се замисли колко пъти ей така, без да го вика класната или директорът, се е поинтересувал от училищния живот на своите деца, сами ще разберем какъв е проблемът. Много от родилите нямат представа какво се случва в училище, а други дори и да имат, си казват нямам сили изморен съм, зает съм.\n\nРазбира се, има деление и между развитите, за нашите разбирания, градове и по-бедните райони, но навсякъде ефектът е един – оставени да се спасяват сами, много от родителите прехвърлят безотговорността си към децата си. А те са такива, каквито ги възпитаме ние, интернет, училището и т.н. И успех може да има само ако се действа на всички нива и координирано.\n\n\n \n                    ", "date": "2018.04.16", "title": "Възпитанието не е химическо чистене "}
{"url": "http://www.monitor.bg/a/view/13186-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D1%89%D0%B5-%D0%B8%D1%81%D0%BA%D0%B0-%D0%BF%D0%BE%D1%81%D1%82%D0%BE%D1%8F%D0%BD%D0%B5%D0%BD-%D0%B0%D1%80%D0%B5%D1%81%D1%82-%D0%B7%D0%B0-%D0%B6%D0%B5%D0%BD%D0%B0%D1%82%D0%B0-%D0%BF%D1%80%D0%B8%D1%87%D0%B8%D0%BD%D0%B8%D0%BB%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%BD%D0%B0-%D0%A2%D1%80%D0%B0%D0%BA%D0%B8%D1%8F/", "text": "\n                    \nПрокуратурата ще поиска постоянен арест за жената, предизвикала катастрофата на автомагистрала \"Тракия\", при която шестима загинаха, а повече от 20 души бяха ранени.\n\n29-годишната жена от Плевен беше задържана първо за 24 часа, а в последствие за 72 часа.\n\nСпоред данните, събрани до този момент от прокуратурата, пътният инцидент се дължи именно на субективните действия на жената, управлявала лекия автомобил. Нейните проби за наркотици и алкохол са отрицателни, а техническата експертиза на автомобила показва, че към, момента на инцидента той е бил в изправност.\n\nНаблюдаващият случая прокурор Мирослав Ангелов преди дни обясни, че ѝ е повдигнато обвинение за причиняване на пътно-транспортно произшествие с повече от 2 жертви, в случая на 6 лица, както и още пострадали.\n\n                    ", "date": "2018.04.16", "title": "Прокуратурата ще иска постоянен арест за жената, причинила катастрофата на \"Тракия\"  "}
{"url": "http://www.monitor.bg/a/view/39296-%D0%9C%D0%BB%D0%B0%D0%B4-%D1%88%D0%BE%D1%84%D1%8C%D0%BE%D1%80-%D0%B1%D0%BB%D1%8A%D1%81%D0%BD%D0%B0%D0%BB-%D0%B0%D0%B2%D1%82%D0%BE%D0%B1%D1%83%D1%81%D0%B0-%D1%81-%D1%83%D1%87%D0%B5%D0%BD%D0%B8%D1%87%D0%BA%D0%B8%D1%82%D0%B5/", "text": "\n                    \n\nМлад и неопитен 20-годишен шофьор с лек автомобил е причинил катастрофата в неделя вечерта, при която автобус с ученички се преобърна на главния път София – Варна, край град Лясковец. Момичетата са на възраст 14 - 16 години, футболистки от 7 \"А\" клас на СОУ „Сава Доброплодни” в Шумен, и се връщали от София, където участвали в юношески турнир.Малко след 20,00 часа в почивния ден, в района на товарния портал на военния завод „Аркус” автомобил „Мазда”, движещ се с висока скорост, засича микробуса и го удря странично, като го преобръща в канавката вдясно. Според едната от версиите, ударът е настъпил след като автомобилът спукал гума, станал неуправляем и свил рязко вдясно, като блъснал и изтикал от пътя автобуса. Говорителят на Областната дирекция на МВР във Велико Търново Марияна Христова обаче категорично опроверга тази версия. „Шофьорът на лекия автомобил „Мазда”, се е движел в обратната посока, към София. Той предприема изпреварване, но не успява навреме да се прибере обратно в своето платно, засича и се удря странично в калника на идващия насреща му автобус, като го преобръща встрани от пътя”, обясни г-жа Христова.В автобуса пътували 11 спортистки и треньорката им. Всички те веднага са откарани с линейки в болницата в Горна Оряховица, където са прегледани основно. Повечето от момичетата били силно уплашени, но се разминали само с леки и повърхностни рани и охлузвания. След прегледа и обработката на раните, те са били освободени за домашно лечение. Тежко пострадали, ранени и жертви, за щастие няма. Около час и половина след инцидента, с друг микробус, преживелите тежкия шок и ужас спортистки са откарани до родния Шумен. Според закона превозът на деца и в тъмната част на денонощието е забранен и затова на фирмата превозвач е съставен административен акт за допуснатото нарушение, съобщи транспортният зам. министърът на транспорта Ангел Попов. Още същата вечер на двамата шофьори – на автомобила и на автобуса, са направени тестове за алкохол, които се оказали отрицателни. Взети са им допълнително и кръвни проби за лабораторена анализ. Виновникът за катастрофата е млад мъж на 20 години от Горна Оряховица. Колегата му е на 44 години от село Тимарево. По случая е образувано досъдебно производство. Причините за пътния инцидент се изясняват, съобщиха от Областната дирекция на МВР във Велико Търново. Предстои да се провери и дали в обърнатия автобус е имало поставени предпазни колани и ако такива е имало дали са били използвани от пътуващите.Случилото се края Лясковец е четвъртият сериозен пътен инцидент у нас за три дни. В петък на автомагистрала „Тракия” кола удари автобус, който се преобърна. Загинаха 6 човека, а 26 бяха ранени. В събота, отново на АМ „Тракия”, микробус се преобърна, загинаха двама, а петима са в болница със сериозни травми. Същия ден на главния път Русе – Свиленград, край полскотръмбешкото село Раданово, при верижна катастрофа, причинена от трактор и с участието на три леки автомобила, един мъж загина, а други двама лежат в болница потрошени. Причината в повечето от инцидентите са рискови маневри и загуба на внимание и контрол от страна водачите на автомобилите.\n\n\n                    ", "date": "2018.04.16", "title": "Млад шофьор блъснал автобуса с ученичките"}
{"url": "http://www.monitor.bg/a/view/70524-%D0%93%D0%BB%D0%B5%D0%B4%D0%B0%D1%82-%D0%BE%D1%82%D0%BD%D0%BE%D0%B2%D0%BE-%D0%B4%D0%B5%D0%BB%D0%BE%D1%82%D0%BE-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%9D%D1%8F%D0%B3%D0%BE%D0%BB-%D0%B2%D1%8A%D0%B2-%D0%B2%D0%B0%D1%80%D0%BD%D0%B5%D0%BD%D1%81%D0%BA%D0%B8-%D0%9C%D0%9E%D0%9B/", "text": "\n                    \nДелото за убийството на 52-годишния Нягол Петров във варненски МОЛ започва отначало, съобщиха от Варненския окръжен съд. Подсъдими за убийството, което стана на 14 март 2015 г., са бившите охранители в мола Ангел Николов(на 28 г. от Кърджали), Красимир Димитров(на 26 г. от Ямбол) и Цветан Маринов (на 23 г. от Варна). Те са обвинени, че са пребили Нягол с особена жестокост, по особено мъчителен начин и по хулигански подбуди. Тройната съдебномедицинска експертиза, назначена по време на разследването, преброи близо 57 удара по тялото на убития. Преди това биячите го подканили да излезе от търговския център, тъй като бил психично болен и загрозявал обстановката с вехтите си и мръсни дрехи, като приличал на клошар. Той обаче обичал да се разхожда в мола, посещавал го почти всеки ден и седял кротко по пейките. До новото разглеждане на делото се стигна, след като с присъдата, постановена от ВОС на 19 юни, 2017 г., тримата получиха общо 49 години затвор. Николов получи 18 години затвор, Димитров – 16 години и 15 - Маринов. Те бяха осъдени да изтърпят наказанието при първоначален строг режим, да изплатят общо 150 000 лева обещетение на брата на убития мъж, държавни такси върху обещетението, както и разноските по делото, които възлизат общо на близо 19 000 лева. Присъдата беше протестирана и обжалвана, а в края на януари, т.г. въззивната инстанция върна делото за ново разглеждане от друг съдебен състав. Причината е, че един от съдебните заседатели е и общински съветник. Според измененията в Закона за съдебната власт, които влязоха в сила от август, м.г. на негово място на случаен принцип е избран нов съдебен заседател. В разпоредителното заседание от края на март защитата на тримата подсъдими поиска делото да се гледа по правилата на съкратеното съдебно следствие и да бъдат променени мерките за неотклонение спрямо тримата бивши гардове. Варненският окръжен съд не уважи искането на защитата и остави в сила мерките им „задържане под стража“. Съдът обаче допусна разглеждане на делото по съкратената процедура, като в този случай подсъдимите признават изцяло фактите, изложени в обстоятелствената част на обвинителния акт и са съгласни да не се събират доказателства за тези факти. Съгласно НК, в този случай, при осъдителна присъда, определеното наказание следва да се редуцира с една трета.\n\n                    ", "date": "2018.04.16", "title": "Гледат отново делото за убийството на Нягол във варненски МОЛ "}
{"url": "http://www.monitor.bg/a/view/22448-%D0%9A%D0%BE%D0%BB%D0%B0-%D0%B2%D0%BB%D0%B5%D1%82%D1%8F-%D0%B2-%D0%BA%D1%8A%D1%89%D0%B0-%D0%B2-%D0%97%D0%BB%D0%B0%D1%82%D0%B0%D1%80%D0%B8%D1%86%D0%B0/", "text": "\n                    Лек автомобил се заби в къща в град Златарица. Инцидентът станал в събота по обяд. 23-годишният млад и неопитен водач Х.Х. влязъл в остър завой с висока скорост и изгубил управление върху аудито си, което напуснало пътното платно и се ударило в близката къща. В колата освен водача били и двама него приятели на по 18 години. Нито един от тримата не е пострадал. Само на постройката и колата са нанесени материални щети. По случая в районното полицейско управление в град Елена е образувано досъдебно производство за допуснато пътно-транспортно произшествие, в резултат на което са причинени значителни имуществени вреди. Предвиденото в закона наказание за това престъпление е до една година лишаване от свобода, или пробация. \n                    ", "date": "2018.04.16", "title": "Кола влетя в къща в Златарица "}
{"url": "http://www.monitor.bg/a/view/59867-%D0%A0%D0%BE%D0%BC%D0%B5%D0%BE-%D1%81%D0%B2%D0%B8-%D0%BA%D0%BE%D0%BB%D0%B0%D1%82%D0%B0-%D0%B8-%D0%B7%D0%BB%D0%B0%D1%82%D0%BE%D1%82%D0%BE-%D0%BD%D0%B0-%D0%B8%D0%B7%D0%B3%D0%BE%D1%80%D0%B0%D1%82%D0%B0-%D1%81%D0%B8/", "text": "\n                    \nМъж обра изгората си след семеен скандал в Горна Оряховица. 26-годишният Е.Ф. от село Ломци, община Попово бил на гости на приятелката си в железничарския град. Внезапно между тях избухнал лют скандал. Мъжът задигнал 1000 лв. от портмонето на любимата си, след това се метнал на колата и, и изчезнал с нея в неизвестна посока. След като жената подала сигнал в полицията, Е.Ф. е обявен за издирване.\n\nПо случая е образувано досъдебно производство за кражба.\n\n                    ", "date": "2018.04.16", "title": "Ромео сви колата и златото на изгората си"}
{"url": "http://www.monitor.bg/a/view/31096-%D0%9F%D0%B5%D1%82%D0%B8-%D1%88%D0%BE%D1%84%D1%8C%D0%BE%D1%80-%D0%BE%D1%82-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%B0%D0%BF%D1%80%D0%B8%D0%BB-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%BF%D0%BE%D0%B4%D0%BA%D1%83%D0%BF-%D0%BD%D0%B0-%D0%BF%D0%BE%D0%BB%D0%B8%D1%86%D0%B0%D0%B8/", "text": "\n                    Поредният шофьор, пети от началото на април, който е предложил подкуп, за да не бъде санкциониран за нарушение, е задържан от велинградски полицаи, съобщиха от Пресцентъра на пазарджишката Областна дирекция на МВР. В неделя по обед на пътя Юндола-Якоруда при разклона за село Пашови автопатрул при Районното управление на полицията във Велинград спрял за проверка микробус „Форд“, управляван от 28-годишния В.С. от септемврийското село Злокучене. Униформените установили нарушение и предприели съставянето на акт по Закона за движение по пътищата. Виждайки развоя на събитията, шофьорът решил да действа. Той взел банкнота с номинал от 20 лева, приближил се към служебния автомобил и я пуснал вътре. В.С. е задържан незабавно за срок от 24 часа, а банкнотата е иззета като веществено доказателство.По случая е образувано бързо производство. През последния месец това е пети водач, задържан заради предлагане подкуп на полицейски служители в пазарджишко, уточни говорителят на пазарджишката полицейска дирекция Мирослав Стоянов. ﻿\n                    ", "date": "2018.04.16", "title": "Пети шофьор от началото на април предлага подкуп на полицаи"}
{"url": "http://www.monitor.bg/a/view/20371-%D0%98%D0%B7%D0%B4%D0%B8%D1%80%D0%B2%D0%B0%D1%82-%D1%87%D1%80%D0%B5%D0%B7-%D1%84%D0%B5%D0%B9%D1%81%D0%B1%D1%83%D0%BA-%D0%BD%D0%B0%D0%B3%D1%8A%D0%BB-%D0%B8%D0%B7%D0%BC%D0%B0%D0%BC%D0%BD%D0%B8%D0%BA-%D0%B7%D0%B0-%D0%B4%D0%B0-%D0%B3%D0%BE-%D0%BB%D0%B8%D0%BD%D1%87%D1%83%D0%B2%D0%B0%D1%82/", "text": "\n                    \nПотърпевши търсят чрез социалната мрежа Фейсбук нагъл измамник, за да си вземат изкараните пари и да го линчуват. Издирваният се казва Петър Петров и живее във Великобритания. Ето какво пише за него в профила си един от ужилените, Златко Паскалев. „Лицето Петър Петров - ИЗМАМНИК, прелъгва хората, че осигурява работа и има сериозни обекти, работи с английски компании и в момента, в който дойде време за плащането, започва да увърта нещата да му се влезе в положение, да го изчакат за парите още малко и след това започва да заплашва хората или да им прави тънки намеци, че няма да си вземат парите и да се спасяват ,както могат. Пазете се от него ,много сериозен играч е. Познавам още две момчета като мене, на които дължи пари ...\nИмам възможност да дам 50 паунда на някой да ми каже къде живее само, защото заради него съм потънал в борчове.” От коментарите под този пост става ясно, че има и други, които издирват въпросния Петър, на които той дължи заработените с честен труд пари. „Ама, че този е известен мошеник в Англия. Аз го познавам още от BG”, споделя потребител с име Reed Dido. „Само да го намеря и ще го линчувам”, заканва се втори потърпевш. А друг от присъединилите се към поста пък предупреждава: „За Бога, братя, никога не работете в чужбина с българи.\n\n                    ", "date": "2018.04.16", "title": "Издирват чрез фейсбук нагъл измамник, за да го линчуват"}
{"url": "http://www.monitor.bg/a/view/6689-%D0%9E%D1%87%D0%B5%D0%B2%D0%B8%D0%B4%D0%B5%D1%86-%D0%BE%D1%82-%D0%B0%D0%B2%D1%82%D0%BE%D0%B1%D1%83%D1%81%D0%B0-%D0%BA%D1%80%D0%B0%D0%B9-%D0%A2%D1%8A%D1%80%D0%BD%D0%BE%D0%B2%D0%BE-%D0%9E%D1%86%D0%B5%D0%BB%D1%8F%D1%85%D0%BC%D0%B5-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B5%D0%BD%D0%B8%D0%B5-%D0%BD%D0%B0-%D1%80%D0%B5%D0%B0%D0%BA%D1%86%D0%B8%D1%8F%D1%82%D0%B0-%D0%BD%D0%B0-%D0%BD%D0%B0%D1%88%D0%B8%D1%8F-%D1%88%D0%BE%D1%84%D1%8C%D0%BE%D1%80/", "text": "Кола излязла челно на футболистките от \"Олимпия\"  \n                    \nИзпреварващ рисково 19-годишен шофьор с \"Мазда\" е предизвикал инцидента край Велико Търново в понеделник вечерта, при който се обърна автобус със състезателки на футболния клуб \"Олимпия\" (Шумен), разказа Димитър Димитров, който помага на доброволни начала в подготовкана на вратарките и е пътувал с тима в автобуса.\n\n \"Вчера около 20:00 часа на връщане от мач от София с женският отбор на Олимпия Шумен около Велико Търново претърпяхме сериозен пътен инцидент. Оцеляхме благодарение на изключително адекватната реакция на нашия шофьор Ерджан Алиев, който предотврати голяма трагедия. Използвам случаят да му благодаря от все сърце за това, че спаси 13 човешки живота, включително и моя. Апелирам, моля, крещя - хора като седнете зад волана мислете и пазете себе си и другите на пътя, защото всеки го очакват да се върне жив и здрав в къщи. Конкретно за инцидента снощи - бяхме засечени от лек автомобил \"Мазда\" с великотърновска регистрация с 19-годишен водач, който предприе изпреварване на колона автомобили с изключително висока скорост. За да избегне челният удар, нашият шофьор избяга в банкета на пътя, като освободи нашето платно за движение. За съжаление бяхме ударени странично и буса се обърна извън пътя. Спирачният път на Маздата беше над 100 метра. Най-хубавото от всичко е, че при тази ситуация се разминахме сравнително леко, благодарение най- вече на реакцията на нашия шофьор. Не пожелавам на никого да преживее ужасът, който изживяхме докато извадим децата от буса. И сега следва най - интересното - днес държавните органи са почнали пълна проверка на фирмата на нашият шофьор. Сигурно ще го изкарат по - черен от дявола и ще хвърчат актове и глоби. А виновникът за автомелето най - вероятно ще се размине леко защото \"телесните повреди по участниците в ПТП-то са малки\". \n\nКакво ни се промени в главите през така наречените демократични години, че като стъпим на пътя губим даже инстинкта си за самосъхранение - аз специално нямам обяснение. И за край на този мой пост искам отново да изкажа благодарност на нашият шофьор Ерджан Алиев, за това че с професионалната си реакция предотврати много голяма трагедия.\" - пише Димитър Димитров.\n\n                    ", "date": "2018.04.16", "title": "Очевидец от автобуса край Търново: Оцеляхме благодарение на реакцията на нашия шофьор"}
{"url": "http://www.monitor.bg/a/view/29926-%D0%90%D0%BA%D1%86%D0%B8%D1%8F-%D0%A1%D0%BA%D0%BE%D1%80%D0%BE%D1%81%D1%82-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0/", "text": "\n                    Операция на \"Пътна полиция\" за контрол на скоростта по пътищата ще се проведе от днес до неделя, 22 април. Акцията ще се провежда на територията на целия ЕС, съобщи гл. инспектор Росен Рапчев от ГД \"Национална полиция\".\nПо думите му при предишната операция за контрол на скоростта у нас са били установени над 19 000 нарушения, което е над средното за ЕС. Държави с повече нарушения са Франция, Италия и Германия.\n\"В България се кара доста по-бързо отколкото е необходимо\", каза още Рапчев и отчете, че когато има акции за контрол на скоростта общият брой на пътно-транспортните произшествия леко спада.\nТой съобщи още, че само за 20 дни, през март, с новите лазерни камери са санкционирани повече от 4400 души за превишена скорост.\n \n\n \n\n \n\n \n\n \n                    ", "date": "2018.04.16", "title": "Акция „Скорост“ в страната "}
{"url": "http://www.monitor.bg/a/view/89052-%D0%A8%D1%83%D1%80%D0%B5%D1%8F%D1%82-%D0%BD%D0%B0-%D0%9C%D0%B8%D1%82%D1%8C%D0%BE-%D0%9E%D1%87%D0%B8%D1%82%D0%B5-%D0%B8%D0%B7%D1%82%D0%B5%D0%B7%D0%B0%D0%B2%D0%B0%D0%BB-%D1%83%D1%87%D0%B5%D0%BD%D0%B8%D0%BA-%D1%81%D0%BD%D0%B8%D0%BC%D0%B0%D0%BB-%D0%B3%D0%BE-%D1%87%D0%B8%D1%81%D1%82%D0%BE-%D0%B3%D0%BE%D0%BB/", "text": "Насилниците заплашени от обвинение в отвличане\n                    Шуреят на Митьо Очите- Христос Янулис, който бе арестуван преди дни заедно с още трима свои авери, е участвал в чудовищно издевателство над 19-годишен ученик. Момчето е било държано принудително и насила в таванска стая, съблечено чисто голо и снимано. Под заплаха, че ще публикуват голите фотоси в интернет, насилниците го принудили да им разпише две записи на заповеди, че им дължи пари.\n\nГрупата бе закопчана при зрелищна спецакция миналия петък на централната поморийска улица \"Княз Борис\". Двама от арестантите вече са освободени, но прокуратурата настоява 26- годишния Янулис и съучастникът му Богдан Рупанов, на 22 г., да бъдат задържани за постоянно. Засега двама са обвинени в упражняване на принуда над жертвата да извърши нещо против волята си. Твърде вероятно е обаче обвинението да бъде променено и двамата да бъдат подведени под наказателна отговорност за отвличане.\n\nСпоред събраните до момента по случая доказателства, шуреят на Митьо Очите и авера му Рупанов са отвели 19-годишния Георги Т. в таванско помещение в Поморие, като употребили сила и заплахи. След като останали насаме с жертвата, двамата бабаити го принудили да съблече всичките си дрехи и го снимали с телефоните си. После го накарали да падне на колене и да се моли за милост, като заснели и видеоклип. Близо час те го малтретирали психически и физически, а накрая го принудили да подпише безусловно, че им дължи пари. За какви суми ученикът е подписал записи на заповед, от разследването отказаха да уточнят.\n\nНе е ясно и какви са били отношенията между насилниците и жертвата. Една от версиите, по които работят разследващите е, че момчето е било принуждавано да пласира марихуана и друга дрога. Не е изключено обаче да е имало и неуредени финансови отношения, които са станали причина за издевателството над младежа.\n\nСрещу двамата са повдигнати обвинения по чл. 143, ал.1, лаконично съобщиха от прокуратурата.\n\nАнтимафиоти с качулки и въоръжени с автомати обсадиха Поморие в петък след обяд, само ден след извращенията над момчето. След масовите арести в района на поморийската бензиностанция, ченгетата обискираха няколко къщи, сред които и тази на Христос Янулис. До момента от полицията отказват да съобщят дали по време на акцията в арестантите са открити наркотици.\n\n\n \n                    ", "date": "2018.04.16", "title": "Шуреят на Митьо Очите изтезавал ученик, снимал го чисто гол"}
{"url": "http://www.monitor.bg/a/view/10476-%D0%A4%D0%B0%D0%BB%D1%81%D1%82%D0%B0%D1%80%D1%82-%D0%BD%D0%B0-%D0%B4%D0%B5%D0%BB%D0%BE%D1%82%D0%BE-%D1%81%D1%80%D0%B5%D1%89%D1%83-%D0%9F%D0%B5%D1%82%D1%8A%D1%80-%D0%9C%D0%BE%D1%81%D0%BA%D0%BE%D0%B2-%D0%B7%D0%B0-%D0%B2%D0%B0%D0%BA%D1%81%D0%B8%D0%BD%D0%B8%D1%82%D0%B5/", "text": "\n                    \n\nДелото срещу бившия здравен министър Петър Москов и заместника му Адам Персенски във връзка с ваксините \"Пентаксим\", \"Еувакс Б\" и \"Тетадиф\" не успя да тръгне.\n\nПодсъдими са и трима от \"Бул Био НЦЗПБ\" ЕООД. \nПричина за отлагането на началото на процеса е писмо на МФ, изпратено до съда, в което се посочва, че то няма претенции срещу подсъдимите, съобщи БТА. Освен това защитата на друг от подсъдимите - Любомир Димитров, Васил Василев, възрази срещу начина, по който е командирован конкретен прокурор по делото. По думите на Василев това била порочна практика. Освен това те получили документите по делото непосредствено преди великденските празници. \nСъдът се съгласи с довода за малкото време за подготовка на защитата, но отхвърли възраженията по отношение на прокурора.\nМеждувременно се оказа, че едната от съдебните заседатели - Албена Кръстева, е участвала като експерт в заключение по дела, по които страни са били \"БулБио\" и митниците. Това даде повод на част от защитата да изрази мнение, че не може едни и същи хора да са и вещи лица и съдебни заседатели. Затова и тя ще бъде сменена. В крайна сметка Кръстева си направи самоотвод.\nМосков отговаря пред съда за това, че на 9 юли 2015 г. приел като дарение от турското здравно ведомство 100 хил. дози ваксина за деца \"Пентаксим\" и 100 хил. дози ваксина за Хепатит Б - \"Еувакс Б\". Те обаче не били разрешени за употреба у нас.\nТака, според прокуратурата, Москов ощетил бюджета с 325 233,87 лв.\nВторото обвинение срещу Петър Москов е за това, че на 27 ноември 2015 г. улеснил сключване на неизгодна сделка с \"Бул Био НЦЗПБ\" ЕООД за дарение на 5 000 000 дози ваксини \"БЦЖ\". От това са произтекли значителни вреди за \"Бул Био\" в размер на 427 788,31 лв. с ДДС.\nСледващ опит за ход на процеса съдът ще направи на 18 юни.\n\n\n                    ", "date": "2018.04.16", "title": "Фалстарт на делото срещу Петър Москов за ваксините "}
{"url": "http://www.monitor.bg/a/view/45740-%D0%93%D0%B0%D0%B7%D0%BE%D0%B2%D0%B0-%D0%B1%D1%83%D1%82%D0%B8%D0%BB%D0%BA%D0%B0-%D0%B3%D1%80%D1%8A%D0%BC%D0%BD%D0%B0-%D0%B2-%D0%94%D0%B8%D0%BC%D0%B8%D1%82%D1%80%D0%BE%D0%B2%D0%B3%D1%80%D0%B0%D0%B4/", "text": "\n                    Газова бутилка избухна в понеделник сутринта около 10,30 часа в апартамент в блок 3 на ул. „Беласица“ в Димитровград. В жилището живеел 84-годишният Таньо Георгиев, който за щастие не е пострадал сериозно. Възрастният човек е откаран за преглед от екип на Спешна помощ.\n\nОт ударната вълна, предизвикана от бутилката са избити прозорците на две от стаите в жилището. Поражения има по вратите и мебелите в дома. Части от прозорците, щори и стъкла бяха излетели на улицата. Покриваха и пътната настилка.\n\nПо ирония на съдбата комбинираната печка на газ и ток била нова и монтирана часове по рано от сина на възрастния мъж. Вероятно обаче бутилката е била стара или с повреден вентил.\n                    ", "date": "2018.04.16", "title": "Газова бутилка гръмна в Димитровград"}
{"url": "http://www.monitor.bg/a/view/64769-%D0%98%D0%BD%D1%84%D0%B0%D1%80%D0%BA%D1%82-%D0%BF%D0%BE%D0%BA%D0%BE%D1%81%D0%B8%D0%BB-32%D0%B3%D0%BE%D0%B4%D0%B8%D1%88%D0%BD%D0%B8%D1%8F-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4%D1%87%D0%B0%D0%BD%D0%B8%D0%BD/", "text": "\n                     \n\nПатоанатомът д-р Яни Златков от благоевградската болница приключи аутопсията на 32-годишният Павел С. Ангелов днес по обяд. „Смъртта е настъпила от остра сърдечна недостатъчност. Освен това черния му дроб е силно увреден от употреба на наркотици и злоупотреба с алкохол“, констатира съдебния лекар патоанатом. Благоевградчанинът беше намерен мъртъв в квартирата си в събота вечерта. Хазяйката му, която живеела на друго място почукала за наема на вратата в наетата от него стая. Квартирата се намира в жилищен блок на ул. „Александър Стамболийскии“ в близост до гимназията за изучаване на чужди езици в центъра на областния град. Когато отворила вратата тя се натъкнала на ужасяваща гледка и непоносима миризма. Тялото на младия мъж е било проснато на пода в начален стадий на разлагане, очевидно е починал преди най-малко десетина дни, преди Великден. Пристигналите на място медици и полицаи не са установили следи от насилие.\n\nСпоред съседи Павел е благоевградчанин, но пожелал да живее отделно от родителите си и затова от няколко месеца наел квартира, за да бъде самостоятелен. Комшиите забелязали, че от известно време той ходел като отнесен, бил изпаднал в депресия. Споделял с тях, че е безработен, наскоро се разделил с приятелката си, като кандидатствал и чакал документите си, за да замине да работи и живее в чужбина. Опитвал се да се пребори с депресията си, като всеки ден тренирал във фитнес салони. Съседите му предполагат, че е починал от инфаркт, споделял с тях още, че собственикът на фитнеса му е приятел и му е давал т.н. хранителни добавки безплатно. За депресията допринесли конфликта му с родителите, заради които излязъл на квартира и раздялата с приятелката си, в която бил лудо влюбен.\n                    ", "date": "2018.04.16", "title": "Инфаркт покосил 32-годишния благоевградчанин"}
{"url": "http://www.monitor.bg/a/view/23788-%D0%A1%D0%B5%D0%B4%D0%B5%D0%BC-%D0%B4%D1%83%D1%88%D0%B8-%D0%BF%D0%B0%D0%B7%D1%8F%D1%82-%D0%BE%D0%B1%D0%B2%D0%B8%D0%BD%D1%8F%D0%B5%D0%BC%D0%B0%D1%82%D0%B0-%D0%BE%D1%82-%D0%A2%D1%80%D0%B0%D0%BA%D0%B8%D1%8F/", "text": "Цвета шест години карала със златен талон, след това я хванали пияна\n                    \n\nЕкспертиза, направена за 10 минути остави в ареста обвинената за зверската катастрофа на магистрала „Тракия“ Цвета Таскова. Проучването е било направено буквално на терен от експерт, който участвал в цялостния оглед на местопроизшествието край Вакарел, където шестима души намериха смъртта си, а други 26 бяха тежко ранени. Част от последните все още се борят за живота си. Експертното лице, което в материалите по делото фигурира с името Александър Димитров, започнал огледа в 17,25 часа и го приключил в 17,35 часа, стана ясно вчера от думите на адвоката на Таскова Георги Димов. В заключението си той записал, „че при общ визуален поглед не установил течове“. По думите на наблюдаващия прокурор Мирослав Ангелов експертът завъртял няколко пъти и волана на колата. Така установил, че кормилната уредба е изправна.Именно и технически изрядния автомобил бил причината за повдигане на обвинение на 28-годишната Цвета Таскова, тъй като се предполагало, че катастрофата е по нейна вина, а не заради повреда. „Преди да се изготви автотехническа експертиза, не може да се каже кой е виновен за катастрофата. Специална експертиза може да посочи къде е било мястото на удара“, каза Димов пред съда. Прокурорът също обясни, че трябва по-задълбочена проверка, но дори и тази е достатъчна за да се направи обосновано предположение, че Панова има вина. Съдът също изрази съгласие, че виновността не може да се определи от тази първоначална експертиза.В залата бяха цитирани и показания на няколко свидетели. Единият от тях, който се возил в злополучното рено на обвиняемата разказал, че тя започнала да завива последователно в ляво и в дясно, а след това се ударила в рейса. Дори определил поведението като неадекватно. В защита на Цвета бяха предоставени и данни, че 6 години е притежавала златен талон, тъй като нямала никакви нарушения. Разделила се с него едва преди две години, когато я хванали да шофира пияна или по-точно с 1,1 промила алкохол в кръвта.„Не очаквам хората да ме разберат. Съжалявам. Поднасям искрените си съболезнования. Надявам се да оздравеят хората, които са в болница“, каза плачейки пред съдебния състав Цвета. Тя беше пазена зорко от седмина служители на съдебна охрана, които следяха 55-килограмовото момиче, високо не повече от 150 см да не избяга от залата. Близо зад банката, на първите редове бяха и родителите на Цвета, който едва сдържаха емоциите си. Стана ясно, че баща й, който в момента е пенсионер и ходи с бастун, е обучавал авиатори, а майка й е подготвяла медицински кадри. Тя също се разплака и изрази съболезнования на роднините на жертвите.\n\n\n                    ", "date": "2018.04.16", "title": "10-минутна експертиза остави обвинената за „Тракия“ в ареста (ОБНОВЕНА)"}
{"url": "http://www.monitor.bg/a/view/64724-%D0%96%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%9F%D1%80%D0%B0%D0%B2%D0%B4%D0%B8%D0%BD%D0%BE-%D0%B2-%D1%83%D0%B6%D0%B0%D1%81-%D0%BE%D1%82-%D0%B1%D1%80%D0%B0%D1%82%D0%BE%D1%83%D0%B1%D0%B8%D0%B9%D1%81%D1%82%D0%B2%D0%BE/", "text": "\n                    \nПетдесетината жители на стралджанското село Правдино са в потрес от убийството, при което брат застреля брат си с пистолет в тила от упор, съобщи кметският наместник Бойо Тодоров.\n\nПо ирония на съдбата при погребението на 55-годишния Стоян Петров в понеделник от двете страни на майка му, 80-годишната баба Станка, застанали синовете на стрелеца, който е със 72-часова мярка за неотклонение „задържане под стража“.\n\nИзстрелът проехтял към 19,30 часа на метри от общия двор на братята Петър и Стоян. Куршумът проникнал в черепа откъм темето, жертвата паднала по очи и издъхнала за части от секундата, установили съдебните медици. Сигналът бил подаден на телефон 112 от съсед, който не повярвал на очите си като видял кървавата локва.\n\nАрестуваният 61-годишен Петър Петров бил пенсионер по болест след прекаран инсулт. Ударът го застигнал след като преди година и половина бил уволнен дисциплинарно от администрацията на община Стралджа, където работел в отдел „ТСУ“. Живеел със семейството си в Ямбол, рядко влизал в разговори с постоянните жители на Правдино. Затворен по характер бил и по-младият Стоян, който се грижел за баща си Стати и майка си Станка. И двамата братя имали двуетажни къщи, дворовете им били съседни от по 1,5 дка. По неизвестни причини двамата не си говорели от над 10 години.\n\n„Такава трагедия не помним в селото, хората тук са много набожни, имаме две черкви-източноправославна и католическа. Не можем да проумеем как така ще дръпнеш спусъка срещу брат си. До го гръмнеш в гръб като куче и после преспокойно да си се прибереш…“, недоумява наместникът, който от разследващите полицаи разбрал, че стрелбата е била със законно притежавано от Петър оръжие.\n\nОбразувано е досъдебно производство, повдигнато е обвинение за умишлено убийство , предстои да бъде поискана от съда постоянна мярка за неотклонение „задържане под стража“, обясниха от ямболската окръжна прокуратура.\n\n                    ", "date": "2018.04.16", "title": "Жителите на Правдино - в ужас от братоубийство   "}
{"url": "http://www.monitor.bg/a/view/61887-%D0%9E%D0%B1%D1%89%D0%B8%D0%BD%D0%B8-%D0%BA%D0%BE%D1%82%D0%BA%D0%B0%D1%82-%D1%82%D1%83%D1%80%D0%B8%D1%81%D1%82%D0%B8-%D1%81-%D0%B5%D0%BA%D1%81%D1%82%D1%80%D0%B5%D0%BC%D0%BD%D0%B8-%D0%B0%D1%82%D1%80%D0%B0%D0%BA%D1%86%D0%B8%D0%B8/", "text": "Поне 75 хил. българи и чужденци на приключенски пътувания в България\n                    \nМалки общини привличат туристи с екстремни атракции, научи „Монитор“. Освен чрез основните си забележителности, градове като Враца, Луковит, Рила, Сопот, Смолят, Кресна и Разлог имат потенциал за развитие и на т. нар. приключенски туризъм.\n\nСпоред министерството на туризма, цитирайки данни на НСИ за 2016 г., 240 хил. души са пренощували в местата за настаняване с 10 и повече легла в общини, където има условия за практикуване на екстремен туризъм. „Ако предложим, че около 10% от пренощувалите са практикували приключенски туризъм, заедно с друг вид туризъм – например планински или ски походи, то приключенския туризъм са избрали около 24 хил. души. В тази бройка не се включват лица, отседнали в собствен имот или при близки. Затова реалният брой може да е по-висок“, разясняват от ведомството.\n\nОт Института за анализи и оценки в туризма пък обясниха, че около 25 хил.\n\n\n\nБроят на сънародниците ни, които са фенове на подобни изживявания, е двойно по-голям - 50 хил., като в тази бройка попадат и ученическите лагери и зелените училища. Така общо любителите на силни усещания са поне 75 хил.\n\nСпоред министерството екстремният туризъм е един от най-бързо развиващите се сектори в туристическата индустрия, който привлича платежоспособни потребители, подкрепя местните икономики и насърчава прилагането на устойчиви практики. Включва дейности като подводен рафтинг, планинско и шосейно колоездене, езда, някои видове джип-сафари, програми за обучение за оцеляване, катерене с планински водач, планински преходи с различна трудност, екстремни ски и сноуборд.\n\nБългария разполага със значителни ресурси за развитие на приключенски туризъм. Това се потвърждава и от Adventure Travel Trade Association (ATTA), която измерва потенциала на този вид туризъм сред 28 развити и 163 развиващи се държави (според дефиницията на ООН) на база 10 категории показатели. Така преди три години\n\n\n\nна развиващите се държави с най-голям потенциал за приключенски туризъм.\n\nОказва се, че велотуризмът е най-разпространен у нас. Маршрути за планинско колоездене съществуват във всички по-високи планини. През страната минават и два от маршрутите на мрежата „Евровело“, инициирани от Европейската федерация по колоездене. Това са „Евровело 13“, който се движи по протежението на „Желязната завеса“, бившата граница между страните от Запада и съветските сателити, а в България и по граничните райони със Сърбия и Румъния, и „Евровело 6“, следващ реките Лоара, Рейн и Дунав. В България тези маршрути преминават през обявения за световно наследство от ЮНЕСКО резерват „Сребърна“.\n\nВ района на Искърското и Кресненското дефилета се организират рафтинг и спускания с каяк по бързеите на реките, особено през месеците май и юни, когато реките са най-пълноводни. Черно море предлага условия за гмуркане и подводен риболов.\n\nВъзвишенията над град Сопот пък са едно от\n\n\n\nУсловия за парапланеризъм и делтапланеризъм има и в районите на Витоша, Сливен, Кюстендил, Стара Загора и Албена. На по-високите мостове в страната, както и в пещерата „Проходна“, се организират скокове с бънджи.\n\nПланините в България покриват една трета от територията на страната и предлагат гъста мрежа от екопътеки. Популярни са Южнородопската, в близост до село Ягодина, Еменска в района на Велико Търново, Крушунска в района на Западния Предбалкан, Дряновска с начална точка Дряновкия манастир и други.\n\nЗападните Родопи пък са дестинация, богата на природни забележителности с потенциал за приключенски туризъм: Ягодинската пещера, Харамийската пещера, Дяволското гърло. В някои планински райони - около Враца, Лакатнишките скали в Искърското дефиле и връх Мальовица в Рила има чудесни условия за алпинизъм.\n\n                    ", "date": "2018.04.16", "title": "Общини коткат туристи с екстремни атракции"}
{"url": "http://www.monitor.bg/a/view/24950-%D0%A1%D1%87%D0%B5%D1%82%D0%BE%D0%B2%D0%BE%D0%B4%D0%B8%D1%82%D0%B5%D0%BB%D0%B8-%D0%B8%D1%81%D0%BA%D0%B0%D1%82-%D0%BF%D0%BE-50-%D0%BB%D0%B2-%D0%B7%D0%B0-%D0%BF%D0%BE%D0%BF%D1%8A%D0%BB%D0%B2%D0%B0%D0%BD%D0%B5-%D0%BD%D0%B0-%D0%B4%D0%B0%D0%BD%D1%8A%D1%87%D0%BD%D0%B0-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D1%8F/", "text": "Плащаме им по банков път или с наложен платеж\n                    \nСчетоводители ни искат по 50 лева, за да ни попълнят годишната данъчна декларация, установи проверка на „Монитор“ в сайтовете за безплатни обяви. Срокът тази година за подаване на документите в Националната агенция за приходите (НАП) е 30 април 2018 г. Още от февруари обаче са почнали да се появяват оферти за попълване на декларациите, като сумите започват от 17 лева и стигат до петдесетарка.\n\nСлед като репортер на „Монитор“ позвъни на една от обявите, счетоводителят обясни, че иска 50 лева, за да свърши работата. Предварително обаче ще трябва\n\n\n\nот работодателя по куриер, а след това той отново по пощата щял да върне вече готовата декларация. Парите пък ги иска с наложен платеж. Подателят на обявата гарантира, че всичко ще бъде готово в рамките на ден и половина, а единственото забавяне ще зависи от времето на доставката. Така като добавим и транспортните разходи, сумата може да стане и 60 лева.\n\nДруг специалист по числата пък иска 30 лева. Той обаче не иска документите по пощата, а сканирани и изпратени по имейл, което би ни спестило пари. След като той си свърши работата, декларацията отново ще ни бъде върната по електронната поща, а ние само ще трябва да я принтираме и да я изпратим на данъчните. Заплащането може да стане по банков път, уточни авторът на обявата.\n\nЗа да ни спестят тези излишни разходи, от НАП се опитват максимално да улеснят гражданите при подаването на отчета за доходите за миналата година. Най-бързо и лесно\n\n\n\nСтатистиката от подадените до този момент подоходни декларации на физическите лица сочи, че всяка втора е подадена по електронен път.\n\nДруг вариант е да изтеглим от сайта на данъчните т.нар. декларация с баркод. Формулярът с баркод изчислява автоматично дължимия данък след попълване на информация за получените доходи, внесените осигурителни вноски и ползваните облекчения. След това ще трябва да изпратим документите по пощата или лично да ги занесем в някой от офисите на приходната агенция.\n\nСпоред закона до 500 лева глоба грози всеки, който не подаде данъчна декларация. Данъчна декларация за доходите си за миналата година е длъжен да подаде всеки, който е получил пари извън тези по трудовия си договор. Важно е да се знае, че ако вече имаме рецидив и това е втората година, в която не сме декларирали доходите си,\n\n\n\nОсвен за неподаване на декларацията обаче глоба ни застрашава и при посочване на неверни данни. Ако те водят до по-нисък размер на данъка или освобождаване от плащане, приходната агенция ще ни глоби с до 1000 лв. При повторно нарушение законът ни заплашва със санкция от 2 бона.\n\nФизическите лица трябва задължително да декларират и получените парични заеми от физически лица, чийто общ размер надхвърля 10 хил лв. и към края на миналата година част от тях са непогасени.\n\nТрябва да обявим и заемите, които сме дали на приятели и роднини\n\nВ противен случай лицата, които спестят тази информация от НАП, ще трябва да платят 10% от недекларираната сума, а ако ни заловят втори път, размерът ще бъде 15 на сто.\n\nДанъкоплатците, които са си подали декларациите, но въпреки това не са внесли дължимите суми към бюджета, също подлежат на наказание. Глобата започва от 1000 лв., а при повторно нарушение скача на 2000 лв.\n\n                    ", "date": "2018.04.16", "title": "Счетоводители искат по 50 лв. за  попълване на данъчна декларация"}
{"url": "http://www.monitor.bg/a/view/65304-%D0%92%D1%81%D0%B5%D0%BA%D0%B8-%D0%BF%D0%B5%D1%82%D0%B8-%D0%BD%D0%B5-%D0%B2%D1%8F%D1%80%D0%B2%D0%B0-%D0%BD%D0%B0-%D0%B5%D1%82%D0%B8%D0%BA%D0%B5%D1%82%D0%B8-%D0%BD%D0%B0-%D0%B1%D0%B8%D0%BE%D1%85%D1%80%D0%B0%D0%BD%D0%B8%D1%82%D0%B5/", "text": "БАБХ разработва наредба за категория „Планински продукт“\n                    \n\nВсеки пети у нас не вярва на етикетите на опаковките на биохраните, а други 52% смятат, че може да им се има доверие само понякога и едва 4% ги приемат винаги за верни. Това сочи анкета сред потребителите за отношението им към идеята за въвеждане на знак за качество \"Планински продукт\", поръчана от евродепутата Момчил Неков. Засега\n\n\n\n- Австрия, Италия, Румъния и Франция. Соцдепутатът от ЕП смята, че след време Общността може да въведе такъв знак за целия ЕС и е хубаво България да бъде сред първите.\n\nВъв връзка с доверието на клиентите Богомил Николов от „Активни потребители“ каза, че за него производителите трябва да работят ежедневно. „Доверието на консуматорите е като английската морава и изисква непрекъсната грижа“, обясни той. И добави, че в бъдещата наредба много ясно трябва да се запишат изискванията към храните, които ще могат да се продават под названието „Планински продукт“, защото в противен случай ще има злоупотреби.\n\n60% от българите категорично подкрепят и вярват в ефекта от въвеждане на термина за качество „планински продукт“. 27% смятат, че може би ще има добър ефект, 10% нямат мнение, като само 3% са против. В тази връзка Пенка Манева, директор в БАБХ, съобщи, че земеделският министър Румен Порожанов вече е издал заповед за сформиране на работна група, която ще се занимава с изработването на наредбата за изискванията, на които да отговарят храните с логото „Планински прождукт“.\n\nСпоред резултатите от анкетата, проведена от „АФИС“ 12% от населението купува пряко, постоянно или често, продукти от планински производители на храни.\n\n\n\nза храни, носещи термин за качество „Планински продукт“. Това са преди всичко хора с доходи над 500 лв. на член на домакинството, предприемачи и висшисти. В същото време 8 на сто отговарят категорично отрицателно и те са основно пенсионерите и хората с ниски доходи. Други 14 на сто заявяват, че биха искали, но не могат да си позволят да дават повече пари за такива продукти. 27% искат да плащат повече и биха го сторили, но само при условие, че са сигурни в по-доброто качество.\n\nСпоред евродепутата Момчил Неков, въвеждането на термина за качество „планински продукт“ може да повлияе положително на развитието на демографията в тези райони, а също така да подпомогне развитието на туризма и да създаде необходимост от изграждането на нова транспортна инфраструктура, с помощта на която продуктите от тези региони да отиват на своите естествени пазари - големите градове, смята евродепутатът. Идеята е терминът от незадължителен да стане общоевропейски и тогава ще може да се получават и субсидии за производството.\n\n„Целта е да се създаде видимост на тези продукти, за да могат те да участват конкурентоспособно на големите пазари, а също така и да се развият\n\n\n\nВинаги говорим за България, че има много добра кулинария, но в същото време не предлагаме повече продукти. Всеки турист, идващ в България търси да опита нещо местно, вкусно, непознато като продукти и рецепти“, каза още Неков.\n\n \n\n\n \n\n\n \n                    ", "date": "2018.04.16", "title": "Всеки пети не вярва на етикети на биохраните (ОБНОВЕНА)"}
{"url": "http://www.monitor.bg/a/view/15711-%D0%9D%D0%B0%D0%B4-50-%D0%B8%D0%B7%D0%BB%D0%BE%D0%B6%D0%B8%D1%82%D0%B5%D0%BB%D0%B8-%D1%89%D0%B5-%D1%83%D1%87%D0%B0%D1%81%D1%82%D0%B2%D0%B0%D1%82-%D0%BD%D0%B0-%D1%82%D1%83%D1%80%D0%B8%D1%81%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%B1%D0%BE%D1%80%D1%81%D0%B0-%D0%B2-%D0%A2%D1%8A%D1%80%D0%BD%D0%BE%D0%B2%D0%BE/", "text": "\n                    Над 50 български и чуждестранни изложители ще се представят на 15-тото издание на Международно туристическо изложение „Културен туризъм“, което ще се проведе от 19 до 21 април в Двореца на културата и спорта „Васил Левски“, във Велико Търново. Сред участниците са 35 български общини, както и посолствата на ЮАР, Бразилия, Унгария, Чехия, Словакия, Полша, Азербайджан, Палестина, Китайския културен център, туроператори и турагенти. Всички те ще презентират на самостоятелни щандове нови продукти, атракции и дестинации за културен туризъм.\n\nВ рамките на форума ще се проведе международна кръгла маса за културния туризъм, организирана от Министерство на туризма, национална среща на туристическите информационни центрове и научна конференция на БАН за опазване, дигитализиране и представяне на нематериалното културно наследство. На специална церемония ще бъдат връчени наградите от Националния конкурс „READ & TRAVEL” („ЧЕТИ И ПЪТУВАЙ”) занай-професионални туристически сайтове и мобилни приложения, най-интересни туристически издания и публикации и най-оригинални плакати за събития в областта на културния туризъм.\n\nВ дните на изложението 40 издателства ще разположат в Двореца на културата свои щандове с нови заглавия, а посетителите ще имат възможност да се срещнат с популярни автори. Инициативата „Фоайе на книгата с автограф“ е на Регионална библиотека „Петко Р. Славейков” и се организира за трета поредна година в рамките на изложението „Културен туризъм“.\n\nОт 19 д 21 април в ДКС „Васил Левски“ ще могат да се видят номинираните филми от Международния туристически филмов фестивал “На източния бряг на Европа“, различни изложби, демонстрации на Национално сдружение Работилница „Седянка“ и Национално дружество „Традиция“- клон Велико Търново и още много тракции. На откритата сцена пред двореца ще бъде представен много български фолклор, унгарски народни танци, исторически и артистични възстановки, музикални изпълнения от различни жанрове, модерни и латино танци и хоротека. За посетителите на борсата ще има различни томболи с награди.\n\nМеждународното туристическо изложение „Културен туризъм“2018 ще бъде официално открито в 10,00 часа на 19 април.\n                    ", "date": "2018.04.16", "title": "Над 50 изложители ще участват на туристическата борса в Търново"}
{"url": "http://www.monitor.bg/a/view/45324-%D0%A2%D1%8A%D1%80%D0%B3%D0%BE%D0%B2%D0%B8%D1%8F%D1%82%D0%B0-%D1%81-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B8-%D0%B5-%D0%BF%D0%BE%D0%B5%D0%B2%D1%82%D0%B8%D0%BD%D0%B0-%D0%BE%D1%82-%D0%BA%D0%BE%D0%BF%D0%B0%D0%B5%D0%BD%D0%B5%D1%82%D0%BE-%D0%B8%D0%BC/", "text": "Блокчейн  премахва  нуждата от  трета страна. Дигиталните валути,  както и при  акциите, може  да се манипулира чрез медиите. Инвеститорите  във виртуалните  пари трябва  да се пазят  първо от себе си, от алчността  и измамите.\n                    Визитка:\n\nПаскал Талларида, роден и израснал във Франция, е професионален форекс трейдър с повече от 11 години опит в областта.\nОсновател е на трейдинг школата DMTrading, която бързо се превръща в една от най-големите във Франция.\nУчаствал е като спикър в много конференции, лектор е и в няколко университета.\nПаскал е съосновател и изпълнителен директор на Jarvis Edge, блокчейн финтех компания, базирана в София.\n\n \n\n- Г-н Таларида, как децентрализираната система ще промени търговията с различни финансови пазари, форекс и акции?\n\n\n- Блокчейн ще премахне посредника между продавач и купувач, тъй като в момента, за да търгуваш каквото и да било, трябва да има институция, която опосредства транзакциите. В момента се нуждаем от посредник заради липсата на доверие. Ако искаш да купиш акции няма как да бъдеш сигурен, че отсрещната страна ще ти ги продаде със сигурност и затова ти трябва посредник. Блокчейн премахва нуждата от трета страна, така може хората да търгуват директно помежду си. И след като няма трета страна, няма такси, по-бързо е, по-демократично и прозрачно. И тук можем също така да добавим, че е по-проследимо. Също така за разлика от традиционната банкова система, която е затворена система, бавна и с много посредници, транзакциите в блокчейн са директни и изпращането на средства е улеснено – изпращането на пари от единия до другия край на света може да се случи за секунди. Премахването на „границите” във финансовия свят дава значителни възможности и това ще допринесе за развитието на икономиките в световен мащаб.\n\n\n- Все още ли има липса на големи капитали в блокчейн?\n\n\nБлокчейн има две основни части – едната са банките и индустрията, което е  свързано с технологията, която никой не вижда. Втората са криптовалутите, с всичките позитивни и негативни неща, свързани с тях. Големите инвестиции са повече в първата група, отколкото във втората.\nИма много банки, които са инвестирали значителни суми в технологията, но не и в стартиращи компании, които се занимават с тази технология. При криптовалутите повече са частните инвеститори или фондове, които инвестират в стартъпи, занимаващи се с блокчейн. Но все още няма значителни инвестиции, както е например при изкуствения интелект и други съвременни технологии.\n\n\n- Развивате онлайн платформа за търговия от един акаунт с всички познати финансови инструменти, включително и криптовалути? С какво е по-различна от останалите?\n\n\n- Уникалното при платформата е, че на едно място можеш да правиш всичко с парите си – да ги инвестираш, да ги депозираш, изпратиш, да вземеш или дадеш заем и да ги инвестираш.\nВсъщност проектът включва създаването на финансова екосистема с два основни компонента. Първият е регулиран ексчейндж, даващ достъп до всички финансови пазари в света само от един акаунт (форекс, акции, крипто валути, метали и други). Вторият е обединение на блокчейн приложения, които също ще могат да се управляват от един профил (например „миньорство”, заеми, споделяне на компютърни ресурси и други). Сега има много качествени блокчейн решения, които обаче са трудно достъпни за хората и има необходимост да са по-приемливи и лесни за възприемане. В нашата платформа разработваме инфраструктурата на всички тези решения, представени през един интерфейс.\nТова е вид агрегатор, който обединява различни блокчейн решения, прави ги достъпни с един клик за всеки. Тя ще позволява широк спектър от транзакции – търговия с криптовалути и традиционни (фиатни) пари, изпращане на средства към банкомат и дори ипотекиране на апартамент само с няколко стъпки. Тъй като платформата е регулирана, това дава възможност да депозираш директно с фиатни пари. Отделно дава достъп до блокчейн решения с различни функции- например може да отдаваш компютърен ресурс под наем през нощта, когато не го използваш, на някого в другия край на света, който може да използва паметта му. И да печелиш от това. Така на едно място можеш да правиш всичко с парите си – да ги инвестираш, да ги депозираш, изпратиш, да вземеш или дадеш заем и да ги инвестираш.\n\n\n- Кое е по-добрият вариант за хората, желаещи да се занимават с криптовалути – да ги добиваш с „миньорство” или инвестираш?\n\n\n- Смятам, че е по-добре да инвестираш директно във виртуалните пари, защото можеш да избереш в кой момент да купиш или продадеш дадена криптовалута. И най-важното няма нужда от голяма инвестиция, за да започнеш да инвестираш. Копаенето на дигиталните пари изисква по-голяма инвестиция, малко повече знания относно добиването им. И не можеш да управляваш риска си толкова добре, колкото при търговия с криптовалути. Но е добре да правиш и двете, за да разпределиш правилно инвестициите.\n\n\n- Кога е най-добрият момент да влезеш или да излезеш от една криптовалута?\n\n\n- Ако знаех, сега щях да съм на яхта (смее се). А сега сериозно – зависи от сегашната ситуация на пазара. Има различни стратегии според вида пазар- „пазар балон” или стандартен. При всеки пазар има различни фази и за всяка фаза има различна стратегия. В момента ситуацията при криптовалутите е „балон”, съответно има начало, среда и край на „балоните” на пазара. В момента криптовалутите са между средата и края на балона. Най-добрата точка, на която може да се влезе, е възможно най-ниската, когато цената е паднала с 40%, което е нормален спад при криптовалутите. Тъй като е трудно този момент да бъде определен, друг вариант е да се изчака позитивен поток на медийни новини. Защото при „балон” на този пазар новините имат решаващо значение за растежа му обратно нагоре или спукването му. Криптовалутите, както и при акциите, може да се манипулира чрез медиите. Пример е случилото след ноември и декември миналата година, когато биткойн удари 10 000 и повече хиляди долара. Тогава все повече и повече медии започнаха да съобщават за растежа на най-известната криптовалута. Това доведе много хора да се интересуват и говорят, както и да купуват биткойн, заради историите в медиите как хората стават милионери, купувайки дигиталните пари. Благодарение на това биткойн стигна 20 000 долара за по-малко от месец. Без медиите това не би могло да се случи.\n\n\n- С какви знания и финанси трябва да разполагат инвеститорите, за да влязат на този пазар?\n\n\n- Когато става въпрос за знание, потенциалният инвеститор трябва да разбере принцип на търговия, който не се различава от пазара на акции. Повечето хора не познават толкова добре пазара. От технологична гледна точка не се изискват някакви особено познания, но най-вече трябва да се разсъждава къде има проблеми и кой компании се опитват да дадат решение на тях. Разбира се, необходими са елементарни финансови познания как да управляваш рисковете, което е най-важното нещо. По отношение на финансите, с които да разполагаме – хубавото при криптовалутите е, че буквално можеш да започнеш с един цент. Но това няма да ти даде възможност да спечелиш значителна сума. Най-разумно е да стартираш със сумата, която можеш да си позволиш да губиш всеки месец, без да се тревожиш за загубата є. Тя е относителна за всеки, някои хора може да загубят 10000 долара на месец без да им се отрази по никакъв начин, а за други и 10 евро не са малко пари за губене.\n- Как преценявате в какво първично предлагане на виртуална валута да участвате? От какво трябва да се пазят инвеститорите?\n- На първо място трябва да се пазят от самите себе си и от алчността си, на второ от измами. Трудно е да видиш измамата, а и има доста утопични проекти, но е хубаво да се придържаш към тези с реални и постижими идеи. Засега първичното предлагане на виртуална валута е един от основните начини да инвестираш в блокчейн, така че трябва да се инвестира в тях. Трябва да се фокусирате освен върху идеята, също така  и върху членовете на екипа, какъв проблем иска да разреши проекта и каква е общността зад компанията. Последното е важно, защото колкото е по-силна връзката на компанията с общността, толкова е по-силна и самата тя.\n\n\n- На какво ниво са крипто трейдърите в България в сравнения с останалите?\n\n\n- Участвам в много събития в България и забелязвам, че от една година крипто трейдърите стават все повече и повече. Интересът към този тип финансови пазари е голям по целия свят и България не се различава. Тук срещнах повече крипто ентусиасти, защото има много ИТ специалисти, които да добре запознати с блокчейн и криптовалутите, както и много миньори заради ниската цена на електричеството.\n                    ", "date": "2018.04.16", "title": "Търговията с криптовалути е  по-евтина от копаенето им"}
{"url": "http://www.monitor.bg/a/view/68663-%D0%91%D0%9D%D0%91-%D0%9A%D0%B0%D1%80%D1%82%D0%BE%D0%B2%D0%B8%D1%82%D0%B5-%D1%80%D0%B0%D0%B7%D0%BF%D0%BB%D0%B0%D1%89%D0%B0%D0%BD%D0%B8%D1%8F-%D1%81%D0%B0-%D1%81%D0%B5-%D1%83%D0%B2%D0%B5%D0%BB%D0%B8%D1%87%D0%B8%D0%BB%D0%B8-%D1%81-44-%D0%B7%D0%B0-%D1%82%D1%80%D0%B8-%D0%B3%D0%BE%D0%B4%D0%B8%D0%BD%D0%B8/", "text": "\n                    За период от три години - от 2014 до 2016 г., броят на плащанията, извършени с карти, е нараснал с 44%, а стойността на плащанията с карти е нараснала с 38%. В същото време броят и стойността на картовите плащания, извършени чрез виртуално терминално устройство ПОС, са нараснали с над 20%. Това каза при откриването на 20-ото юбилейно издание на финансовия технологичен форум „Дигитализацията - катализатор за модернизацията на финансовия сектор\" подуправителят на БНБ и ръководител на управление „Банково\" Нина Стоянова.\nДанните на БНБ сочат още, че през 2016 г. над 50% от нарежданията за кредитен превод са били направени от потребителите по електронен път, което представлява две трети от общата стойност на всички кредитни преводи.\nПо думите на Нина Стоянова, предварителните данни на БНБ за 2017 г. затвърждават тенденцията на нарастване на споменатите показатели.\n„Новият Закон за платежните услуги и платежните системи, който въвежда в българското законодателство изискванията на Втората директива за платежните услуги (PSD2), влезе в сила на 6 март 2018 г. Той съдържа съществени промени по отношение на платежните услуги, извършвани по електронен път. Както е известно, законът въвежда два нови вида платежни услуги, извършвани изцяло в интернет среда - услуги по иницииране на плащане и услуги по предоставяне на информация за сметка\", обясни подуправителят на БНБ.\nТя подчерта, че основен акцент в закона е поставен върху сигурността на безналичните плащания, особено тези, осъществявани в интернет или чрез друг дистанционен способ, и съответните мерки, които доставчиците на платежни услуги трябва да предприемат в това направление. Във връзка с това Европейската комисия прие делегиран регламент, съдържащ регулаторни технически стандарти за задълбоченото установяване на идентичността на клиента и общите и сигурни отворени стандарти на комуникация. Доставчиците на платежни услуги следва да приведат дейността си в съответствие с регламента най-късно до 14 септември 2019 г.\n                    ", "date": "2018.04.16", "title": "БНБ: Картовите разплащания са се увеличили с 44% за три години"}
{"url": "http://www.monitor.bg/a/view/50605-%D0%A7%D0%B0%D1%81%D1%82%D0%BD%D0%B8%D1%82%D0%B5-%D0%BF%D1%80%D0%BE%D0%BC%D0%B8%D1%88%D0%BB%D0%B5%D0%BD%D0%B8-%D1%84%D0%B8%D1%80%D0%BC%D0%B8-%D1%81%D0%B2%D0%B8%D0%B2%D0%B0%D1%82-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8%D1%82%D0%B5-%D0%BF%D1%80%D0%B5%D0%B7-2018-%D0%B3/", "text": "\n                    Плановете на промишлените предприятия са да свият инвестициите с 6,6% през 2018 г. спрямо направените през миналата година. Това показват данни от редовното бизнес наблюдение на инвестиционната активност сред промишлените предприятия, проведено през март от Националния статистически институт (НСИ).\nСпоред изследването делът на частния сектор в общия обем на очакваните разходи за придобиване на активи през тази година е 84,6%, като мениджърите от този сегмент предвиждат намаление на инвестиционните си програми с 14% в сравнение с 2017 г.\nНай-голям относителен дял в инвестициите през настоящата година се очаква да формира производството на стоки за междинно потребление (43,3%), при което обаче се предвижда понижение от 12% спрямо предходната година.\nНа второ място по прогнозен обем на инвестициите са енергетичните и свързаните с водата сектори (с относителен дял от 25,4%), при които се очаква увеличение с 27,9% в сравнение с 2017 г.\nСледва производството на недълготрайни потребителски стоки, което е с относителен дял от 16,3%, като предвижданията на мениджърите са за свиване на инвестиционните програми с 25,2% спрямо предходната година.\n                    ", "date": "2018.04.16", "title": "Частните промишлени фирми  свиват инвестициите през 2018 г."}
{"url": "http://www.monitor.bg/a/view/64087-500-%D0%BB%D0%B2-%D1%82%D1%80%D0%B5%D1%82%D0%B0-%D0%BF%D0%B5%D0%BD%D1%81%D0%B8%D1%8F-%D0%B0%D0%BA%D0%BE-%D0%B2%D0%BD%D0%B0%D1%81%D1%8F%D0%BC%D0%B5-%D1%81%D1%82%D0%BE%D1%82%D0%B0%D1%80%D0%BA%D0%B0-%D0%BD%D0%B0-%D0%BC%D0%B5%D1%81%D0%B5%D1%86/", "text": "615 хил. българи депозират пари в доброволните каси\n                    Почти 500 лева можем да си подсигурим за т.нар. трета пенсия, ако докато работим, внасяме по стотарка на месец в доброволен пенсионен фонд, показват изчисления на „Монитор\". Предимството е за онези, които започват да заделят средства по-отрано – почти веднага след като започнат първата си работа.\nОнлайн калкулатори изчисляват, че със 100 лв. на месец, трупани в продължение на 35 години, може да се докарат над 70 хил. лв., с които да се осигури допълнителна пенсия извън тази от Националния осигурителен институт (НОИ) и универсалния пенсионен фонд.\nСпециализираните калкулатори, които са достъпни на сайтовете на всички дружества, предлагащи допълнително пенсионно осигуряване, дават възможност на\nчовек сам да изчисли каква обща пенсия  би искал\nда получава\nи какви месечни вноски трябва да заделя, за да си осигури старините.\nТочно каква пенсия от доброволния пенсионен фонд ще получи осигуреният зависи от това кога започва да прави вноски и колко дълго, в какъв размер са и каква е доходността.\nИзчисленията показват, че ако сте на 30 години в момента и всеки месец внасяте по 100 лв., след 65-ата си годишнина ще имате около 75 бона. Освен това имате и възможност да изберете как да получавате парите си - дали накуп, разсрочено или комбинирано, т.е. част от сумата я получавате веднага след като спрете да работите, а останалите пари всеки месец в избран период от вас.\nКалкулаторите смятат и размера на парите, които трябва да давате всеки месец при посочване на желаната пенсия. Така например ако желаете да получавате по хилядарка всеки месец за период от 10 години, ще трябва да внасяте по 90 лв. докато станете на 60. Това обаче важи, ако в момента сте на 20,\nза 30 годишните сумата скача\nна 150 лв.\nа за 40 – на 288 лв.\nЛицата, които се осигуряват за трета пенсия - в доброволните пенсионни фондове, са натрупали средно по 1698,96 лева. Това сочат данните на фондовете, обявени от Комисията за финансов надзор (КФН). Информацията е получена на база на финансовите отчети и справки, представени от пенсионноосигурителните дружества в КФН.\nЗа този вид пенсия са помислили 614,8 хил. наши сънародници, като отново се отчита ръст от 2 на сто.\nНетните активи в този фонд се повишават с 16%\nкъм края на миналата година до 1,055 млрд. лв. Брутните постъпления от осигурителни вноски също отчитат ръст – с 40% до 138,98 млн. лв. при среден размер на месечните постъпления от осигурителни вноски от 109,65 лв. на лице.\nСпоред Никола Абаджи-ев, председател на Българската асоциация на дружествата за допълнително пенсионно осигуряване, профилът на хората, предпочитащи да съхранят парите си в пенсионен фонд, показва, че по-голямата част от клиентите са на възраст около 40-45 години. Все повече са и хората със средни доходи, като се увеличава и делът на работодателите, които внасят доброволни вноски на своите служители.\n\n\n\nОсигурителните вноски трябва да бъдат увеличени, за да се гарантират стабилност на системата и добри пенсии. Това коментира директорът на Балканския институт по труда и социалната политика Иван Нейков, който е и бивш социален министър.\nПо думите му в средносрочната бюджетна прогноза на Министерството на финансите не се търсят механизми за промяна на начина на финансиране на пенсионната система, което означава, че и през следващите години пенсиите ще останат ниски.\n\"Пенсионният модел ще издържи. Няма рискове за изплащането на пенсиите. Но тази стабилност има цена – ниските пенсии. Ако искаме да има осезаемо увеличаване на пенсиите, трябва да продължим онези неща, които никой политик не иска да изговаря – увеличаването на пенсионната възраст и увеличаването на тежестта на осигурителните вноски\", каза специалистът пред БНР.\nБившият социален министър посочи, че е привърженик на идеята за по-добро качество на живот чрез по-дълъг трудов път и \"реалистични осигуровки\". Намаляването на осигуровките през годините, съчетано с високата безработица, е довело до дефицита в бюджета на НОИ, заради който се налага и помощ от държавния бюджет, обясни той.\nПо думите му в социалната сфера има такъв закон – колкото време се движиш в едната посока, поне толкова време трябва да се движиш обратно, за да компенсираш. Според него в следващите поне 10-15 години трябва да бъде създаден механизъм за поетапно нарастване на размера на осигуровката. Това може да бъде спестено само ако имаме нова политика по доходите.\n\"Тогава, дори и да запазим днешния размер на осигуровките, когато доходите на хората са по-високи, и приходите в НОИ ще се увеличават\", обясни Нейков.\n\n\n\nМалко над 2,789 млрд. лв. общо има в Сребърния фонд, става ясно от отчетните данни на Министерството на финансите, публикувани на сайта на ведомството. От тази сума 2,785 млрд. лв. са оформени в годишни депозити в Българската народна банка (БНБ) с решения на Управителния съвет на фонда.\nТрансферираните през февруари средства към гаранционния фонд от фонд „Пенсии\" в ДОО са в размер на 2,03 млн. лв.\nКакто през последните няколко години, така и към края на февруари 2018 г. парите за пенсии са с нулева доходност. Консервативната инвестиционна политика, с която се управлява фондът, обаче осигурява постигането на положителна реална доходност, т.е. на доходност, надхвърляща темпа на инфлация за определен период.\nОт създаването си през 2008 г. до настоящия момент акумулираният ресурс на фонда се намира в отделна сметка в Българската народна банка. По този начин фондът представлява част от международните валутни резерви на страната и се управлява съгласно Закона за БНБ, което гарантира, че принципите на надеждност, ликвидност и диверсификация са спазени по всяко време. Казано иначе, Централната банка управлява парите при минимално възможен инвестиционен риск, което при равни други условия съответства на относително по-ниско ниво на доходност в сравнение с частните институционални инвеститори.\n\n \n\n \n\n \n                    ", "date": "2018.04.16", "title": "500 лв. трета пенсия, ако  внасяме стотарка на месец"}
{"url": "http://www.monitor.bg/a/view/76111-%D0%A0%D0%B0%D0%B7%D1%85%D0%BE%D0%B4%D0%B8%D1%82%D0%B5-%D0%B7%D0%B0-%D1%82%D1%80%D1%83%D0%B4-%D1%81-%D1%80%D1%8A%D1%81%D1%82-%D0%BE%D1%82-11-%D0%BD%D0%B0-%D1%81%D1%82%D0%BE-%D0%B7%D0%B0-%D0%B3%D0%BE%D0%B4%D0%B8%D0%BD%D0%B0/", "text": "България в челото по ръст на производителността на труда\n                    Разходите на работодателите за труд в частния сектор нарастват с 11% през 2017 г. спрямо година по-рано. Единствено Румъния има по-голям ръст по отношение разходите за труд в ЕС – 12,9%. Страната ни e сред лидерите по ръст на заплати, показват предварителните данни на европейската статистическа служба Евростат.\n\nВ основната си част на разходите за труд това са разходи за заплати, които формират около 81%, а останалите са разходи за социални и здравни осигуровки и данъци (около 19%).\n\nПредварителните данни за производителността на труда показват, че у нас тя е нараснала с 1.7% през 2017 година, съпоставено с 2016 г. Така България се класира на 9-то място по увеличение на производителността на труда сред страните - членки. Средно за целия ЕС ръстът е 0,8%. Преди нас с по-висока производителност са страни от Централна и Източна Европа – Естония, Литва, Румъния, Латвия, Полша, Чехия, Словения, Унгария.\n\nПроизводителността на труда и разходите за труд не се движат успоредно, а напротив, те са в съотношение 6:1, отбелязват от Българска търговско-промишлена палата. Според икономистите на организацията е важно темповете да се движат паралелно нагоре и да няма дисбаланси.\n\nВлияние върху ръста на разходите за труд оказва и административно наложената минимална заплата от 510 лв. през 2017 г., която бе увеличена с 11% спрямо 2016 г. Осигуровките също бяха увеличени с 1 процентен пункт и това даде отражение също в нарасналите разходи за труд.\n\nОт БТПП припомнят, че средната работна заплата в края на 2017 г. достигна 1095 лв., а за София надвишава 1476 лв. С най-висок ръст в заплащането през 2017 г. се отчита в следните сектори: операции с недвижими имоти, административни дейности, образование, търговия, производство.\n                    ", "date": "2018.04.16", "title": "Разходите за труд с ръст от 11 на сто за година"}
{"url": "http://www.monitor.bg/a/view/2314-%D0%97%D0%B0%D0%BF%D0%BB%D0%B0%D1%82%D0%B8%D1%82%D0%B5-%D0%B2-%D0%93%D1%8A%D1%80%D1%86%D0%B8%D1%8F-%D0%BF%D0%B0%D0%B4%D0%BD%D0%B0%D1%85%D0%B0-%D0%B4%D0%BE-%D0%BD%D0%B8%D0%B2%D0%BE%D1%82%D0%BE-%D0%BD%D0%B0-%D0%BF%D0%B0%D1%80%D0%B8%D1%82%D0%B5-%D0%B7%D0%B0-%D1%82%D1%80%D0%B5%D1%82%D0%B0%D1%82%D0%B0-%D0%B2%D1%8A%D0%B7%D1%80%D0%B0%D1%81%D1%82/", "text": "\n                     \n\nДoxoдитe в Гъpция нe cпиpaт дa cпaдaт, a зaплaтитe вeчe дocтигaт нивoтo нa пeнcиитe. Пoчти 1,5 милиoнa дyши в cтpaнaтa живeят в cпиpaлaтa нa бeднocттa, пoлyчaвaйки мнoгo ниcки зaплaти и пeнcии.\nKpизaтa ocтaви нeизличим бeлeг въpxy живoтa нa paбoтницитe, кaтo пoчти 1/3 oт paбoтeщитe в чacтния ceктop ca във фopми нa вpeмeннa зaeтocт и тpябвa дa oцeлeят cъc cpeднa бpyтнa мeceчнa зaплaтa oт eдвa 383 eвpo.\nОкoлo 40% oт пeнcиoнe-pитe пoлyчaвaт ocнoвнa пeнcия пo-мaлкa oт 500 eвpo, a кoгaтo ce изключaт oбeзщeтeниятa зa инвaлиднocт и cмъpт, 30,7% oт тяx живeят нa ocнoвнa пeнcия, кoятo e cpeднo 372 eвpo нa мeceц.\nOфициaлнитe дaнни зa зaплaтитe и oбeзщeтeниятa oчepтaвaт мpaчнa кapтинa нa гpъцкaтa икoнoмикa. Cpeднaтa зaплaтa нa близo 2,2 млн. paбoтници в чacтния ceктop e 920 eвpo, дoкaтo cpeдният дoxoд нa пoлyчaвaщитe ocнoвнa и дoпълнитeлнa пeнcия e 895,53 eвpo, кoeтo e знaк, чe вътpeшнaтa oбeзцeнкa нa зaплaтитe e знaчитeлнo пo-гoлямa oт oбeзцeнявaнeтo нa пeнcиитe в гoдинитe нa кpизaтa.\nДaннитe paзкpивaт, чe 29,9% oт paбoтницитe нa зaплaтa живeят cpeднo c 382,91 eвpo. Cpeднoтo възнaгpaждeниe зa paбoтa нa пълeн paбoтeн дeн в пpeдпpиятиятa e 1148,27 eвpo в мoмeнт, кoгaтo пo-мaлкo oт 3/4 oт cлyжитeлитe (1,54 млн. дyши) paбoтят нa пълнo paбoтнo вpeмe.\nCпopeд пeнcиoннитe cтaтиcтики зa фeвpyapи 2018 г. oт пoчти 2 млн. пeнcии, oтпycнaти пopaди възpacт, пoчти 2/3 (1,32 млн.) ca пoд 1000 eвpo бpyтo. Ocнoвнитe coциaлнoocигypитeлни oбeзщeтeния ca 723 eвpo нa мeceц, a дoпълнитeлнитe ocигypoвки ca cpeднo 171,86 eвpo, кaтo cpeднaтa мeceчнa cyмa e eдвa 895,53 eвpo бpyтo.\nПoчти 1/4 oт пeнcиoнepитe (около 615 000 дyши) ca пoд 65-гoдишнa възpacт, пoкaзвa oфициaлнaтa cтaтиcтикa.\n\n \n                    ", "date": "2018.04.16", "title": "Заплатите в Гърция паднаха до  нивото  на парите за  третата възраст "}
{"url": "http://www.monitor.bg/a/view/23480-%D0%9D%D0%B0%D0%B4-161-%D1%85%D0%B8%D0%BB-%D0%BD%D0%B0%D1%88%D0%B5%D0%BD%D1%86%D0%B8-%D0%BF%D0%BE%D0%BB%D1%83%D1%87%D0%B0%D0%B2%D0%B0%D1%82-%D0%BD%D0%B0%D0%B4-2-%D0%B1%D0%BE%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B0/", "text": "\n                    \nНад 161 хиляди българи получават заплата от над 2000 лева месечно, или 24 000 лева годишно. От тях точно 33 339 са хората, които получават над 5000 лева месечно. Това сочат данните на Министерството на труда и социалната политика\nЗа период от четири години  бългapитe cъc зaплaтa нaд 2000 лeвa ca ce yвeличили c 65%, a тeзи c дoxoди нaд 5000 лeвa - c 62%. \n\nДaннитe нa НАП пък coчaт, чe нaй-мнoгo бългapи дeклapиpaт дoxoди мeждy 250 и 600 лeвa - нaд 1,131 милиoнa дyши. Meждy 2013 и 2015 гoдинa oбaчe тe ca пoвeчe - 150 xиляди дyши, кaтo пpeз 2016 гoдинa нaмaлявaт знaчитeлнo. Гoлям e бpoят нa тeзи c дoxoди paвни или пoд 200 лeвa - нaд 709 xиляди дyши. Cлeд тяx тpeтaтa нaй-мнoгoбpoйнa гpyпa e нa xopaтa, дeклapиpaли дoxoд мeждy 600 и 1000 лeвa - 569 xиляди дyши.\n\n                    ", "date": "2018.04.16", "title": "Над 161 000 нашенци вземат над 2 бона заплата"}
{"url": "http://www.monitor.bg/a/view/22312-%D0%94%D0%B2%D0%B5-%D1%82%D1%80%D0%B5%D1%82%D0%B8-%D0%BE%D1%82-%D1%80%D0%BE%D0%B4%D0%B5%D0%BD%D0%B8%D1%82%D0%B5-1960-%D0%B3-%D1%81-%D0%B4%D0%BE-50-%D0%BB%D0%B2-%D0%B7%D0%B0-%D1%81%D1%82%D0%B0%D1%80%D0%B8%D0%BD%D0%B8/", "text": "Само 10 на сто могат да очакват над 100 кинта в периода 2021-2037 г.\n                    \nОколо 70% от първите пенсионери, имащи право на втора пенсия, ще получат не повече от 50 лева от втория стълб на пенсионната система, повечето около 30 лева. Едва 20% от лицата, които се пенсионират в периода 2021 и 2037 г., ще получат втора пенсия между 50 и 100 лева. Останалите 10% ще могат да очакват втора пенсия от над 100 лева от частните фондове. Това става ясно от публикуваната за обществено обсъждане от Министерството на труда и социалната политика (МТСП) концепция за фазата на изплащане на пенсии от втория стълб. В документа се посочват разчети за  очакван размер на натрупванията в индивидуалните партиди на лица, осигуряващи се върху минималната работна заплата, средния осигурителен доход и максималния осигурителен доход, както и за прогнозен размер на пожизнените пенсии.  От документа става ясно, че 70% от първите пенсионери – тези, които се пенсионират между 2021 и 2037 година, ще получат по под 50 лева – средно с около 20% по-ниска пенсия от НОИ, ако останат във втория стълб. Припомняме, че през 2015 година ГЕРБ даде възможност осигурените лица да прехвърлят партидите си в НОИ и така да получават само пенсия от държавата вместо от частните пенсионни фондове. КС потвърди, че промяната не противоречи на конституцията.\nНаправеният анализ на структурата на осигурените в универсални пенсионни фондове (УПФ) лица показва, че 70% от родените между 01.01.1960 г. и 01.01.1965 г. се осигуряват върху доходи под средния осигурителен доход за страната. Това означава, че за 70% от пенсиониращите се в периода 2021 - 2027 г. натрупванията в УПФ към момента на пенсиониране не биха осигурили пенсия в размер от 50 лв. Нещо повече - 55% от първите кохорти пенсионери биха получили пенсия в размер, ненадхвърлящ 30 лв. (през 2021 г. или следващите години). Всички тези лица са осигурявани на доходи между минималната работна заплата и средния осигурителен доход за страната в периода 2002-2017 г. Голяма част от тях имат и неритмични постъпления на вноските в УПФ, а за някои лица дори липсват такива, пише в документа. Едва 20% от лицата в първите кохорти пенсионери ще могат да разчитат на пенсия в размер между 50 и 100 лв., което представлява между 25 и 50% от настоящия размер на минималната пенсия за осигурителен стаж и възраст по чл. 68, ал. 1 от Кодекса за социално осигуряване (КСО). Това са осигурени лица, които към края на 2017 г. имат натрупвания в индивидуалните си партиди между 4600 и 10 000 лв.  Останалите 10% от пенсиониращите се в първите години ще могат да разчитат на пожизнена пенсия от УПФ с размер по-висок от 100 лв. (или между 50 и 150% от настоящия размер на минималната пенсия по чл. 68 от КСО).\n\n\n- По-малки от 30 лв.  за 55% от пенсиониращите се;\n- Между  30 и 50 лв.  за 15% от пенсиониращите се;\n- Между  50 и 100 лв.  за 20% от пенсиониращите се;\n- Над 100 лв. (над 50% от настоящия размер на минималната пенсия за ОСВ) - за 10% от пенсиониращите се.\n\n \n\n\n\nСредните натрупвания по индивидуалните партиди на осигурените лица са около 3600 лева. По официални данни на Комисията за финансов надзор средните натрупвания към края на 2017 г. в партидите на лицата, родени между 1960 и 1965 г., са в размер на 3637 лв. Тези суми са сравними с натрупванията, които би имало лице, осигуряващо се от 2002 г. без прекъсване върху доход между минималната заплата и средния осигурителен доход за страната. Например лице, получавало заплата в размер на 220 лв. през 2002 г. и текуща заплата от 655 лв., би акумулирало сума в индивидуалната партида в УПФ в размер на 3623 лв.\nОсигуреното лице ще има избор между пожизнено и програмно плащане, ако изчислената пожизнена пенсия е под 20 на сто от минималната. Програмираните тегления се състоят от поредица фиксирани или променливи плащания, при които пенсионерът тегли част от натрупания си капитал. Не се включват гаранции за дълголетие, които биха изисквали комплексни актюерски разчети и допълнителни капиталови разходи.\n\n \n\n\n \n                    ", "date": "2018.04.16", "title": "Две трети от родените 1960 г. с до  50 лв. за старини"}
{"url": "http://www.monitor.bg/a/view/48356-%D0%9C%D0%B0%D1%88%D0%B8%D0%BD%D0%B8%D1%81%D1%82%D0%B8%D1%82%D0%B5-%D0%BD%D0%B0-%D0%91%D0%94%D0%96-%D1%81-%D0%BD%D0%BE%D0%B2%D0%B8-%D1%81%D0%B5%D0%B4%D0%B0%D0%BB%D0%BA%D0%B8/", "text": "\n                    БДЖ е започнало по етапното монтиране на нови седалки в локомотивите на пътническите си влакове. Обновяването е за по-голямо удобство на служителите по време на изпълняване на служебните им задължения. съобщиха от държавното дружество.\n\nДо момента са доставени 26 нови седалки за машинисти, които са разпределени в локомотивните депа в страната за монтиране в локомотивите с най-голяма необходимост. Изработени и разпределени са и 40 стола за помощник-машинисти, от които до две седмици ще бъдат изработени общо 120 бройки. Подготвя се и изработването на още 70 седалки за локомотивните машинисти.\n\nОборудването на локомотивите е част от програмата за подобряване на условията на труд, която мениджърския екип на националния железопътен превозвач изпълнява, уточняват от жп компанията. Причината за подмяната е появата като първо в социалните мрежи, а след това и в медиите на снимки от кабини на локомотиви със седалка в окаяно състояние.\n\nОт „БДЖ-Пътнически превози“ отчитат, че през последните две години в дружеството се полагат сериозни усилия за подобряване на условията на труд и почивка на своите служители. Извършени са ремонти на 16 сгради в цялата страна, от които стаи за почивка, общи помещения и ремонтни халета. През 2018 г. са предвидени ремонти на още 8 сгради, като до края на годината ще бъде подменено вътрешното обзавеждане на всички стаи за почивка.\n                    ", "date": "2018.04.16", "title": "Машинистите на БДЖ с нови седалки "}
{"url": "http://www.monitor.bg/a/view/36253-%D0%92%D0%BA%D1%83%D1%81%D1%8A%D1%82-%D0%BD%D0%B0-%D0%98%D1%82%D0%B0%D0%BB%D0%B8%D1%8F-%D1%81%D1%82%D0%B0%D0%B2%D0%B0-%D0%BE%D1%89%D0%B5-%D0%BF%D0%BE%D0%B1%D0%BE%D0%B3%D0%B0%D1%82-%D0%B8-%D0%B0%D0%B2%D1%82%D0%B5%D0%BD%D1%82%D0%B8%D1%87%D0%B5%D0%BD-%D0%B2-kaufland-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    От 16 до 22 април изборът на италиански продукти в Kaufland България става още по-богат и наситен с редица автентични предложения от италианската кухня, които търговската верига поднася на потребителите в рамките на седмицата.\n\nСпециалната селекция от автентични италиански продукти на Kaufland България допълва разнообразния постоянен асортимент на веригата от италианската кухня. Предложенията започват с традиционните антипасти - различни видове прошуто, италиански сирена, морски деликатеси - включват любимата паста и лазаня болонезе, неустоимият италиански сладолед, гарниран с няколко вида силно италианско кафе и завършват с автентичните пенливи вина, ликьори, аперитиви и бира, и не на последно място - грапа.\n\nМайстори в изкуството да живеят за мига, италианците възприемат храненето не като необходимост, а като всекидневен празник. Италианският стил на хранене бързо и лесно превръща вкусните, внимателно подбрани продукти, в кулинарни шедьоври.\n\nKaufland България поднася вълшебния „долче“ вкус на италианската класическа кухня с необходимото за лесно приготвяне на традиционното средиземноморско меню. Така всеки може, типично по италиански, да превърне храненето в истински ритуал.\n                    ", "date": "2018.04.16", "title": "Вкусът на Италия става още по-богат и автентичен в Kaufland България "}
{"url": "http://www.monitor.bg/a/view/37788-%D0%93%D0%BE%D0%B4%D0%B8%D1%88%D0%BD%D0%B0%D1%82%D0%B0-%D0%B8%D0%BD%D1%84%D0%BB%D0%B0%D1%86%D0%B8%D1%8F-%D0%B4%D0%BE%D1%81%D1%82%D0%B8%D0%B3%D0%BD%D0%B0-22/", "text": "\n                    \nМесечната инфлация през март, спрямо февруари е минус 0,3%, на годишна база е 2,2%, сочат данни на НСИ.\n\nПовишението на цените през третия месец на годината се дължи основно на поскъпването на алкохолни напитки и тютюневи изделия с 0,3%, както и на увеличените разходи за жилища, вода, електроенергия, газ и други горива с 0,1%.\n\nРазходите за съобщения са се повишили с 0,2%, а тези за ресторанти и хотели с 0,1%. При разнообразните стоки и услуги повишението е с 0,6%.\n\nХарчовете за образование остават без промяна спрямо миналия месец. Най-голямо намаление се отчита при разходите за развлечение и култура, които се понижават с 3,4%. Намаляват и цените на хранителните продукти и безалкохолни напитки с 0,4%, както и на облеклото и обувките с 0,5%. При здравеопазването и транспорта се отчита намаление от съответно 0,1% и 0,6%.\n\n                    ", "date": "2018.04.16", "title": "Годишната инфлация достигна 2,2%"}
{"url": "http://www.monitor.bg/a/view/55534-%D0%9A%D1%8A%D0%BC-%D0%BE%D0%BA%D1%82%D0%BE%D0%BC%D0%B2%D1%80%D0%B8-2022-%D0%B3-%D0%9F%D0%BE%D0%BB%D1%88%D0%B0-%D1%89%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B2%D0%BD%D0%B0%D1%81%D1%8F-%D0%B3%D0%B0%D0%B7-%D0%BE%D1%82-%D0%9D%D0%BE%D1%80%D0%B2%D0%B5%D0%B3%D0%B8%D1%8F/", "text": "\n                    Първата тръба на газопровода \"Балтик пайп\", който трябва да съедини полския бряг с газови находища в норвежкия шелф през Дания,ще бъде положена през 2020 г. Това заяви Пьотър Наимски, представител на полското правителство, цитиран от ТАСС. Проектът трябва да бъде изпълнен до 1 октомври 2022 г., допълни експертът.\n\n\"Балтик пайп\" е проект за газопровод, който трябва да свърже находища в норвежкия шелф на Северно море с Полша през Дания. Предвижда се проектът да бъде изпълнен на три етапа - свързване на норвежките и датски газопреносни системи, разширяване на инфраструктурата в Дания и строителство на самия тръбопровод, съединяващ Полша и Дания по дъното на Балтийско море. Проектният капацитет на газопровода е 10 млрд. куб. м годишно.\n\nПолша се надява, че построяването на това съоръжение ще й позволи да се откаже напълно от вноса на руски газ, както и да стане врата за газови доставки до други държави от Централна и Източна Европа. Страната потребява 15 млрд. кубични метра газ годишно. Една трета от тези количества добива самостоятелно на собствена територия, а останалата част внася. Основният доставчик на газ за Полша е руският концерн „Газпром“ по дългосрочен договор, даващ на Варшава възможност да купува 10,2 млрд. куб. м синьо гориво годишно.\n                    ", "date": "2018.04.16", "title": "Към октомври 2022 г. Полша ще може да внася газ от Норвегия"}
{"url": "http://www.monitor.bg/a/view/3691-%D0%A7%D0%B0%D1%81%D1%82-%D0%BE%D1%82-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8%D1%82%D0%B5-%D0%BA%D1%80%D0%B0%D0%B9-%D0%92%D0%B0%D0%BA%D0%B0%D1%80%D0%B5%D0%BB-%D0%B2%D0%B5%D1%87%D0%B5-%D0%B1%D0%B5%D0%B7-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%B7%D0%B0-%D0%B6%D0%B8%D0%B2%D0%BE%D1%82%D0%B0/", "text": "\n                    \nПрез изтеклата нощ има позитивна промяна в състоянието на пострадалите при катастрофата до Вакарел, настанени в УМБАЛ \"Св.Анна\"-София АД, съобщиха от лечебното заведение. Пациентите са стабилизирани и контактни и вече всички са на собствено дишане. Няма пряка опасност за живота им, но все още са възможни усложнения.\n\nАко състоянието на пациентите позволява, още днес ще бъдат направени нови операции. М.Д. ще бъде оперирана заради фрактура на китка и гръбначни прешлени. Г.М. ще бъде оперирана заради фрактура на раменна кост.\n\n                    ", "date": "2018.04.16", "title": "Част от пострадалите край Вакарел вече без опасност за живота "}
{"url": "http://www.monitor.bg/a/view/551-%D0%91%D0%BE%D1%80%D0%B8%D1%81%D0%BE%D0%B2-%D1%82%D0%BE%D0%BF%D0%B8-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D0%BC%D0%B5%D0%B6%D0%B4%D1%83-%D0%9A%D0%BE%D1%81%D0%BE%D0%B2%D0%BE-%D0%B8-%D0%A1%D1%8A%D1%80%D0%B1%D0%B8%D1%8F/", "text": "\n                    \nЗадълбочаване на евроинтергацията на страните от Западните Балкани и гарантирането на мира и сигурността в региона. Това ще се темите, които ще обсъди премиерът Бойко Борисов по време на срещата си с косовския президент Хашим Тачи днес. Министър-председателят ще е на еднодневна визита в Косово само седмица след като имаше среща със сръбския президент Александър Вучич, а целта всъщност е да тушира напрежението между Прищина и Белград. Престрелките между двете страни поставиха под въпрос и присъствието на част от страните-членки на ЕС на срещата на върха в София през май за Западните Балкани. Борисов обаче предприе редица дипломатически совалки и увери, че среща ще има. Борисов и Тачи ще обсъдят и проектите за инфраструктурна и дигитална свързаност между шестте балкански страни и ЕС. Освен с Тачи в Прищина премиерът ще се срещне с министър-председателя на страната Рамуш Харадинай, както и с ръководителя на делегацията на ЕС в Косово Наталия Апостолова. Заедно с него в делегацията пък ще бъде вицепремиерът и военен министър Красимир Каракачанов.\n\n                    ", "date": "2018.04.16", "title": "Борисов топи напрежението между Косово и Сърбия"}
{"url": "http://www.monitor.bg/a/view/47503-%D0%97%D0%B0%D0%BF%D0%BE%D1%87%D0%B2%D0%B0-%D0%BF%D1%80%D0%B8%D0%B5%D0%BC%D1%8A%D1%82-%D0%B7%D0%B0-%D0%BF%D1%8A%D1%80%D0%B2%D0%B8-%D0%BA%D0%BB%D0%B0%D1%81-%D0%B2-%D0%A1%D0%BE%D1%84%D0%B8%D1%8F/", "text": "Няма да има недостиг на места, увери образователният министър \n                    \n\nЗапочва кампанията за прием на документи в първи клас в София. Срокът е до 16 май.С новата наредба за прием в първи клас се въвежда принципът на уседналост и така най-голям шанс да бъдат приети ще имат децата, живели в района на училището през последните 3 години. Повече точки носят и братя или сестри, които учат в желаното училище. Напред в класирането са и деца с трайни увреждания, с починали родители, от многодетни и приемни семейства. Деца, завършили подготвителна група в училището или които живеят в граничен на училището район, също получават по-висок шанс за прием.Според план-графика, публикуван на сайта на регионалния инспекторат по образование в София, първото класиране за приетите първолаци ще бъде публикувано на 4 юни в 17 часа. От 5 до 7 юни ще продължи записването, след което ще бъдат обявени свободните места за второ класиране.\"Единната система за прием в първи клас за град като София няма как да удовлетвори всекиго, но тя се приема на база всеобщата нужда на града\", коментира зам.-кметът по образованието и културата в столицата Тодор Чобанов пред БНТ. По думите му 7-8 училища ще са по-натоварени при приема, но ще има и такива, където ще останат свободни места.Според Чобанов имаме много либерален режим у нас, защото все пак има право на избор.\"Няма как да няма общо правило, там където има уседналост, се приемат най-бързо децата, за да може родителят да ги води в района, в който живее. Идеята е да натоварим равномерно образователната мрежа и детето да не пътува рано сутрин\", коментира Чобанов. Той уточни, че адресът на майката е адресът на детето и водещият родител е тя, затова и този адрес е водещ в законодателството.При неизпълнение на критериите за уседналост просто няма да се ползват предимствата, но има достатъчно места в София, ще има 7-8 училища, които ще са по-натоварени при приема, заяви заместник-кметът на столицата. Той добави, че дори и да не са приети в най-желаното школо, децата ще може да бъдат приети в други учебни заведения, където бройките няма да са заети.За улеснение на приема най-вероятно по-следващата година ще има софтуер, който ще извършва класирането. Това ще позволи използването на съвременната система за картиране и ще е доста по-справедливо определянето на това коя сграда в кой район се намира, добави зам.-кметът на София.Чобанов коментира и критерият за месторабота на родителите и го определи като доста рисков, защото много родители успяват да си изфабрикуват документ за работно място, в което не работят.Като цяло няма да има недостиг на ниво София-град и Столична община. Всяко дете ще може да бъде записано, но може би не по първо желание, коментира междувременно и министърът на образованието Красимир Вълчев преди откриването на форум „Да върнем родителите в училище“ в Националната финансово-стопанска гимназия. \n„Ако нямаме критерия близост, то тогава децата няма да имат привилигирован достъп до най-близкото училище“, посочи той. „Ще имаме ситуация, в която живеещи на 50 или на 100 метра от училище няма да могат да бъдат записани, а ще могат да бъдат записани деца от другия край на града“, допълни Красимир Вълчев.  „Надяваме се повече ученици да бъдат записани в най-близкото училище“, коментира образователният министър. \n\n\n                    ", "date": "2018.04.16", "title": "Започва приемът за първи клас в София (ОБНОВЕНА)"}
{"url": "http://www.monitor.bg/a/view/21739-%D0%A7%D0%B0%D1%81%D1%82%D0%BD%D0%B8-%D0%BF%D0%B0%D1%80%D0%BA%D0%B8%D0%BD%D0%B3%D0%B8-%D0%BF%D0%BE%D0%B4%D0%B1%D0%B8%D0%B2%D0%B0%D1%82-%D1%86%D0%B5%D0%BD%D0%B0%D1%82%D0%B0-%D0%B2-%D1%81%D0%B8%D0%BD%D1%8F-%D0%B7%D0%BE%D0%BD%D0%B0/", "text": "Тарифата им е 1,50 на час и 160 лева за месечен абонамент\n                    \n\nСинята зона в столицата се сдоби с неочакван конкурент. В центъра на града са изникнали над дузина частни паркинги, които подбиват цената й от 2 лева на час, обявявайки стойности от 1,50 за 60-минутен престой.\n\nПри тях с месечен абонамент излиза 160 лева вместо 650, колкото е фирменият в зоните за платено паркиране.\n\nТърсенето на място за паркиране в синя зона в центъра е едно от най-големите предизвикателства на гражданите и гостите на столицата. При разрешаването на този проблем се включват и различни частни паркинги, като някой предлагат по-висока от обявената от Столична община цена на час, а други по-ниска. Техният брой не е известен защото никой не ги контролира, показа проверка на „Монитор“ в столична община.\n\nСобственици процедират по този начин от около 5-6 години, но ако цените на синя и зелена зона поскъпнат, то и те няма да се поколебаят да вдигнат своите тарифи, коментираха пред \"Монитор\" техни редовни клиенти.\n\nОградените площи примамват шофьорите с възможността да оставят колата си срещу 1,50 лв. на час, вместо да пращат смс-и за по два лева. Така ползващите услугите на двата паркинга си\n\n\n\nне си губят времето да изпращат смс и освен това няма да се притесняват, че все пак могат да просрочат времето, за което са платили, и да намерят колата си със скоби или качена на някой паяк.\n\nОт ниските тарифи могат да се възползват и всички, за които два часа максимален престой в синя зона не са достатъчни, тъй като няма увеличени на цената след 2-рия час. Два от паркингите се намират намират на ул. „Цар Самуил“ и попадат в подзона 1, която има около 645 места и обикаля от бул. „Тодор Александров“, минава през пл.“Атанас Буров“, слиза към ул, „Княз Александър I”, след това продължава по ул „Алабин“ и стига до бул. „Христо Ботев“, където отново се среща с бул. „Тодор Александров“. Въпреки сравнително големия си капацитет двете съоръжения рядко остават празни в работните дни.\n\nСпоред тарифите, които могат да бъдат намерени на входовете на двата паркинга, работещите в подзоната могат да се възползват и от още няколко опции за – целодневен престой или да си запазят паркомясто за цял месец. Те могат да оставят колата си целодневно от 8 до 20 часа, като срещу тази услуга те трябва да заплатят 8 лева. Така работещите в района вместо да дават по 12 лева за 8-часов работен ден (по 1,50 за престой на час), ще успеят да си спестят поне по 4 лева на ден. Това обаче\n\n\n\nи уговорка на място или по телефона, тъй като не е гарантирано, че ще се намери свободно място. Ако просрочат предплатените 12 часа, шофьорите ще трябва да заплащат допълнително по лев и петдесет на всеки следващ час. Още по-изгоден възлиза месечният абонамент, който е нас стойност 160 лева. Средно работните дни в месеца са между 21 и 23. Така всеки, който реши да се възползва от услугите на паркинга, може да го направи срещу сума между 168 и 184 лева. По този начин те не само ще си спестят между 8 и 24 лева месечно, но и ще могат да използват услугите на паркинга и съботите, когато отново има синя и зелена зона до 18:00 часа. За сравнение - служебният абонамент на едно паркомясто в синя зона възлиза за един месец е 650 лева. Всички, които работят в района на подзона 1 и ходят с автомобилите си, могат да се възползват и от опцията за месечен абонамент, спестявайки си по 490 лева месечно.\n\n\n\n \n                    ", "date": "2018.04.16", "title": "Частни паркинги подбиват  цената в синя зона"}
{"url": "http://www.monitor.bg/a/view/61117-%D0%94%D0%B0%D0%BD%D1%8A%D1%87%D0%BD%D0%B8-%D0%B8%D0%B7%D0%BB%D0%B8%D0%B7%D0%B0%D1%82-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D0%B2-%D0%A1%D0%BE%D1%84%D0%B8%D1%8F/", "text": "\n                    Служители на Националната агенция по приходите (НАП) излизат на протест в София. Причината са планираните масови съкращения в системата, съобщи бТВ.\n\nДанъчните ще направят шествие от столичната териториална дирекция на НАП до централното управление с искане за лична среща с изпълнителния директор Галя Димитрова.\n\nСъкращенията предвиждат звеното „Оперативни проверки” да бъде закрито, а договорите на всички близо 300 служители, работещи в него, да бъдат прекратени от 1 май.\n\nРешението е в отговор на акцията на специализираната прокуратура в края на март, при която бяха арестувани 20 данъчни служители от същото звено по обвинение за участие в организирана престъпна група и изнудване на търговци.\n\n \n                    ", "date": "2018.04.16", "title": "Данъчни излизат на протест в София"}
{"url": "http://www.monitor.bg/a/view/1903-%D0%9E%D0%BF%D0%B5%D1%80%D0%B8%D1%80%D0%B0%D1%82-%D0%B5%D0%B4%D0%B8%D0%BD-%D0%BE%D1%82-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8%D1%82%D0%B5-%D0%BF%D1%80%D0%B8-%D1%80%D0%B0%D0%BB%D0%B8%D1%82%D0%BE-%D0%B2-%D0%A8%D1%83%D0%BC%D0%B5%D0%BD/", "text": "\n                    \nЕдин от пострадалите при планинското рали е с фрактура на подбедрицата и ще бъде опериран в болницата, останалите са освободени. Товасъобщи изпълнителният директор на МБАЛ-Шумен д-р Атанас Атанасов пред \"Фокус\" във връзка със състоянието на пострадалите четирима мъже и две жени по време на планинското рали в Шумен. „Още един от пострадалите е с фрактура и има нужда от операция, но тъй като е от Велико Търново, ще се лекува планово в тамошно болнично заведение“, уточни д-р Атанасов.\n\nВчера петима зрители пострадаха по време на планинско рали състезание Мемориал „Валерий Великов“ в Шумен, което е първи кръг на Националния планински шампионат. Инцидентът стана в 14.45 часа, когато състезателен автомобил БМВ, пилотиран от Николай Георгиев напусна трасето и влезе в публиката. В МБАЛ - Шумен бяха закарани шестима души - две жени и четирима мъже, но една от жените си тръгна от болничното заведение, преди да бъде прегледана. След прегледа станало ясно, че И.Т. (на 38 г.) от Велико Търново и К.Т. (на 53 г.) от Стара Загора са с натъртвания, К.Ц. (на 31 г.) от Горна Оряховица е със счупена дясна подбедрица, Л.Й, (на 24 г.) от Горна Оряховица е със счупена костица на лявото ходило, Р.И. (на 41 г.) от Шумен е с фрактура на лява подбедрица.\n\nСъстезанието бе прекратено, а по случая бе образувано досъдебно производство.\n\n                    ", "date": "2018.04.16", "title": "Оперират един от пострадалите при ралито в Шумен "}
{"url": "http://www.monitor.bg/a/view/37064-%D0%9E%D0%BF%D0%B0%D1%81%D0%BD%D0%B8%D1%82%D0%B5-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8%D1%86%D0%B8-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B0-%D0%B2-%D0%B5%D0%B4%D0%B8%D0%BD-%D0%B7%D0%B0%D1%82%D0%B2%D0%BE%D1%80/", "text": "\n                    \n\nНай-опасните престъпници трябва да бъдат концентрирани в един затвор, който да е технически обезпечен, с високо ниво на сигурност. Това заяви в Пловдив главният прокурор Сотир Цацаров. По думите му състоянието на надзорно-охранителния състав в местата за лишаване от свобода в момента е такова, че рано или късно бягство като на двамата осъдени Владимир Пелов и Радослав Колев е щяло да се случи.\nСпоред обвинител номер 1 надзирателите с основание протестират за ниските си заплати и срещу недостатъчното щатни бройки. \"В момента има затвори, в които един надзирател отговаря за 19 лишени от свобода, но в други съотношението е 1/20, 1/39 и така нататък, посочи Сотир Цацаров. Той в Пловдив в Деня на Конституцията и присъства на раздаването на дипломите на абсолвентите от Юридическия факултет на ПУ \"Паисий Хилендарски\". \n\n\n\n \n\nОчаквайте подробности!\n                    ", "date": "2018.04.16", "title": "Цацаров: Опасните престъпници трябва да са в един затвор"}
{"url": "http://www.monitor.bg/a/view/68406-%D0%93%D0%B8%D0%B3%D0%B0%D0%BD%D1%82%D1%81%D0%BA%D0%B8-%D0%BC%D0%B0%D0%BA%D0%B5%D1%82-%D0%BD%D0%B0-%D0%B7%D0%B5%D0%BC%D0%BD%D0%BE%D1%82%D0%BE-%D0%BA%D1%8A%D0%BB%D0%B1%D0%BE-%D1%81%D1%82%D0%B0%D0%B2%D0%B0-%D0%BA%D0%BB%D0%B0%D1%81%D0%BD%D0%B0-%D1%81%D1%82%D0%B0%D1%8F/", "text": "\n                    \nОгромен глобус с диаметър 6,5 метра се превръща в класна стая за малките посетители в търговско-развлекателния център на Мол Варна. Необичайното училище - модел на земното кълбо, създаден с помощта на сателитни снимки, отваря врати в централното фоайе на 20 април и ще посреща ученици до Деня на Земята, 22 април, съобщиха домакините. Интерактивните игри и занимания ще се провеждат в отделни серии с продължителност от 40-50 минути около и в самия глобус, където едновременно могат да влязат до 25 деца с преподавател или възрастен придружител. Те ще стигат до „земното ядро“ през таен вход в Тихия океан. Под формата на образователни игри малките изследователи на възраст от 7 до 14 години ще научат нови факти за устройството и географията на Земята, естествените науки, екологията... Интерактивната класна стая ще приема посетители от 15 до 19 часа на 20 април (петък) и от 10 до 14 часа през уикенда (21 и 22 април). Желаещите да се включат в игрите и да влязат в „земните недра“ трябва да се запишат предварително на бюро „Информация“ до 10 минути преди началото на всеки от учебните часове. Част от инициативите за Деня на Земята, които търговският център организира в партньорство с Община Варна, е и конкурсът за рисунка на тема „Моята планета“. В него деца между 6 и 15 години от 23 март претворяваха в картини своето любимо кътче от планетата Земя, красотата на природата й или опасностите, които я застрашават. В последния ден на конкурса, 22 април, всички рисунки, изпратени по пощата или донесени лично на „Информация“, ще бъдат подредени в изложба около гигантския глобус. Експертно жури, което ще оценява творбите на малките художници, ще обяви на 25 април имената на победителите в две възрастови категории от 6 до 10 и от 11 до 15 години. Децата, класирани на първо, второ и трето място във всяка от категориите, ще получат гифт карти за пазаруване, а всички участници в конкурса - сертификат и атрактивни награди от МОЛ-а и търговските обекти в центъра.\n\n                    ", "date": "2018.04.16", "title": "Гигантски макет на земното кълбо става класна стая"}
{"url": "http://www.monitor.bg/a/view/58517-%D0%91%D0%BE%D1%80%D0%B8%D1%81%D0%BE%D0%B2-%D1%80%D0%B0%D0%B7%D0%B3%D0%BE%D0%B2%D0%B0%D1%80%D1%8F-%D1%81-%D0%A5%D0%B0%D1%88%D0%B8%D0%BC-%D0%A2%D0%B0%D1%87%D0%B8/", "text": "\n                    \n\nПремиерът Бойко Борисов разговаря с косовския президент Хашим Тачи. Двамата са обсъдили европейския път на страните от Западните Балкани и гарантирането на мира и сигурността в региона. „И двамата сме единодушни, че проектите за инфраструктурна и дигитална свързаност между шестте балкански страни и Европейския съюз ще ускорят развитието на държавите ни“, написа Борисов в профила си във Фейсбук.Тачи връчи орден на Борисов за 10-годишнината от независимостта на Косово. „От името на всички българи благодаря. Приемам го като знак на българския народ. Винаги сме подкрепяли стремежа за демокрация, за независимост и мир в региона“, каза Борисов.\n\n\n                    ", "date": "2018.04.16", "title": "Тачи връчи орден на Борисов "}
{"url": "http://www.monitor.bg/a/view/68855-209-%D0%BE%D0%B1%D1%89%D0%B8%D0%BD%D0%B8-%D0%B2-%D0%B1%D0%B8%D1%82%D0%BA%D0%B0%D1%82%D0%B0-%D0%B7%D0%B0-%D0%B1%D0%B5%D0%B7%D0%BF%D0%BB%D0%B0%D1%82%D0%B5%D0%BD-wifi/", "text": "\n                    \n209 български общини се регистрираха за участие в първия конкурс за финансиране на проекти за безплатен безжичен интернет на обществени места WiFi4EU.\n\nЕвропейската комисия добави нови изисквания към необходимите документи за кандидатстване на общините, съобщиха от транспортното министерство и уточниха, че пълната информация е публикувана на интернет страницата на ведомството.\n\nПреди да бъдат подадени предложенията на 15 май, е необходимо да бъдат предоставени придружаващи документи - копие на документ за самоличност на кмета или упълномощен от него служител; документ, който удостоверява, че той е законният представител на общината (например акт за номиниране) и други. Документите ще трябва да бъдат качени като отделни файлове на портала WiFi4EU на страницата „Моят профил“.\n\nКакто „Монитор“ вече съобщи, общините могат да използват бюджета от 15 000 евро за „горещи точки“ за безплатен бърз интернет в рамките на 18 месеца. В случай, че бъде получена оферта за мрежата WiFi4EU, която отговаря на изискванията, но е за стойност под 15 хил. евро, общините трябва да изискат предлагането на допълнително оборудване (повече точки за достъп, защитна стена и др.), така че да бъде достигната отпуснатата сума.\n\nСкоро на страницата на ЕК с въпроси и отговори за инициативата ще бъдат публикувани примерни технически спецификации.  \n\n                    ", "date": "2018.04.16", "title": "209 общини в битката за безплатен WiFi"}
{"url": "http://www.monitor.bg/a/view/35530-%D0%9E%D0%B4%D0%BE%D0%B1%D1%80%D0%B8%D1%85%D0%B0-%D0%B8%D0%BC%D0%B5%D0%BD%D0%B0%D1%82%D0%B0-%D0%BD%D0%B0-%D0%BC%D0%B5%D1%82%D1%80%D0%BE%D1%81%D1%82%D0%B0%D0%BD%D1%86%D0%B8%D0%B8%D1%82%D0%B5-%D0%BE%D1%82-%D1%82%D1%80%D0%B5%D1%82%D0%B8%D1%8F-%D0%BB%D1%8A%D1%87/", "text": "\n                    Метростанциите от третия лъч на метрото ще носят имената на знакови личности от историята и географски области. Имената им бяха гласувани от комисията по образование към Столичния общински съвет. При избора общинарите са се съобразявали с това имената да служат за максимално улеснение при ориентацията в метрото.\n\nНовите метростанции ще се назовават така: бул. “Владимир Вазов”, “Тракия”, стадион “Георги Аспрухов”, ж.к. “Хаджи Димитър”, “Театрална”, “Орлов мост”, бул. “Патриарх Евтимий”, бул. “Христо Ботев”, “Медицинска академия”, бул. “България”, бул. “Цар Борис III”, “Мизия”, ж.к. “Овча купел”, ж.к. “Овча купел II”, кв. “Горна баня”.\n\nПървият етап от третата линия на метрото ще свързва бул. „Владимир Вазов“ и „Красна поляна“ и ще бъде с дължина 8 км. Вторият етап е от „Красно село“ до „Овча купел“ с дължина 4 км. Очакванията са третия лъч на метрото да бъде пуснат до края на 2019г.\n\nПо линиите на новото метро ще се движат и нови влакове, които ще могат да се управляват без машинист. Вече започна и тестването на един от тях, а през лятото ще пристигнат още 4 мотриси. По третата линия на метрото ще има и стъклени стени на пероните, които ще са с височина 1,5 м и ще се отварят, когато влакът е пристигнал.\n                    ", "date": "2018.04.16", "title": "Одобриха имената на метростанциите от третия лъч "}
{"url": "http://www.monitor.bg/a/view/62878-%D0%A1%D1%8A%D0%B4-%D0%BD%D0%B0%D0%BC%D0%B0%D0%BB%D0%B8-%D0%BD%D0%B0%D0%BF%D0%BE%D0%BB%D0%BE%D0%B2%D0%B8%D0%BD%D0%B0-%D1%81%D0%BC%D0%B5%D1%82%D0%BA%D0%B8-%D0%B7%D0%B0%D1%80%D0%B0%D0%B4%D0%B8-%D0%BC%D1%8A%D1%82%D0%BD%D0%B0-%D0%B2%D0%BE%D0%B4%D0%B0-%D0%B2-%D0%A8%D1%83%D0%BC%D0%B5%D0%BD/", "text": "Казусите отварят пътека за лавина от неплатени сметки и дела\n                    Окръжният съд в Шумен е намалил наполовина сметката за вода на шуменец, който отказал да плаща мътната вода от чешмата като питейна, а поискал от местното дружество \"Водоснабдяване и канализация - Шумен\" да му я калкулира като вода за други нужди. Така вместо 95.04 лева плюс лихви, колкото е водата по водомер и фактура, 52-годишният Владимир Герчев ще внесе в касата на \"ВиК\" 47.52 лева и 9 лева лихви.\n\nЛюбопитното е, че участникът в съдебните баталии с водния оператор е шефът на Комисията за потребителите в Шумен Владимир Герчев, който обаче се изправил срещу монополиста в личното си качество на гражданин. Вовата, както го знаят в Шумен оспорил пред \"ВиК\" четири месечни сметки за вода от декември 2014 г. до март 2015 г. Тогава местната РЗИ се обърна към шуменци да не консумират вода от чешмата, защото била негодна за пиене. На 5 май 2017 Герчев излязъл с писмено предложение към доставчика да му преизчисли сметката. Доставчикът отказал и завел срещу абоната си дело за дължимите суми по четири фактури. \"Никога не съм отказвал да заплатя задълженията си за описания по-горе период, стига те да бъдат преизчислени по цени за предоставена вода за други цели, а не за вода с питейни качества.\" - посочил в писмени обяснения пред съда Герчев.\n\nНа 2 октомври 2017 г. Районният съд отхвърлил изцяло иска на \"ВиК\" срещу клиента, но юристите на водното дружество обжалвали решението на следваща инстанция. Съдиите обаче и тук констатирали, че протоколите за физикохимичен и микробиологичен контрол на водите от местната РЗИ са категорични: \"мътността на водата доставяна в различни контролни обекти на територията на Община Шумен не отговаря на нормативните изисквания\". Защитата на ВиК се опитала да доказва, че водата може да има отклонения по показателя мътност, но съдът е приел, че мътността на водата като показател на питейната вода подлежи на нормативно установен контрол и за да има водата качеството на питейна този показател следва да е в определени, нормативно установени рамки.\n\nОкръжният съд не отхвърлил изцяло претенциите на \"ВиК\", но сметнал, че подходящ размер на намалението на дължимите суми определено по справедливост е с една втора. С латинската максима \"Pacta sunt servanda\" (поетите с договор задължения следва да се изпълняват), магистратите наложили на Герчев да плати половината сума. Куриозното е, че с решението на съда \"ВиК\" ще получи 47 лева, абонатът ще си спести толкова, а и двете страни трябва да платят по 117 лева за съдебни разноски пред двете инстанции.\n\nДелото е гледано от съдиите от Окръжен съд Константин Моллов, Йордан Димов и Румяна Райкова и според юристи отваря пътека към лавина от откази за плащане на сметките на основание мътност и нови изгубени от \"ВиК\" дела.\n\nСамо дни след решението на ШОС Десети състав на Районния съд в Шумен е намалил от 155 на 77.87 лева сметката на друг клиент, срещу когото водният оператор завел дело за неплатена вода пак на основание мътност.\n\n\n \n                    ", "date": "2018.04.16", "title": "Съд намали наполовина сметки  заради мътна вода в Шумен"}
{"url": "http://www.monitor.bg/a/view/70861-%D0%9F%D0%BE%D1%81%D1%82%D0%B0%D0%B2%D0%B8%D1%85%D0%B0-%D0%BD%D0%BE%D0%B2%D0%B8-%D1%83%D0%BA%D0%B0%D0%B7%D0%B0%D1%82%D0%B5%D0%BB%D0%BD%D0%B8-%D1%82%D0%B0%D0%B1%D0%B5%D0%BB%D0%B8-%D0%B7%D0%B0-%D1%85%D0%BE%D1%82%D0%B5%D0%BB%D0%B8%D1%82%D0%B5-%D0%B2%D1%8A%D0%B2-%D0%92%D0%B5%D0%BB%D0%B8%D0%BD%D0%B3%D1%80%D0%B0%D0%B4/", "text": "\n                    На двадесет и едно места, около възлови кръстовища във Велинград вече се поставят новите указателни табели за местата за настаняване в курорта. Те са разположени от входа на града до изхода – в посока Юндола. Вторият етап на изграждането включва поставянето на указателни табели на още 12 места. Досегашните табели бяха с различна визия, цветове и стил и бяха нелицеприятна гледка за гостите и жителите на Велинград, твърдят от общинска администрация. За улеснение на гостите в СПА-столицата на Балканите и на България на някои от възловите места ще има поставени табели и от двете страни на тротоарните части. Следващата стъпка е изработване и поставяне на указателни табели за историческите места във Велинград. Общината предприе мерки и за премахването на старите табели.\n                    ", "date": "2018.04.16", "title": "Поставиха нови указателни табели за хотелите във Велинград"}
{"url": "http://www.monitor.bg/a/view/17192-%D0%93%D0%BB%D0%B0%D0%B2%D0%BD%D0%B8%D1%8F%D1%82-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%A1%D0%BE%D1%82%D0%B8%D1%80-%D0%A6%D0%B0%D1%86%D0%B0%D1%80%D0%BE%D0%B2%D0%9D%D0%B0%D0%B9%D0%BE%D0%BF%D0%B0%D1%81%D0%BD%D0%B8%D1%82%D0%B5-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8%D1%86%D0%B8-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B0%D1%82-%D0%B2-%D0%B5%D0%B4%D0%B8%D0%BD-%D0%B7%D0%B0%D1%82%D0%B2%D0%BE%D1%80/", "text": "Призова за реформа в системата, да спрат даренията за обзавеждане на килии, за да няма аристокрация зад решетките\n                    \n\nНай-опасните престъпници, които са с най-тежък режим на изтърпяване на присъдите си, трябва да бъдат концетрирани в един затвор. Той трябва да е обезпечен с най-високо ниво на сигурност и с технически средства. Това заяви в Пловдив главният прокурор Сотир Цацаров. Той коментира, че срещу избягалите от софийския затвор се води разследване за опит за убийство и за бягството, като до момента от МВР не са постигнали напредък в издирването им. Цацаров се обяви против даренията в затворите, ремонтите на килии и създаването по този начин на така нар. „затворническа аристокрация”.\n\n„На практика в затворите тази практика ражда така наречената „затворническа аристокрация”. Която е в състояние да живее в килиите си по-добре от останалите, да си поръчва по-хубави неща отвън и съответно – да определя реда и дисциплината вътре.Трябва да се забрани всякакво внасяне на предмети отвън, освен тези от първа необходимост. И че тези затворници с такъв режим трябва да бъдат с униформи и при абсолютно еднакви условия”, каза главният прокурор. Той подчерта, че от 10 години у нас се говори непрекъснато за съдебна реформа, но никой не отваря и дума за реформа в местата за лишаване от свобода. „Има места, където един надзирател отговаря за 49 лишени от свобода. Има места, където съотношенията граничат 1 към 19. Тоест, има на първо място неравномерност в съотношението надзорно-охранителен състав и лишени от свобода. На второ място самият надзирателски труд е много ниско заплатен. Няма нищо лошо и страшно да се каже на глас. Протестите на надзирателите бяха повече от основателни”, потвърди позицията си Сотир Цацаров. Именно защото трудът на надзирателите е ниско заплатен, има текучество, незаети места и дори предпоставки за корупция. Главният прокурор даде за пример бунт на задържани, който избухнал в следствения арест на полицията в Сливен миналата година и който останал незабелязан от медиите. Бунтът бил овладян само със силите на МВР, но в затворите има риск, ако избухне бунт, надзирателите да не успеят да го потушат. „Ако това отношение към местата за лишаване от свобода продължава, това съвсем няма да е последното бягство”, бе категоричен главният прокурор. По думите му това ръководство на Министерството на правосъдието е станало заложник на всичкото онова безгрижие и бездействие от последните години. „Не го оправдавам, само казвам, че трябва да бъдем безкрайно справедливи”, уточни Сотир Цацаров.\n\nТой призова за сигурност в системата на затворите, която от над една година няма постоянен директор. Назначенията в Главната дирекция не трябва да бъдат политически и трябва да им бъде осигурен финансов ресурс за техническо и материално осигуряване. „Няма нищо лошо да го кажем. Трябва по-строг режим в местата за лишаване от свобода. Далеч по-строг режим от сегашния”, заяви Сотир Цацаров.\n\nВ Пловдив той призова и за завишаване на наказанията на шофьори, които са седнали зад волана, след като са пили алкохол или са се надрусали. „Не казвам по-строги наказания изобщо, защото всеки един от нас е зад волана и не дай боже да се случи беля. Но когато сядаш зад волана, употребил алкохол и наркотици, законът трябва да бъде жесток. Не строг, жесток”, бе категоричен главният прокурор. Той даде за пример пияната и употребила марихуана шофьорка на 21 години от Пловдив, която в неделя сутринта помля 10 паркирани коли с джипа си. По думите му за нея прокуратурата ще постанови задържане за 72 часа, след което ще бъде внесено искане в съда за определяне на постоянна мярка за неотклонение „задържане под стража”. Според Сотир Цацаров законодателят трябва да мисли за повече превенция, зимните гуми да станат задължителни, а десният волан у нас да бъде забранен. Промените в закона за движение по пътищата да не се влияят от търговски интереси и да се мисли само за безопасността.\n\nВ Деня на конституцията и празник на юристите главният прокурор Сотир Цацаров присъства на дипломирането на абсолвентите от юридическия факултет на ПУ „П. Хилендарски” и връчи златен лъв и фототипно издание на „История славянобългарская” на отличника на випуска Кристиян Райчев.\n\n\n\n\n\nВ понеделник следобед Сотир Цацаров има среща с представител на посолството на САЩ у нас във връзка със случая на Желяз от Добрич. Очаква се провеждането на консултации на ниво Министерства на правосъдието на двете страни. Това обаче няма да отмени задълженията, които има страната ни по силата на договора за екстрадиция със САЩ. „Въпросът е да се проведат консултации, при които американската страна да преосмисли дали случаите са толкова неотложни и основанията за задържане. Трябва да търсим баланса, при който от една страна договорът да продължи да действа като средство за предаване на лица, които наистина са извършили тежки престъпления, но от друга страна да не се превръща в средство за необоснована репресия на български граждани”, заяви Сотир Цацаров, който уточни, че трябва да има диференциация на случаите. „И това трябва да се прави с мисъл, а не с популизъм. Призивите за промяна на договора със САЩ, които чух не от колеги от съдебната система, са чист популизъм”, каза още той.\n\n\n\n\n\nПрокуратурата ще внесе искане в софийския окръжен съд за постоянно задържане под стража на шофьорката, каза главният прокурор. По думите му окончателното решение какъв е бил механизмът на катастрофата ще зависи от експертите. „В момента ние работим с версии, които са на база свидетелски показания и на база всичко онова, което може да се събере като външни доказателства. Но експертното заключение на автотехническата експертиза ще даде механизма на произшествието”, обясни Сотир Цацаров.\n\n\n\n\n \n\n\n \n                    ", "date": "2018.04.16", "title": "Цацаров: Най-опасните престъпници трябва да бъдат в един затвор"}
{"url": "http://www.monitor.bg/a/view/27385-25-%D0%BF%D0%B0%D1%80%D1%82%D0%B8%D0%B8-%D0%BD%D0%B5-%D1%81%D0%B0-%D0%BF%D0%BE%D0%B4%D0%B0%D0%BB%D0%B8-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8%D1%82%D0%B5-%D1%81%D0%B8-%D0%BE%D1%82%D1%87%D0%B5%D1%82%D0%B8/", "text": "\n                    \n\nПрокуратурата ще бъде сезирана от Сметната палата за неподаването на годишни финансови отчети от 4 партии, които са нарушили законовото изискване втора година поред. Това съобщиха от одитната институция, като уточниха, че става дума за „Български земеделски съюз“, „Гражданска сила“, „Народняшка земеделска партия Никола Петков“ и „Национално патриотично обединение“. От там напомниха, че според Закона за политическите партии, съдът трябва да постанови разпускане на формациите, които са „забравили“ да се отчетат в две последователни години.\n\nОбщо 25 политически сили не са се съобразили с изискването да предоставят данни за своите приходи и разходи и за дарителите си през миналата година в рамките на срока до 31 март, докато 137 са били изрядни в това отношение. В този списък са попаднали 18 действащи формации, сред които и „Движение за равноправен обществен модел (ДРОМ)“, „Движение народен юмрук за защита на пенсионери, безработни и социално слаби граждани“, „Другата България“, „Либертас България“, „Народняшка земеделска партия Никола Петков“, „Национално патриотично обединение“ и „Обединена България“. Освен това отчетите на 2 партии - „Национално движение за стабилност и възход (НДСВ)“ и „Нова сила“, са подадени в срок, но не са спазени изискванията относно формата, съдържанието и начина на предоставяне на необходимата информация, съобщиха още от Сметната палата, като поясниха, че тези формации както и спестилите си изискуемите данни следва да бъдат санкционирани с глоби в размер между 5000 лв. и 10 000 лв.\n\nСпоред подадените отчети пък ГЕРБ разполагат по сметките си с над 17,1 млн. лв., а парите в касата им са около 81 000 лв. От управляващата партия са получили през 2017 година държавна субсидия в размер на над 14,5 млн. лв., но от членски внос са събрали едва 110 000 лв. БСП на свой ред разполага с над 4,6 млн. лв., като 649 000 лв. от тях са в брой, а останалите над 3,9 млн. лв. са по банкови сметки. През изминалата година социалистите са взели над 10 млн. лв. държавна субсидия, около 1,13 млн. лв. от членски внос и около 600 бона от дарения. ДПС пък имат по сметки малко над 1 млн. лв., а като депозити - над 3,35 млн. лв., докато парите на партията в кеш са около 205 000 лв. Субсидия за движението през миналата година е била 4,5 млн. лв., а от членски внос са постъпили 498 000 лв. В партийните каси на коалиционните партньори на ГЕРБ от ВМРО, НФСБ и „Атака“ пък са постъпили от субсидии съответно 1,28 млн. лв., 1,45 млн. лв. и 1,47 млн. лв.\n\n\n                    ", "date": "2018.04.16", "title": "4 партии на прокурор, скрили харчовете си (ОБНОВЕНА)"}
{"url": "http://www.monitor.bg/a/view/10178-%D0%9B%D0%BE%D0%B2%D1%86%D0%B8-%D0%B8-%D1%80%D0%B8%D0%B1%D0%B0%D1%80%D0%B8-%D0%BF%D0%BE%D0%B4%D0%BF%D0%B8%D1%81%D0%B2%D0%B0%D1%82-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D1%8F-%D1%87%D0%B5-%D0%BD%D1%8F%D0%BC%D0%B0-%D0%B4%D0%B0-%D0%BF%D0%B0%D0%BB%D1%8F%D1%82-%D0%BE%D0%B3%D1%8A%D0%BD-%D0%B2-%D0%B3%D0%BE%D1%80%D0%B0%D1%82%D0%B0/", "text": "\n                    \nСдруженията на ловците, на риболовците и на туристите в България, чрез своите органи да инструктират членовете си за правилата за пожарна безопасност в горските територии и да попълват противопожарни декларации преди всеки излет. Това гласи заповед на областния управител на Пазарджик Стефан Мирев, издадена по повод опасността от възникване на горски пожари и запалвания в земеделски земи и горски територии.\n\nЗабранява се паленето на открит огън и извършването на огневи работи на разстояние, по-малко от 100 м от границите на горските територии. Директорите на държавните горски стопанства, държавните ловни стопанства, учебно-опитни горски стопанства и общините - собственици на гори, съгласувано с Районните служби по пожарна безопасност и защита на населението, трябва да обозначат трайно на терена и информират населението за определените от тях участъци в горите с повишена пожарна опасност (I-ви клас), както и да засилят дейността по раздаване на противопожарни декларации на население, туристи, берачи на гъби и билки, собствениците на гори и земи около и в държавни горски територии, пастири и други лица, пребиваващи или извършващи дейности в горски територии. Кметовете на общини, райони, кметства и кметските наместници да организират за сметка на общинския бюджет доброволни формирования за гасене на горски пожари по реда на Закона за защита при бедствия. Директорите на държавните горски стопанства, държавните ловни стопанства и учебно-опитните горски стопанства да организират специализирани групи от служители и работници за действия при гасене на горски пожари. За да се опазят горите от пожари е необходимо да се организират денонощни дежурства по определен график в държавните горски стопанства, държавните ловни стопанства, учебно-опитни горски стопанства, общините и юридическите лица собственици на гори, които имат изготвени годишни оперативни планове. Всеки, който забележи пожар в гора, е длъжен да позвъни на тел.112, за да извика помощ.\n\n\n \n                    ", "date": "2018.04.16", "title": "Ловци и рибари подписват декларация, че няма да палят огън в гората"}
{"url": "http://www.monitor.bg/a/view/30276-%D0%9C%D0%9E%D0%9D-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0-%D0%BB%D0%B8%D0%BD%D0%BA%D0%BE%D0%B2%D0%B5%D1%82%D0%B5-%D0%B7%D0%B0-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%BE-%D1%87%D0%B5%D1%82%D0%B8%D0%BC%D0%B8%D1%82%D0%B5-%D1%83%D1%87%D0%B5%D0%B1%D0%BD%D0%B8%D1%86%D0%B8/", "text": "\n                    Линкове за достъп до електронно четимите учебници на одобрените печатни издания от I до VII клас са публикувани на официалната страница на Министерството на образованието и науката, съобщиха от ведомството.\n\nСъдържанието на електронно четимия учебник е напълно идентично с това на хартиеното издание.\n\nДостъпът е осигурен безплатно за всички ученици от I до VII клас включително.\n\nВъзможностите за достъп до електронно четимите учебници са различни - без регистрация, с регистрация, с персонален код за регистрация, предоставен от издателството на всеки ученик, който ползва печатното издание на съответното издателство или с код, посочен след интернет адреса за достъп до съответния учебник.\n                    ", "date": "2018.04.16", "title": "МОН публикува линковете за електронно четимите учебници    "}
{"url": "http://www.monitor.bg/a/view/49951-%D0%92%D1%81%D0%B5%D0%BA%D0%B8-%D0%BF%D0%B5%D1%82%D0%B8-%D1%80%D0%BE%D0%B4%D0%B8%D1%82%D0%B5%D0%BB-%D0%BD%D0%B5%D1%85%D0%B0%D0%B5-%D0%B7%D0%B0-%D0%B4%D0%B5%D1%82%D0%B5%D1%82%D0%BE-%D1%81%D0%B8-%D0%B2-%D1%83%D1%87%D0%B8%D0%BB%D0%B8%D1%89%D0%B5/", "text": "Само 19 на сто търсят консултация с учител за проблеми с уроците\n                    \nВсеки пети родител не се интересува или е с ниска ангажираност за детето си в училище. 14% от от тях декларират, че рядко посещават родителските срещи, а 5%, че никога не ги посещават. Това сочат данните от представително национално изследване, представено по време на старта на кампанията „Да върнем родителите в училище“.\n\nРодителските срещи са един от основните инструменти за получаване на обратна връзка за случващото се с едно дете, въпреки това при близо една пета от родители на едно дете се наблюдава ниска степен на ангажираност. Проучването сочи, че\n\n\n\nпосредством родителските срещи. През последните години практиката е да се провеждат срещи с класните ръководили 1-2 пъти на срок. Това означа, че в масовия случай един родителите получават информация за случващото се с децата ми 3-4 пъти в година.\n\nДанните в представителното изследване показват, че малко над една пета от родители (23%) заявяват, че често посещават редовно насрочените родителски срещи. Това означава, че по-малко от една четвърт използват най-масовия начин за комуникация с учителите. Проучването показва, че има и родители, които използват и други начини за комуникация. 41% от анкетираните споделят, че провеждат конкретни телефонни разговори, а малко над една четвърт провеждат и конкретни срещи с учителите. Друг проблем, който е свързан с липсата на комуникация между родители и учители и може да се проследи в данните от проучването, е свързан с действията, предприемани от родители при трудности на детето в учебния процес.\n\nМалко под една пета биха се обърнали за\n\n\n\n(19%). Близо половината – 42%, от родителите биха помогнали у дома на детето си или биха го изпратили на частни уроци, докато едва 4% от родителите заявяват, че биха провели разговор с класния ръководител. За проблема с ангажираността обърна и внимание и образователният министър Красимир Вълчев.\n\n„Видяхме, че имаме декларирано доверие, но след това разбираме, че е само на декларативно ниво, защото липсва доверието към образователните институции и ангажираността на родители, от една страна, и може би на самите образователни институции - от друга“, заяви министърът, след като видя резултатите. Той апелира към инвестиране на максимални усилия за взаимодействие и информиране на родителите.\n\n„Тези образователни институции, които успяват да партнират добре с родители, постигат и по-добри резултати образователни резултати, в по-голяма степен се правят с агресия, имат по-малко проблеми“, заяви още просветният министър.\n\nПроучването е проведено през месец февруари 2018 г. от изследователски център „Тренд“, като негов възложител е Асим Адемов, който отбеляза, че този проблем касае пряко целия учебно-възпитателен процес и има огромно влияние върху него. В националното проучване вземат участие 1000 родители на ученици между 5-и и 12-и клас, които са от различни населени места, етнически общности и с различна степен на образование.\n\n                    ", "date": "2018.04.16", "title": "Всеки пети родител нехае за детето си в училище"}
