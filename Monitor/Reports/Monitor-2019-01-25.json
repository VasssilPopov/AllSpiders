{"url": "https://www.monitor.bg/bg/a/view/vertolet-i-samolet-se-sblyskaha-nad-lednik-v-italianskite-alpi-155621", "text": "Петима загинали, двама тежко ранени и двама безследно изчезнали – това е тъжната равносметка от сблъсъка в късния следообед днес на вертолет и двумоторен туристически самолет над ледника Рутар в италианската алпийска област Вале Д’Аоста. Ледникът се намира на 2500 м височина, недалеч е от известния зимен курорт Ла Тюил и от край време е истинска мека за скиори – любители на силни усещания. За да извадят труповете на жертвите и на двамата оцелели, стеклите се веднага на мястото на инцидента планински спасители и екипи на гражданска защита са  рязали ламарините на двете въздушни возила с оксижени. Малко преди жестокия сблъсък самолетът излетял от френския зимен курорт Межев с четирма туристи на борда, които искали да се полюбуват от въздуха на намиращия се тъдява европейския планински първенец Мон Блан. Доста преди това пък вертолетът се вдигнал от италианския курорт Курмайор, за да откара до ледника шестима маняци на последната екстремна страст на любителите на белите спортове – хели ските. И когато маняците се напързаляли на ледника, те се качили във вертолета, за да бъдат върнати там, то където са дошли. Но според очевидци вертолетът набрал доста рязко височина и се забил в прелитащия точно в този момент над ледника самолет. Започнатото от прокуратурата в град Аоста разследване вероятно ще установи истинските причини за катастрофата, но според първите информации от местната планинска спасителна служба за съжаление става дума за човешка грешка.", "date": "2019.01.25", "title": "Вертолет и самолет се сблъскаха над ледник в италианските Алпи (снимка)"}
{"url": "https://www.monitor.bg/bg/a/view/trymp-prekrati-shytdauna-155622", "text": "Американският президент Доналд Тръмп е постигнал споразумение с демократите за прекратяване на временно спиране на финансирането на правителството, предаде Ройтерс. Президентът на САЩ е договорил финансиране на държавните служби до 15 февруари. \"Всички знаят, че имам много силна алтернатива, но засега няма да я използвам\", коментира Тръмп. Според източници от демократите, преговорите по стената с Мексико ще продължат на по-късен етап. Тръмп не смята да се отказва от стената на границата с Мексико и настоява Конгресът да отдели 5.7 милиарда долара за построяването й.", "date": "2019.01.25", "title": "Тръмп прекрати шътдауна"}
{"url": "https://www.monitor.bg/bg/a/view/makedonskijat-premier-zoran-zaev-kacna-v-sofija-zaradi-losho-vreme-155620", "text": "Поради лоши метеорологични условия в Скопие самолетът на македонския премиер Зоран Заев кацна на Летище София. Заев участва в икономическия форум в Давос. Само няколко часа след ратификацията на Преспанския договор от страна на гръцкия парламент македонският министър-председател тръгна обратно за родината си, но заради лошо време в Скопие се наложи да кацне у нас.   Зоран Заев вече пътува към Македония, но с автомобил.   Тази вечер Заев трябваше да участва на заседанието на Централния съвет на Социалдемократическия съюз, на което ще се обсъждат кандидатите за предстоящите президентски избори в Република Македония и въпросът за провеждането на предсрочни парламентарни избори.   Все още не е ясно дали ще има заседание на управляващата партия.   Зоран Заев встъпи в длъжност като премиер на 1 юни 2017 г.", "date": "2019.01.25", "title": "Македонският премиер Зоран Заев кацна в София заради лошо време"}
{"url": "https://www.monitor.bg:443/bg/a/view/sedmichen-monitoring-21-25-januari-2019-155614", "text": "Седмица, в която нищо не е каквото изглежда. Диви бабички се щурат в социалните мрежи и се гласят кой ще ги гръмне с тапата от шампанското, шофьори се чудят ще карат ли колите, или ще ги бутат с 30 км/ч, а след като грипът в страната започна да отшумява и учениците в големите градове се върнаха по класните стаи, Столичната регионална здравна инспекция обяви грипна ваканция. Грипът в Перник ще си почива – за него ваканцията приключи. Знайни и незнайни баби се наредиха в редица да си честитят Бабинден. Благодарни зетьове се втурнаха да купуват букети на тъщите. Жени на средна и по-напреднала възраст се натруфиха в бални рокли и закичиха в косите си принцески коронки – като онези, с които се снимат дечицата на 4 - 5. Кич и върла селяния – две в едно. Така отбелязахме поредния празник в календара. И зачеркнахме истинския Бабинден, който е празник на родилната помощ. На жената, която помага да се роди нов живот, а не поредният празнословен градски кич в битието ни. Неслучайно казват, че ти може и да излезеш от селото, но селото от теб – не. Можем да го приемем за даденост. След някоя и друга година в модерното си изражение Бабинден ще е официален празник. Когато в страната останат само баби и дядовци, може да си честитим даже няколко пъти в седмицата тази тенденция. Където е Бабинден, там е и Дядовден. Колко му е да въведем и такава традиция, след като си внесохме Ден на бащата, за да не ревнуват мъжете на осмомартенска тема. Бабинден, но не този, измисления, а другия, са го празнували масово по градове и села навремето. Днес е предимно атракция, нещо като прелюдия към кукерските церемонии. Селски припеви в градска атмосфера. Баби, наконтени в носии, извадени от скрина с нафталина. Чак е странно, че, по подобие на мъжкото ледено хоро, градовете още не са се сбили чий Бабинден е по-по-най-. За сметка на това обаче на 21 януари светските хроникьори отбелязаха десетото издание на конкурса „Мисис Баба“. И успоредното провеждане на единствения в света международен конкурс за баби Mrs Grandma Universe и Mrs Classic Universe. Покрай Бабинден реклама си направиха и дамите от КГБ (Клуба на готините баби). Макар че помоему готините баби не членуват в клубове. Те дундуркат внуците, докато майките им се правят на ангажирани. БГ платеното майчинство, в което много жени прогресивно затъпяват и истеризират, докато се чудят с какво да си запълват многото свободно време, намира кресливото си изражение в интернет. Миналата година CNN ни чекира като световен лидер сред страните с най-дълго платено майчинство. Това се случи по повод на новината, че премиерът на Нова Зеландия Ясинда Ардерн е бременна и ще си вземе само шест седмици майчинство след раждането. Само какъв вой ще настане, ако в България се посегне на тази екстра. Идат избори, популистите ще обещаят не две, а пет години платено майчинство. Пък ако са по-смели, майчинството може да откара и до казармата. Тъкмо ще се получи плавен преход. А възмъжаването ще го прехвърляме като възпитателен метод на снахите. Тема с продължение... През 2060 г. според прогнозите всеки трети българин ще празнува Бабинден и Дядовден. Делът на нашенците, които ще са в пенсионна възраст тогава, ще е 32,7%, научаваме от публикувана в сайта на социалното министерство „Национална стратегия за активен живот на възрастните хора в България 2019 – 2030 г.“. Има нещо сбъркано в стратегията и това се вижда още от името й. Пенсионерите в България водят не активен, а мизерен живот. По селата роми ги млатят, за да си кажат къде са си скътали пенсийката и парите за гроб, никой обаче не праща багери да рутят къщите на насилниците. В градовете студуват, защото топлото не им е по джоба. И гладуват, защото и храната не им е по хладилника. Изключение от общото пенсионерско правило правят онези, дето мятат пачки от балкона на ало-измамници. Не им е лесно и на тях. Ама къде сме тръгнали да ги жалим. Кризата не удря само възрастните, на които пенсиите все им късеят. Оказва се, че децата, родени по време на най-голямата криза у нас, са „окъсели“ с два сантиметра. Тоест били по-ниски от други набори заради недоимъка. В село Горно Навущино конският доктор израждал кобила, та се наложило бакалинът да го замести. Разтворила кака Гана крака, той дърпа с все сила. Вади чавето, мери го на око и казва: „50 сантима е така като го гледам. Толкоз ли да го оставя, или да режа?“ Ново двайсет, даже трийсет – скоростта в големите градове щяла да се ограничи до 30 км/ч, а по първокласните пътища – до 80 км/ч. Хванахте ли се, а? Няма такава наредба, по всяка вероятност няма и да има, но шофьорите луднаха да я споделят и коментират. То няма какво да се каже чак толкова, освен че при такава скорост ще е въпрос на личен избор дали да я караш колата, или да я буташ, както правят децата с „бу-то“: „Буу, буу!“ Идеята на фейка е да се лансира някаква абсурдна идея, за да се разжужи Фейсбук кошерът и да се генерира трафик към определени сайтове. Този филм са ни го прожектирали многократно. Що коментари отнесе „новината“, че ромите в София щели да се возят безплатно в градския транспорт по социалнослаба линия. Майтапът настрана, а как се возят сега? Май групово ги бутаме. Разследване на „Монитор“ сочи – по трима пенсионери дневно бити и грабени от бандити. Най-наглият скорошен пример е с 83-годишната Иванка Койчева от Гурково, насинена за 35 лв. от рецидивиста Кольо Рашков. Ако си говорехме честно, щях да кажа, че на такъв тип когато и да му счупят главата, все ще е късно. И веднага някой антибългарски комитет ще ми скочи. Къде по-модерно и либерално е да се извадят от десет кладенеца вода на тема интеграция и сегрегация. А на практика всичко е манипулация. Обществото, включая и комитетите, трябва да е непримиримо към такива прояви. Нищо и никой не оправдава цинизма на правозащитниците и избирателната им хуманност. И пак по темата за насилието, за да не сме едностранчиви като някои – в мрежата се разпространява поредният клип, в който белезникави тийнейджърки млатят съученичка. Бойни мадами, няма що! Гледаме ги, цъкаме с език и се възмущаваме какви ги вършат девойките. Без да си даваме сметка, че след някоя и друга година този стереотип на мислене и поведение ще се задоми. И тогава някогашната тийнейджърка ще млати с шутове и ритници мъжа си. А те седнали за истанбулски конвенции да ми говорят... От Столичната регионална здравна инспекция се присетиха да обявят грипна епидемия на територията на София-град. Много удобен начин да се удължи т.нар. междусрочна ваканция на учениците, която тази година трябваше да е цифром и словом един ден, при това се падаше във вторник. Развитите държави трябва да изучават родния опит, та току-виж намерят логиката. Епидемиолозите първо изчакват де-що има народ по училищата да се разболее, после командироват вирусоносителите по службите на родителите им и по моловете, за да споделят бацилите. А за детските градини и яслите грип няма, за да е пълен абсурдът. В София грип има, а в Перник, ей го къде е, вече няма. Това вероятно има връзка със „Сурва“-та. Не върви кукери да гонят злото и болестите, докато те официално върлуват тъдява. А на англичаните хич не им е до грипа. Актуален виц на седмицата: В английския език се появи нов глагол - брекзит. Означава „сбогуваш се, но не си тръгваш“. В болницата: Докторе, мъжът ми само кашля и грухти, грухти и кашля. Това свински грип ли е, или да го водя на психиатър? Мъжки грип: само мъж с температура 37,6 знае какво й е на жената, докато ражда.", "date": "2019.01.25", "title": "Седмичен мониtоринг  (21 - 25 януари 2019)"}
{"url": "https://www.monitor.bg:443/bg/a/view/samo-1773-ma-zavyrshili-it-specialnosti-155612", "text": "Една трета от българските студенти, завършили през 2016 г., са икономисти и юристи. Въпреки силно развития сектор в България едва 1733-ма са завършилите по специалности, свързани с информационни и комуникационни технологии. Това сочат данни на европейската статистическа агенция Евростат. Според тях над 20 000 от новите висшисти у нас са избрали бизнеса или правото като образователна цел. България е сред страните в ЕС с най-малък брой завършили студенти в областта на здравеопазването и социалните услуги, сочат данните на Евростат. висшето си образование през 2016 г. са избрали тези две направления. Средният процент за ЕС пък е 14 на сто. Под 7% са родните висшисти, които завършват специалности, свързани с естествени науки и математика, при средно за ЕС 11 на сто. За сметка на това българската образователна система е сред най-големите производители на юристи и икономисти в Европейския съюз – с над 30 000 висшисти в тези дисциплини на година. на година. От тях близо 37 хиляди са жените и 23 хиляди – мъжете. По степени на висшето образование завършилите студенти се разпределят, както следва: бакалаври – около 33 хиляди, магистри – 25 хиляди, и със степен доктор – около 1200 души.", "date": "2019.01.25", "title": "Само 1733-ма завършили ИТ специалности"}
{"url": "https://www.monitor.bg:443/bg/a/view/vajen-e-izboryt-na-mladite-155616", "text": "Любопитна за мнозина нова специалност влиза в списъка на бакалавърските програми на Националната спортна академия - „Народна топка“. Една от любимите игри на малчуганите, или поне на моите връстници и нашите родители в техните детски години. Често в часовете по физическо в основното училище се разделяхме на два отбора и всеки се надяваше да бъде от този на победителя. За най-голям герой през деня пък се превръщаше този, който е успял да „спаси“ (да върне в игра, хващайки противникова топка) най-много от своите съотборници. Народната топка или „спасяванка“ бе сред любимите игри и в квартала и често правихме съревнования със съседните. Последните години сякаш рядко се виждат хлапета, които да мятат топки, а вместо това се събират около телефоните. От Българската федерация по народна топка обаче имат идеята да развият този спорт в училища, гимназии и университети. Това ще помогне за нарастването на физическата активност у децата. За целта обаче са необходими кадри – както треньори, които да се грижат за правилния тренировъчен режим на малки и големи, така и арбитри, които да следят играе ли се по правилата. Такива специалисти досега със сигурност не са произвеждани в страната. Според последното проучване на Евростат у нас за 2106 г. са завършили малко над 60 000 студенти, от които почти половината са изучавали специалност в областта на социалните науки, журналистиката, информацията, бизнес и администрация или право. А на тях и без това от години има пренасищане. На фона на тези на около 30 000 висшисти едва 1733 са завършилите специалности, свързани с информационните и комуникационни технологии, а инженерите, за чийто недостиг постоянно говорим, са 8065. За необходимостта от още специалисти от тези области говорят други новооткрити специалности - „Приложна физика и компютърно моделиране“, „Компютърно моделиране“, както и програмата „Изкуствен интелект и роботика“, за която не бихме помислили преди 1-2 години. Това показва, че университетите са се вслушали в потребностите на бизнеса и работят съвместно с тях. Недостигът на учители също е често споменаван, но дали има желаещи, които да запълнят както досегашните, така и новооткритите педагогически специалности, ще разберем лятото, когато започнат на излизат първите класирания на бъдещите бакалаври. Това важи и за всички изброени досега специалности, защото местата във ВУЗ-овете и възможности в тях са много, но всичко зависи от това какво ще изберат младите – народна топка, инженери, учители или както предходните години - икономисти и адвокати.", "date": "2019.01.25", "title": "Важен е изборът на младите"}
{"url": "https://www.monitor.bg:443/bg/a/view/30-leva-na-mjasto-predi-pajaka-da-e-vdignal-nepravilno-parkirala-kola-155613", "text": "Цената за вдиганата и репатрирана с „паяк“ кола във Варна се запазва, но ще бъде въведена такса при явяване на водача на мястото, на което е паркирал неправилно автомобила си. Това реши комисията по финанси и бюджет към Общинския съвет във Варна. Досега при такива случаи репатрирането се прекратяваше, ако колата не беше вече натоварена на платформата. Новата такса се въвежда, за да се покрият разходите за извършените действия за репатриране. Така се спестява на нарушителите разкарването до наказателния паркинг и заплащане на пълната сума за репартиране. Таксата ще зависи от това в кой район е било извършено нарушението. За центъра и кв. „Аспарухово“ сумата ще е 30 лв. Собствениците на автомобили, паркирали в зона „Квартали“ с обхват „Чайка“, „Левски“, „Младост“, „Трошево“, „Възраждане“, „Победа“, „Изгрев“, „Галата“, „Св. И. Рилски“, ще плащат по 35 лв. За крайните квартали „Владиславово“, „Виница“, „Бриз“ и всички селищни образувания сумата ще е 40 лева. Комисията по финанси и бюджет към Общински съвет – Варна реши още да се въведе максимална цена от 300 лева за престой на репатрирани неправилно паркирали автомобили, които престояват на наказателния паркинг. Това се прави, тъй като според действащите разпредби, задълженията на нарушителите в момента са трудно събираеми, като само за 1 месец трябва да се платят минимум 765 лв., а за година - поне 8 805 лв. Има случаи, при които репатрираните коли стоят с месеци на общинския наказателен паркинг, а заради натрупаните сериозни задължения, собствениците се отказват от автомобилите си, които гният там с години. По данни на ОП „Паркинги и синя зона“ на общинския наказателен паркинг престояват коли отпреди 2012 година. За да влязат в сила новите такси, те трябва да бъдат обсъдени и гласувани на сесия на Общинския съвет. Заседанието, на което ще се гласува и Бюджет'2019, е насрочено за 30 януари 2019 г. от 9 часа в зала „Пленарна“ на Община Варна.", "date": "2019.01.25", "title": "30 лева на място, преди „паяка“ да е вдигнал неправилно паркирала кола  "}
{"url": "https://www.monitor.bg:443/bg/a/view/stolichnata-obshtina-darjava-knigi-na-biblioteki-uchilishta-i-socialni-zavedanija-155605", "text": "Столичната община ще дари нови книги на библиотеки, училища и социални заведения. Над 2500 броя от 200 заглавия ще бъде разпределени между Столичната библиотека, Домът на културата „Искър“, Центрове за настаняване от семеен тип за деца и Дома за ветерани на културата и изкуствата, съобщиха от кметството. Книгите ще бъдат връчени от зам.-кмета на града д-р Тодор Чобанов във вторник. Детска и юношеска литература, творби на български и световни класици, енциклопедии, речници, народни приказки, са част от четивата, които ще бъдат дарени. Подбрани са и книги, посветени на владетели, държавници, национални герои, просветители и духовни строители на отечеството, обясняват от „Московска“ 33. Библиотеките ще получат и книги, финансирани от програма „Култура“ на Столична община.", "date": "2019.01.25", "title": "Столичната община дарява книги на библиотеки, училища и социални заведания"}
{"url": "https://www.monitor.bg:443/bg/a/view/zapochva-priem-na-zajavlenija-po-novata-lozaro-vinarska-programa-155611", "text": "От 28 януари до 8 февруари се отваря първият прием на заявления по мярка \"Преструктуриране и конверсия на лозя\" от новата Националната програма за подпомагане на лозаро-винарския сектор за периода 2019-2023 г., съобщиха от ДФ \"Земеделие\". По време на приема ще бъдат приемани и обработвани единствено заявления за финансиране по мярката, които са с краен срок за изпълнение на дейностите през финансови 2019 и 2020 г. Бюджетът по мярката за финансовата 2019 г. е близо 22 млн. лв., а за 2020 г. - над 28,5 млн. лв.. Предвидените средства общо по програмата за петгодишния й период на действие е близо 262 млн. лв. В програмата са предвидени четири мерки - \"Популяризиране в трети държави\", \"Преструктуриране и конверсия на лозя\", \"Инвестиции\" и \"Застраховане на продукцията\". Мерките \"Популяризиране в трети държави\" и \"Преструктуриране и конверсия на лозя\" се прилагаха успешно и в рамките на старата програма. От ДФ \"Земеделие\" припомнят, че заявления за подпомагане ще се приемат в Централно управление на институцията - гр. София, ул. \"Гусла\" нр. 3, след предварително записване.", "date": "2019.01.25", "title": "Започва прием на заявления по новата лозаро-винарска програма"}
{"url": "https://www.monitor.bg:443/bg/a/view/diana-ekspres-stavat-hadjii-155608", "text": "Група „Диана Експрес“ заминава за Израел на 3 февруари. Същия ден музикантите ще свирятпред българската общност, а на следващия ще посетят Стената на плача в Йерусалим. 2019-а е знакова за „Диана Експрес“. Групата навършва 45 години. За този юбилей музикантите ще изненадат почитателите си, като поднесат на концертна сцена хитовете си, оркестрирани за симфоничен оркестър. Премиерата на този концерт ще бъде на 9 март в Русе с Русенската филхармония. До края на годината с плакат „Диана Експрес – симфони“ бандата на Митко Щерев ще изнесе над 10 концерта. През 2014-а „Диана Експрес“ чества своя 40-годишен юбилей. Този празник бе отбелязан 10-дневно лятно турне у нас плюс албум „10 златни хита“. През 2015 г. „Диана Експрес“ изнесе 5 концерта и в Канада. По повод на това кратко турне Митко Щерев споделил с колегите си, че Ванкувър е най-красивият град, който е виждал през живота си. 40-годишнината беше отбелязана и в САЩ, но през 2016 г. Този път концертите са 12. На въпроса къде предпочита да концертира – в САЩ или Канада, филмовият композитор на столетието и създател на легендарната рок група недвусмислено отговоря: „Влюбен съм в българите, които живеят в Канада“. Има и една интересна подробност, свързана с тази негова любов. Авторът на „Душа“, „Адаптация“, „Осъдени души“, „Две праскови и две череши“ и още десетки неостаряващи хитове смята, че българите, живеещи в Канада, са най-интелигентната публика, пред която е свирил. ", "date": "2019.01.25", "title": "„Диана Експрес“ стават хаджии"}
{"url": "https://www.monitor.bg:443/bg/a/view/vasilev-planiral-da-se-namesti-i-v-b-tv-prez-ofshorka-155618", "text": "След като наля над 300 млн. лева от КТБ в TV7 чрез необезпечени кредити, банкерът беглец Цветан Василев е планирал да се намърда и в bTV регистрираната на Британските Вирджински острови офшорка „Далий Трейдинг Лимитед“. В същото време, за да заметат следите от аферата на Цветан Василев, играещият ролята на пресцентър на Цветан Василев сайт на агент Академик на ДС Огнян Стефанов - „Фрогнюз“, излезе с поредната лъжлива информация. Този път обаче творението премина изцяло в жанра на комедията, тъй като сайтът се пробва със съшити с бели конци тези да обвърже депутата и издател на \"Телеграф медиа\" Делян Пеевски с „Далий Трейдинг Лимитед“. Както може да се очаква, документи за имагинерната връзка не са дадени, защото просто няма такива. Това обаче явно не смущава авторите на материала, писали под диктовката на Цветан Василев. Не ги притеснява и фактът, че замесват в трагикомичната си конспирация и чуждестранните собственици на bTV - мегакорпорацията СМЕ. Според „Фрогнюз“ те били позволили телевизията да закупи новата си сграда на „силно занижена цена“ от компания на Пеевски. Във фантазиите на Огнян Стефанов така рекламният бос Красимир Гергов (държащ през своя фирма 6% от bTV, през които Василев е планирал да се намърда и в телевизия) си покрил дълговете към КТБ и към „Далий Трейдинг Лимитед“. Абсурдно твърдение, непочиващо на каквито и да било истински факти и замесващо с лъжите си не само Пеевски, но и международна корпорация. Отговорът се крие във въпроса чия е офшорката „Далий Трейдинг Лимитед“. И той е, че дружеството е на Цветан Василев и това е безспорно установено, пише Блиц. Офшорката е от групата фирми на ексбанкера, през която той е финансирал свои проекти. И както при всички други кухи фирми, парите са получавани пряко или опосредено от фалиралата КТБ. Още преди две години в медиите излезе информация, че Цветан Василев е уреждал финансовите си отношения с рекламния бос Красимир Гергов, използвайки за целта именно офшорката „Далий“, в чиято полза Гергов е заложил притежаваните от неговата фирма „Top Ton” 6% от акциите в bTV. Така, след като наля повече от 300 млн. лева от парите на вложителите във фалиралата КТБ в другия си медиен проект – TV7, от които пари нищо не е върнато в масата на несъстоятелността, Цветан Василев се е опитал задкулисно да се настани и в bTV. Вероятно вече е съзнавал, че рано или късно Въпреки тези факти, безспорно установени с документи и доказателства, сега банкерът беглец, станал известен и като Българския Бърни Мадоф, се опитва да се изкара жертва, тъй като пак според „Фрогнюз“ „Далий Трейдинг Лимитед“ дори не можела да си търси парите от фирмата “TopTon” на Гергов, защото оригиналните документи били в адвокат. – поредния, надуван от медиите около Цветан Василев, в които впрочем дори не се споменава, че въпросните пари са дошли от КТБ. За да лъсне цялата истина за тази история, „Телеграф медиа“ ще иска от синдиците на КТБ по Закона за достъп до обществена информация документите, свързани с финансирането от страна на банката на „Далий Трейдинг Лимитед“. Както и информация направили ли са нужното, за да си възстанови банката откраднатите през офшорката пари и ако не – защо. А също имат ли задължения към КТБ, на каква стойност и дали са ги изплатили фирмите на рекламния бос Красимир Гергов „Top Ton“ и Пиеро 97. Така ще лъсне, че цялата афера си е между Цветан Василев и Красимир Гергов, с която Пеевски няма нищо общо. „Парите в КТБ не са на Цветан Василев, а на нас, вложителите.“ Това заяви в ефира на Нова тв депутатът от ГЕРБ и шеф на комисията по култура в НС Вежди Рашидов. Думите му бяха по повод поредната лавина от манипулирани информации, надигнала се след повдигането на обвинението на бившата журналистка и настоящ соцдепутат Елена Йончева. „Източването на банката има много физиономии. И Елена Йончева трябва да знае, че с крадени пари не можеш да правиш слава“, заяви Рашидов по повод твърденията на обвиняемата за пране на пари Йончева и колегите й депутати от БСП, че била жертва на политическа репресия. Оръжейният търговец Емилиян Гебрев, който вече над година и половина точи „Дунарит“ в полза на Цветан Василев, не остана назад и също се включи в лавината от фалшиви новини, заливаща публичното пространство през последните дни. В открито писмо до медиите ръководството на военния завод, посочено от Гебрев, обяви, че предприятието не само не дължало пари на КТБ, а било в списъка на кредиторите. Истината обаче е, че вземанията на фалираната банка от икономическата група на \"Дунарит\" са за 192 млн. лева, като само преките от военния завод са на стойност 96 млн. лева. Ордата около Цветан Василев се пробва да ги заличи, като сключи цесии на завишена стойност, които обаче в момента се обжалват в съда от синдиците на КТБ. За да бъдат върнати в масата на несъстоятелността на КТБ по силата на поправките в Закона за банковата несъстоятелност, внесени от депутатите Делян Пеевски, Йордан Цонев и Хамид Хамид. Една от поправките обявява за невалидни извършените от квесторите, временните и постоянните синдици на КТБ заличавания на учредени от длъжници или от трети лица в полза на трезора обезпечения в периода от поставянето на банката под специален надзор до датата на откриване на процедурата по осребряване на имуществото.", "date": "2019.01.25", "title": "Василев планирал да се намести и в bTV през офшорка"}
{"url": "https://www.monitor.bg:443/bg/a/view/borisov-za-prespanskoto-sporazumenie-usilijata-ni-davat-rezultat-155619", "text": "Премиерът Бойко Борисов коментира в социалните мрежи днешния исторически момент, в който Гърция призна името Северна Македония, а гръцкият парламент ратифицира Преспанското споразумение между Атина и Скопие. „Радвам се, че мога да приветствам днешната ратификация на договора от Преспа, която дава възможност Скопие скоро да се присъедини към НАТО и отваря нова страница в техните отношения с ЕС, така че скоро да могат да започнат преговори за присъединяване“, написа в профила си във фейсбук Борисов.    Със споразумението, подписано на 17 юни край граничното Преспанско езеро между двете страни, се решава многогодишният спор между Гърция и Република Македония за името на северната гръцка съседка. По силата на споразумението Скопие ще промени името си на Република Северна Македония, като съответните конституционни промени в страната бяха приети от македонския парламент по-рано този месец. Двете страни уреждат също така споровете си за историческото наследство на Македония, а Скопие се отказва за в бъдеще да издига иредентистки претенции към Гърция. От своя страна Гърция се ангажира да престане да блокира членството на Скопие в Европейския съюз и НАТО.   „Усилията, които вложихме по време на нашето Председателство и след това, да помагаме на страните от Западните Балкани, включително и на приятелите ни от Скопие, днес дават своите резултати. Ще продължим да ги подкрепяме, както и досега“, посочи Борисов.", "date": "2019.01.25", "title": "Борисов за Преспанското споразумение: Усилията ни дават резултат"}
{"url": "https://www.monitor.bg:443/bg/a/view/trima-nashi-biatlonisti-v-top-60-v-sprinta-155603", "text": "И тримата ни биатлонисти, които стартираха в днешния спринт на 10 км в Антхолц-Антерселва (Ит), финишираха в топ 60 и ще участват в утрешното преследване. Най-напред от българите завърши Владимир Илиев, който направи силно бягане и въпреки двете грешки в стрелбата е 27-и с изоставане от 1:23,6 мин. от победителя. С по един пропуск на огневия рубеж Антон Синапов е 42-ри (+1:49,8 мин.), а Красимир Анев - 46-и (1:53,6). Димитър Герджиков не стартира. Победата заслужи Йоханес Тингнес Бьо (Нор), който също не успя да затвори една мишена. Без грешка в стрелбата втори, на 17,5 сек. след него, завърши сънародникът му Ерленд Бьонтегард, а трети и четвърти са французите Гигона (1 гр., +20,2 сек.) и Мартен Фуркад (0 гр., +21,3). За Световната купа убедително води Бьо със 722 т., пред Логинов (Рус) 491, Фуркад 471 и др. От нашите най-напред е Анев – 35-и, със 131 точки.", "date": "2019.01.25", "title": "Трима наши биатлонисти в топ 60 в спринта"}
{"url": "https://www.monitor.bg:443/bg/a/view/karanikolov-apelira-za-dialog-po-zakona-revizoro-155599", "text": "Министърът на икономиката Емил Караниколов призова за конструктивен диалог с цел консолидиране на всички мнения и изчистване на спорните моменти около Закона за административното регулиране на икономическите дейности, свързани с нефт и продукти от нефтен произход, известен още като закона „Ревизоро“. Това стана след днешната среща на екипа му с представителите на Националното сдружение на търговците и превозните средства (НСТПГ). По време на брифинга след нея стана ясно, че вече има внесени конкретни предложения за промени в закона. Председателят на НСТПГ Симо Симов подчерта, че ще участват активно в диалога и ще внесат работещи предложения като криминализиране на сивия сектор и редица технологични промени. Според Пламен Стоянов - член на Управителния съвет на сдружението трябва да ползваме полския модел с 25 години затвор. „Търсенето на нелегално гориво в България трябва да признаем, че е голямо. Обещахме на министъра, че ще внесем подробни разработки, стига да ни се даде време. Ще настояваме още бензиностанциите да се отчитат към НАП на всеки 7 секунди. Мисля, че ще намерим допирни точки в преговорите“, каза още Стоянов. Говорителят на сдружението Симо Симов обясни, че най-разумното решение е да се предложи на Народното събрание да приеме предложението на правителството да отложи влизането в сила на закона с шест месеца. “През тези шест месеца ще внесем решения така, че този закон да бъде работещ и за икономиката, и за потребителите“, заяви Симов. Министър Караниколов допълни от своя страна, че банковите гаранции могат да бъдат намалени, а по отношение на бутилките операторите сами трябва да вземат решение колко да имат на склад. В заключение икономическият министър подчерта, че ръководеното от него ведомство не дели бизнеса на малък и голям. Той се надява възможно най-скоро време да се намери своето балансирано и удовлетворяващо всички страни решение и ще направи всичко възможно това да стане.", "date": "2019.01.25", "title": "Караниколов апелира за диалог по закона „Ревизоро“"}
{"url": "https://www.monitor.bg:443/bg/a/view/es-promenja-pravila-za-proverkite-na-plavatelnite-sydove-zaradi-brexit-155609", "text": "Съветът на ЕС съобщи, че е одобрил днес споразумението с Европейския парламент за промяна на общностното законодателство за корабните оператори след оттеглянето на Великобритания. Посланиците на държавите от ЕС са подкрепили изменението на правилата за организациите за проверка на кораби, които следят за безопасността на плавателните съдове и за замърсяване на морето. На 21 януари румънското председателство на Съвета на ЕС постигна предварително споразумение с ЕП, се отбелязва в съобщението. Страните от ЕС могат да поверят прегледите и сертифицирането на своите кораби на оценители (класификационни организации), признати от Общността. Всеки от тези оценители има държава от ЕС \"спонсор\", който първоначално е подал искане за признаването на класификационната организация. По действащите правила Европейската комисия оценява признатите класификационни организации поне веднъж на всеки две години и държавата \"спонсор\" трябва да участва в оценката. Великобритания е \"спонсор\" на две организации, признати от ЕС. След като се оттегли от ЕС, Великобритания няма да може да участва в оценките на тези две организации. Променените правила ще заменят изискването в оценката да участва само страната \"спонсор\". Вместо това се предвижда такава възможност за всяка държава от ЕС, дала разрешение на една от признатите организации. Това ще позволи на организациите, чийто \"спонсор\" е била Великобритания, да продължат да извършват проверки от името на държавите в ЕС. Предстои одобреният текст да претърпи окончателна правна и езикова редакция. След това той трябва да бъде официално приет, първо от ЕП, а след това и от Съвета на ЕС. След приемането им промените ще бъдат поместени в Официалния вестник на ЕС. Промените ще се прилагат от датата, след която правото на ЕС престава да се прилага за Великобритания.", "date": "2019.01.25", "title": "ЕС променя правила за проверките на плавателните съдове заради Brexit"}
{"url": "https://www.monitor.bg:443/bg/a/view/timyt-na-karanga-vgorchi-debuta-na-dermendjiev-155601", "text": "„Левски“ отстъпи с 0:1 на китайския „Хенан“ във втората си проверка от зимната подготовка в Кипър. Така наставникът Георги Дерменджиев записа неуспешен дебют начело на „сините“ срещу тима на любимеца на феновете на ЦСКА Фернандо Каранга. Двубоят в Ларнака не представи атрактивен футбол, като головите възможности липсваха и пред двете врати. Единственото попадение в мача бе дело на камерунския национал Кристиан Басогог в 25-ата минута, а най-големият пропуск за 26-кратните шампиони бе дело на Станислав Костов в 72-ата минута, когато той пропусна на празна врата. Това бе и единствената чиста ситуация за „сините“ срещу 12-ия в Китай. Георги Дерменжиев бе направил от последната среща на Славиша Стоянович начело на тима. Срещу руснаците от УФА Ивайло Найденов, Илия Юруков, Паулиньо и Антони Белмнот играха от първата минута, а вчера отстъпиха местата си на Цветкович, Мариани, Тиам и Кабрал. Бившият голмайстор на ЦСКА Фернандо Каранга не взе участие в мача, тъй като не е готов след тежката операция на далака преди по-малко от три месеца. Той обаче пристигна на стадиона и наблюдава срещата на живо, като феновете на „Левски“ няколко пъти се обърнаха със скандирания към него, които „Сините“ ще премерят сили в следващия си мач с „Висла“ (Плоцк) на 30 януари от 12.30 ч. В същото време стана ясно, че голмайсторът Станислав Костов ще продължи да радва феновете на „Левски“ поне до лятото. Националът няма да бъде продаван тази зима, въпреки интереса към него от Турция. Костов категорично е отказал да заиграе в „Ерзурумспор“, а ръководството на „сините“ е уважило искането на футболиста и е отхвърлило оферта от 500 хиляди евро за голмайстора.", "date": "2019.01.25", "title": "Тимът на Каранга вгорчи дебюта на Дерменджиев"}
{"url": "https://www.monitor.bg:443/bg/a/view/novata-metrostancija-na-bul-bylgarija-e-pochti-gotova-155602", "text": "90% от строителните дейности на метростанцията на бул. „България“, която е част от третия лъч на подземната железница, са изпълнени. Това стана ясно при проверка на кмета на София Йорданка Фандъкова и шефа на „Метрополитен“ Стоян Братоев, съобщиха от общината. Новата спирка е разположена на кръстовището на булевардите „България“ и „Гешов“. Предвижда се в края на март да започнат изпитания с метровлакове по новия релсов път в участъка \"Медицинска академия – „Красно село“. В София вече са доставени 13 от новите метровлакове \"Сименс\". Първите метростанции от третия лъч, на които ще се качат софиянци, са по трасето - бул. “Патриарх Евтимий” - НДК - „Красно село“. В края на годината ще бъде пуснато движението на метрото от бул. ”Владимир Вазов” до Орлов мост, а в началото на 2020 г. ще бъдат готови спирките между “Красно село” и Горна баня. При откриването на третия лъч се очаква 500 хиляди пътници дневно да използват подземният превоз. Очакванията са от периферните точки на града до центъра да се стига за 16 минути. С новата метроотсечка пътният трафика ще бъде намален с 30%. Третата линия ще има връзки с над 55 автобусни и тролейбусни спирки.", "date": "2019.01.25", "title": "Новата метростанция на бул. „България“ е почти готова"}
{"url": "https://www.monitor.bg:443/bg/a/view/masovi-ostavki-v-speshna-pomosht-gorna-orjahovica-155606", "text": "Медицинските работници от спешна помощ в Горна Оряховица започнаха да подават масово оставки. Това се случи само няколко дни след нападението над колежката им фелдшерът Наталия Армянова, която беше ударено по лицето от майка на болно бебе. Още в деня след инцидента колежките на пострадалата се заканиха, че ако не бъдат взети адекватни мерки, ще напуснат в знак на солидарност и подкрепа на колежката си. И това вече е факт. До момента 13 души от екипа на спешна помощ са подали молби за напускане. Целият персонал включва 50 души и липста на една пета от него ще се отрази изключително тежко на работата на звеното. Още повече, като се има предвид, че тоза звено на спешна помощ се грижи за населението на цели пет общини: Горна Оряховица, Лясковец, Стражица, Златарица и Елена с население около 100 хил човека. какви ще са последиците от маосвите оставки в Горна Оряховица и ще бъдат ли убедени лекарите, сестрите и останалия персонал да се върнат отново на работа, това предстои да стане ясно през следващата седмица", "date": "2019.01.25", "title": "Масови оставки в спешна помощ Горна Оряховица"}
{"url": "https://www.monitor.bg:443/bg/a/view/500-evakuirani-vyv-frankfurt-155600", "text": "Около 500 пътници са евакуирани от влак в Германия поради бомбена заплаха, съобщи полицията в Туитър. Всички пътници са евакуирани безопасно, проверена е станция във Франкфурт. Влаковете се движат ограничено. Ситуацията причинява проблеми в движението. Перони 5 и 6 са блокирани.", "date": "2019.01.25", "title": "500 евакуирани във Франкфурт заради бомбена заплаха"}
{"url": "https://www.monitor.bg:443/bg/a/view/30-hiljadi-deca-vljazoha-v-uchilishte-155598", "text": "Благодарение на усилията на институциите към днешна дата 30 хил. деца вече са влезли в училище, отчете във Велико Търново образователният министър Красимир Вълчев. „В голяма степен успяхме, тъй като тръгнахме от това да идентифицираме над 200 хил., които бяха в системата на ГРАО, но липсваха в системата на образованието. Беше установено, че близо 3/4 от тези деца са напуснали страната. Сега работата вече е фокусирана върху ежедневната посещаемост на училище от страна на учениците. „С всички инструменти, които имаме да ги накараме задължително да се включат в нашата образователна система. Това дава допълнителна работа на учителите, ранно обхващане в детската градина на децата, чийто майчин език не е бъгарския, както и на децата от семейства с липса на отношение към образованието”, каза министърът. Той каза още че заради принудителната грипна ваканция, ще се наложи изпитването и оформянето на оценки за приключвнто на първия учебен срок да се провеждат и в първите дни на втория срок. „Що се отнася до оформянето, не би следвало училищата да разчитат на последната седмица. Но там, където има неоформени ученици, ще има възможност това да се направи в началото на втория срок с решение на педагогическия съвет. Въпреки, че това би трябвало да са повече изключения.” Министър Вълчев каза още, че чрез разходните стандарти са осигурени средства за увеличаване заплатите на всички учители, но в някои училища имало затруднения. „Директорът не трябва първо да отделя средства за всички други неща, а с полученото увеличение да увеличи възнагражденията. В края на март ще направим анализ и ще видим какви мерки да предприемем ако определен брой образователни институции не са увеличи заплатите . Но това трябва да са изключения, в общия случай средствата са достатъчни”, категоричен бе министърът. По отношение на интереса на учениците към различните предмети и специалности, все още има нужда от сериозно мотивиране на учениците към математиката и природните науки и свързаният с това недостиг на инженери, IT специалисти и лекари. „Опитваме се да бъдат утвърдени повече паралелки в профилите математика, природни науки в професионалните гимназии свързани с техническите професии”, каза министърът. Във Велико Търново той участва в Национална среща, посветена на конкретните мерки и начини за засилване на връзката между системите на образованието и бизнеса, която бе инициирана от Асоциацията на индустриалния капитал в България.  На форума кметът на Търново Даниел Панов представи добрите примери, които старата столица дава. Преди повече от три години Община В. Търново възложи изготвянето на обстоен анализ на пазара на труда. „Вече са създадени паралелки, които да обучават и на теория, и на практика подготвени млади хора, които впоследствие да се реализират успешно в избраната професия. Това важи както за сферата на информационните технологии, така също за туризма,леката промишленост и индустрията“, посочи Панов. Той и министър Вълчев бяха единодушни, че образованието е категоричен национален приоритет и това личи както от ръста на учителските възнаграждения, така и от мерките за повишаване на квалификацията на педагозите, за въвеждане на иновативни учебни планове, от актуализирането на над 2000 образователни програми само за този период. Участниците в срещата изразиха общо мнение, че е създадено добро партньорство между бизнеса, местната власт и образователните институции. Разговорите обхванаха теми за необходимостта от промени в методите на преподаване, които да насочат провокират учениците да използват въображението си. Обсъдени бяха въпроси, свързани с преструктурирането на приема във висшите учебни заведения, допълнителните стипендии в сферата дуално образование, допълнителното финансиране на професионалните гимназии, участието на бизнеса в изготвянето на учебните планове.  ", "date": "2019.01.25", "title": "30 хиляди деца  влязоха в училище"}
{"url": "https://www.monitor.bg:443/bg/a/view/banker-1-depozitite-rastat-loshite-krediti-namaljavat-155604", "text": "Банковият сектор през 2018 г. продължи да поддържа високи равнища на капиталова адекватност и ликвидност, като заедно с това генерира исторически висока годишна печалба. Това пише Димитър Радев, управител на БНБ в последния бюлетин на Асоциацията на банките в България. В публикацията се акцентира на факта, че и през миналата година депозитите в банковата система се увеличаваха, кредитирането нарастваше, а делът на необслужваните кредити намаляваше. Положителната динамика в сектора като цяло очакваме да продължи и през 2019 г., посочва Димитър Радев. Тази година ще премине също под знака на прегледа на активите и стрес теста в няколко банки. Намираме се на фазата на приключване на подготовката за практическото извършване на тези процеси. Те се ръководят от Европейската централна банка, но с активното съдействие от страна на БНБ. Прегледът на активите, стрес тестът и синхронизирането на надзорните ни практики с Европейската централна банка са много важен, макар и не единствен, елемент от усилията, свързани с плановете на България за включване на лева във валутния механизъм ERM II и за присъединяване на България към Единния надзорен механизъм. Тези стратегически стъпки следва да бъдат реализирани едновременно, съгласно плана и договореностите с европейските ни партньори, отчита управителят на БНБ.", "date": "2019.01.25", "title": "Банкер №1: Депозитите растат, лошите кредити - намаляват"}
{"url": "https://www.monitor.bg:443/bg/a/view/limuzina-za-pestelivata-biznes-klasa-155589", "text": "В гамата на Mercedes-Benz седанът E-Class изпълнява ролята на автомобил за бизнеса и в същото време пести парите на управителя. Моделът E 220d има чудесен дизелов двигател и спокоен и уравновесен характер. Най-универсалният модел на марката от Щутгарт ще бъде идеалното превозно средство за един спокоен и успешен човек. Mercedes-Benz E 220d е за тези собственици на автомобили, които не са свикнали да прахосват пари за гориво, дори когато ги имат в изобилие. Освен че е много икономичен, германският бизнес седан е екологичен и с нисък данък. Германският бизнес седан Mercedes-Benz E 220d използва технологии, които наскоро се появиха във флагманския S-Class. Това е един внушителен автомобил, който превъзхожда конкурентите си най-вече по комфорт. За тази цел позицията зад волана е по-изправена в сравнение с други подобни седани. Седалката е малко по-високо за по-добър обзор напред и настрани. Страничните опори са умерени, за да не притесняват хората с едро телосложение, които със сигурност ще оценят това. Пространството в салона е доста обширно, така че отзад могат да пътуват комфортно двама пътници с висок ръст и едро телосложение или трима човека със стандартни размери на тялото. Капацитетът на багажника е цели 540 литра и събира три големи и два по-малки куфара или няколко пътни чанти, сакове и раници. Интериорът на E-класата е много точно премерен, като материалите са семпли, но износоустойчиви. Във версията Business Edition се очаква, че нямате нужда от цялостен кожен интериор, а само крайните части на седалките са тапицирани с кожа. Пред водача се намира подобреният 12,3-инчов цифров екран, който комбинира цифров панел и централен екран. Интериорът е с отлично напасване на сглобката, превъзходно замислена цветова и тактилна схема, която ще ви създаде усещане за скъпа и солидна изработка. Като цяло, седанът на Mercedes-Benz привлича внимание и с малките детайли, които на пръв поглед са незабележими, но след това допринасят за една уютна атмосфера и комфорт, които ще очароват и най-капризните клиенти. Освен от интериора, удобството в Mercedes-Benz E 220d е гарантирано от умерената и тиха работа на новия 2,0-литровия турбодизелов двигател, който замени остарелия 2,1-литров агрегат. Новият мотор е чувствително по-мощен – 194 к.с. и има завидна динамика. Благодарение на него, германският бизнес седанът ускорява от място до 100 км/ч за 7,5 секунди. Новата 9-степенна автоматична скоростна кутия позволява на двигателя да се разгърне напълно, като максималният въртящ момент от 400 Нм е наличен още от 1600 об/мин. С такъв голям брой предавки, трансмисията 9G-Tronic се придвижва към следващата степен доста рано, запазвайки стрелката на оборотомера в диапазона на пика на въртящия момент на двигателя, под 2800 об/мин. Обратната връзка с педала на газта е много бърза, но не мигновена, подобно на бензиновите двигатели. Ако искате спортно поведение, трябва да натиснете два пъти последователно газта докрай и моторът оживява, като скоростта се увеличава по-бързо. В този режим оборотите достигат до около 4000 об/мин. Автомобилът е в стихията си на магистралата – там е напорист, динамичен и бърз. Най-важното за този турбодизелов двигател е неговата ефективност и икономичност. Агрегатът поддържа висока скорост при ниски обороти, така че на междуселищен път с 90 км/ч разходът е 4,3 л/100 км, а на магистралата със 140 км/ч консумацията е 6,5 л/100 км. В града колата също постига достоен за отбелязване резултат – 7,2 л/100 км. Когато двигателят работи, в салона не се чува дразнещ шум, а на празен ход няма вибрации. Традиционно на първо място при Mercedes-Benz E-Class е поставен комфортът. Колата вози меко, поглъща всички малки дупки, опитва се да се справи със средните и се страхува от големите. На високоскоростни участъци с малки дефекти в пътната настилка, автомобилът се чувства уверен, окачването не позволява да се загуби контактът на колелата с асфалта. Динамичните характеристики заедно с работата на окачването глезят и доставят удоволствие. Версията Business Edition е оборудвана със стандартно окачване, което няма допълнителни настройки, както при въздушното окачване Airmatic. С опционалното задвижване на четирите колела 4Matic, Е-класата осигурява достатъчно сцепление и през зимата на заснежени участъци от пътищата. Управлението е умерено информативно, като не е прекалено остро, но предните колела следват послушно посоката, зададена от волана. Mercedes-Benz E-Class е автомобил, предназначен за дълги и безопасни пътувания, без да уморява водача и пътниците. Можете да слезете от него след 400 километра зад волана или от всяко друго място в салона, включително и от задния диван, без да почувствате умора или дискомфорт.", "date": "2019.01.25", "title": "Лимузина за пестеливата бизнес класа"}
{"url": "https://www.monitor.bg:443/bg/a/view/ek-otpuska-215-mln-za-izgrajdaneto-na-na-gazoprovoda-baltic-pipe-155607", "text": "Европейската комисия отпуска 215 млн. евро за строителството на газопровода Baltic Pipe между Полша и Дания, се казва в съобщение на полския газов оператор Gaz-System, цитирано от БТА. Средствата се отпускат в рамките на европейския финансов механизъм за развитие на транспортната, енергийната и телекомуникационната инфраструктура (Connecting Europe Facility, CEF). Те могат да се използват както за изграждане на морския участък от газопровода, съединяващ газопреносните системи на Полша и Дания, така и за разширяване и модернизация на полската система за пренос на природен газ. Проектът Балтик пайп вече три пъти е получавал финансова подкрепа от този европейски механизъм - през 2015, 2017 и 2018 година. Отпуснатата досега гаранция е 51,8 млн. евро и покрива разходите за разработка на технико-икономическата обосновка и инженерните дейности, получаване на необходимите административни разрешителни за строеж на морски газопровод и за развитие на националната газопреносна инфраструктура в Полша и в Дания. Балтик пайп е проект за газопровод между Дания и Полша, който трябва да свърже находища в норвежкия шелф на Северно море с Полша през Дания. Предвижда се проектът да бъде изпълнен на три етапа - свързване на норвежките и датски газопреносни системи, разширяване на инфраструктурата в Дания и строителство на самия тръбопровод, съединяващ Полша и Дания по дъното на Балтийско море. Проектната мощност на газопровода е 10 млрд. кубични метра годишно. Общата му стойност се оценява на 1,4-1,87 млрд. долара. Очаква се той да бъде завършен до 1 октомври 2022 г. Полша се надява, че построяването на това съоръжение ще й позволи да се откаже напълно от доставките на руски газ, както и да стане врата за газови доставки до други страни от Централна и Източна Европа.", "date": "2019.01.25", "title": "ЕК отпуска €215 млн. за изграждането на  на газопровода Baltic Pipe"}
{"url": "https://www.monitor.bg:443/bg/a/view/tyrgovskite-verigi-gotovi-da-prodavat-poveche-bylgarski-stoki-155590", "text": "Търговските вериги с чужди собственици у нас са готови да продават повече български стоки, които са с гарантирано качество и производителите им са готови да осигурят редовни доставки през цялата година. Това стана ясно по време на конференция, организирана от Сдружението за модерна търговия (СМТ). Милена Драгийска, главен изпълнителен директор на Lidl акцентира на факта, че в магазините на веригата всеки ден пазаруват по 120 хил. души и веригата прави всичко възможно да им предложи най-качествените продукти. „Ние искаме да растем заедно с българските производители. 51% от разплащанията ни са към български доставчици“, каза тя. И поэсочи за пример производителите на балканска пъстърва и агнета, които получават месеци наред авансови суми. Драгийска припомни и проблема с ниската покупателна способност на нашия пазар. По думите й, за това веригата прави сметки заедно с местните производители как да се намалят разходите, за да се постигне конкурентна цена. Тя акцентира и на факта, че нашите производители на плодове и зеленчуци обикновено предлагат в големите магазини продукцията си основно през активния сезон, но Според нея селските стопани все още не могат да осигуряват достатъчни количества и ритмични доставки на пресни продукти. Изпълнителният директор на Lidl подчерта ползата от инициативата „Родна стряха“, чрез която типично български продукти се предлагат не само у нас, но и в магазините на веригата в цяла Европа, които са 10 хил. „86 артикула, от 37 наши доставчици вече са познати в 23 страни от ЕС. 28 български продукта се продават от скоро и в съседна Сърбия“, уточни тя и добави, че стойността на този експорт за миналата година е бил за 15 млн. лв. Търговският директор на Kaufland-България Стела Първанова смята, че 60-70% от плодовете и зеленчуците във веригата по време на сезона са от българските производители. „За нас е важно качеството да отговоря на очакванията на клиентите. За това Друг аспект от политиката ни към българските производители са разплащанията навреме. Не се развиваме за сметка на доставчиците“, обясни тя. По отношение на проблема с двойния стандарт Първанова поясни, че продуктите, носещи марката на Kaufland, независимо от това къде са произведени са с еднакъв състав и качество. Търговският директор на Kaufland-България информира и за исканията на транспортните фирми за по-високи цени на превозите, заради увеличението на минималната заплата, предстоящото въвеждане на тол системата. По думите й „Кауфланд“ специално ще се постарае, дори и да се увеличат сумите за транспорт, това да не се отрази в цените за крайните клиенти. Според Георги Гърневски, отговарящ за свежите и основните храни в Metro, не бива да се забравят малките възможности на пазара ни. „За това българските производители трябва и чрез големите вериги “, смята той. Десислава Николова от И.П.И. обясни, че големите вериги не са отнели територия от дребните търговци, защото на малките се магазини се пада над половината от търговията на дребно у нас. Според нея навлизането на чуждите вериги на нашия пазар, започнало преди двайсетина години е накарало по-малките фирми да започнат да предлагат по-широк асортимент от стоки и от това са спечелили и потребителите. По статистически данни годишният оборот на бързо-продаваеми стоки у нас е за 11 млрд. лв.", "date": "2019.01.25", "title": "Търговските вериги готови да продават повече български стоки"}
{"url": "https://www.monitor.bg:443/bg/a/view/transplantirat-pak-bjal-drob-na-bylgari-vyv-viena-155586", "text": "Бели дробове отново ще бъдат трансплантирани на българи във Виена, след като те бяха прекъснати през 2016-та. Това съобщи здравният министър Кирил Ананиев, след като се срещна с премиера Бойко Борисов и президента на Европейската асоциация за гръдна хирургия и белодробни трансплантации и ръководител на Клиниката по белодробна хирургия в университетската болница Виена (АКХ) проф. Валтер Клепетко. Той и австрийският лекар подписаха Споразумение за квалификация и обучение на български хирурзи в една от престижните Виенски клиники. Лекарите ще бъдат от Университетската кардиологична болница „Св. Екатерина“ и от Военномедицинска академия. Петима пациенти, нуждаещи се от белодробна трансплантация, ще бъдат трансплантирани там всяка година. По думите на министър Ананиев първите възобновени операции ще започнат възможно най- скоро веднага, щом българските специалисти решат кои от чакащите боилни имат най-остра нужда от нов орган. Трансплантирането там ще продължи докато български лекари бъдат обучени да правят тази хирургична интервенция у нас. Очаква се българи да поемат тази дейност в нашата страна най-късно до края на 2020 – началото на 2021 година. Подписаното споразумение беше изпратено часове след подписването до Евротрансплант. До дни ще бъде отправено и заявление за членство на България в тази организация. „Изграждането на една такава система е комплексно и е необходима подкрепа от най-високо ниво. Затова се радвам, че дискутирахме темата с премиера и министъра на здравеопазването. Виждам, че България осъзнава и споделя важността на това да направим трансплантацията на бял дроб възможна в страната ви. Важна предпоставка за това е развитието на донорството. Без наличието на органи за трансплантация не можем да помогнем на други хора. Ето защо централна задача на всяко модерно общество е да осъзнае колко е важно да се даряват органи“, посочи проф. Валтер Клепетко. Той пое ангажимент да окаже експертна помощ на Министерството на здравеопазването при подготовката на Програмата за донорството и трансплантацията, както и при стартирането на кампанията през месец февруари. Австрийският професор сподели, че Виена има значителен опит в това да помага на други държави в обучението на техни медици за осъществяване на белодробна трансплантация. Обучение във Виена вече са преминали специалисти от Чехия, Унгария, Словения, Гърция. Министър Ананиев награди проф. Валтер Клепетко съз златния почетен знак на Министерството на здравеопазването, първа степен с лента.", "date": "2019.01.25", "title": "Трансплантират пак бял дроб на българи във Виена"}
{"url": "https://www.monitor.bg:443/bg/a/view/derbita-ot-serija-a-i-macha-na-zvezdite-v-nhl-prez-uikenda-po-max-sport-155593", "text": "Уикенд програмата на спортните канали на А1 ще предложи на футболните фенове поредната доза емоции от първенствата на Италия и Испания. Кръгът в Серия А се открива в събота с двубоя между „Сасуоло“ и „Каляри“ от 16:00 часа, а от 19:00 часа „Сампдория“ е домакин на „Удинезе“. Големият мач за деня е между съставите на „Милан“ и „Наполи“ и е с начален час 21:30. Въпреки колебливите си изяви, „росонерите” водят сериозна битка за заветното 4-о място в Серия А, което осигурява участие в Шампионската лига. За да се задържат пред съставите на „Лацио“ и „Рома“, момчетата на Дженаро Гатузо трябва да гонят трите точки срещу силния състав на „Наполи“, който категорично е заел втората позиция зад лидера „Ювентус“. Всички съботни двубои от 21-ия кръг на Серия А ще се излъчват пряко по MAX Sport 3. MAX Sport 3 ще предава пряко още четири мача от италианското първенство в неделя. Програмата стартира в 13:30 часа с „Киево“ – „Фиорентина“, а след това, от 16:00 часа, „Аталанта“ е домакин на „Рома“. В 19:00 часа „Интер“ има трудната задача да вземе трите точки при гостуването си на „Торино“, а голямото дерби в неделния ден противопоставя един срещу друг борещия се за зона Шампионска лига „Лацио“ и хегемона „Ювентус“. През уикенда новият спортен канал на А1 – MAX Sport 4 – ще предложи на феновете на испанския футбол пряко цели 8 двубоя от 21-ия кръг в Ла Лига. Съботната програма се открива с мача „Севиля“ срещу „Леванте“ от 14:00 часа, а от 17:15 часа „Атлетико“ (Мадрид) ще гони 3 точки у дома срещу „Хетафе“, за да продължи преследването на „Барселона“. В 19:00 часа „Леганес“ посреща „Ейбар“, а от 21:45 часа денят затварят съставите на „Атлетик“ (Билбао) и „Бетис“. В неделя от 13:00 часа „Валядолид“ посреща „Селта“, а от 17:15 часа е време за каталунското дерби между „Жирона“ и „Барселона“. В 19:30 часа „Валенсия“ посреща „Виляреал“ в сблъсък между два славни тима, които имат сериозни проблеми през настоящия сезон. Неделните мачове се затварят с интригуващия сблъсък между „Еспаньол“ и „Реал“ (Мадрид) от 21:45 часа. След успеха си срещу „Севиля“ в последния кръг мадридчани еднолично заеха третата позиция в Ла Лига. Момчетата на Сантяго Солари обаче все още изостават на цели 10 точки от лидера „Барселона“ и трябва да гонят задължителен успех в гостуването си в Каталуня тази неделя. Освен футболни емоции, програмата на MAX Sport ще предложи на спортните фенове и зрелището наречено „Уикенд на мача на звездите” в Националната хокейна лига (НХЛ). Тази година домакин на събитието ще е SAP Center в Сан Хосе. Шоуто ще продължи два дни, като през първия, на 26 януари от 04:00 часа, ще се състои състезанието за хокейни умения. На 27 януари от 03:00 часа пък е време за „Мача на звездите”, който от няколко години има нов атрактивен формат и противопоставя най-добрите играчи в съответните дивизии едни срещу други в числено намалени състави. Зрелището ще може да се проследи в ранните часове на събота и неделя по MAX Sport 2.", "date": "2019.01.25", "title": "Дербита от Серия А и Mачa на звездите в НХЛ през уикенда по MAX Sport"}
{"url": "https://www.monitor.bg:443/bg/a/view/grafa-lubo-i-orlin-sa-prijateli-zavinagi-video-155587", "text": "“Добрите приятели са като добрата музика, остават завинаги в сърцата” - с тези думи Орлин Павлов посрещна премиерата на видеото към песента „Приятели завинаги“, която изпълнява с Графа и Любо Киров. Доказалото се трио се завръща с общ проект 8 години след успеха на „Заедно“, който дори влезе в учебниците по музика. „Приятели завинаги“ е песен, която изпълнителите обмислят отдавна. \"Този проект се роди наистина от голямо приятелство. През годините се доказахме не само в музиката, но и в най-важните човешки моменти помежду си, което за мен е по-важния успех\", категоричен е Киров, който е съавтор на текста заедно с Графа. допълва от своя страна Влади Ампов, който стои още зад музиката и аранжимента на парчето. „Приятели завинаги“ е и подаръкът, който Графа, Любо и Орлин направиха на УНИЦЕФ по повод 30-та годишнина от приемането на Конвенцията за правата на детето. Видеото пък е дело на Люси Иларионов, който разказва история за трима приятели ученици, преплетена с комични ситуации и препятствия, през които Графа, Любо и Орлин трябва да преминат, за да стигнат навреме за общия си концерт.  През цялото време режисьорът ни показва и красиви кадри от различни кътчета на България.", "date": "2019.01.25", "title": "Графа, Любо и Орлин са “Приятели завинаги” (ВИДЕО)"}
{"url": "https://www.monitor.bg:443/bg/a/view/svaliha-beleznicite-na-banev-na-pogrebenieto-na-bashta-mu-155592", "text": "Арестуваният бизнесмен Николай Банев пристигна под конвой на съдебна полиция на погребението на баща си Йордан Банев в Хасково. Полицаите му свалиха белезниците единствено за времето на траурната церемония. Банев и майка му Мария минаха под ръка в началото на траурната колона, непосредствено зад мъжете, които носеха ковчега на Банев-старши. Четирима униформени полицаи на Съдебна полиция и многократно повече цивилни служители на МВР крачеха редом до бизнесмена и майка му. Йордан Банев беше известен в Хасковско като „Полковника“ и „Бай Данчо“. Бившият партизанин и полковник от контраразузнаването по време на Студената война издъхна на 85 години. Това се случи на 23 януари т.г. До преди година той живееше в имението на Баневи в хасковското село Спахиево. „Тръгна по доктори, ходи на операции. Не сме го виждали повече от година“, казаха хора от Спахиево. Стотици се стекоха в 12.00 часа в петък в гробищния парк, за да изпратят Йордан Банев в последния му земен път. Синът му Николай е бил конвоиран и е пристигнал от София в следствения арест на Хасково около 19 часа в четвъртък, съобщиха запознати. Веднага след погребението Банев с ескорт от съдебни полицаи е замина отново за столицата.    ", "date": "2019.01.25", "title": "Свалиха белезниците на Банев на погребението на баща му"}
{"url": "https://www.monitor.bg:443/bg/a/view/trymp-gotov-za-vremenno-finansirane-ako-to-vkluchva-pari-za-stenata-s-meksiko-155596", "text": "Американският президент Доналд Тръмп ще обмисли план на Сената за временно финансиране на правителството само ако той включва \"голямо предварително плащане\" за стена по границата с Мексико, заяви Белият дом, цитиран от Ройтерс. Белият дом също така потвърди, че лидерите на Сената се опитват да договорят прекратяване на частичното спиране на работата на правителството. Тръмп заяви, че ако лидерите на републиканците и демократите в Сената - Мич Макконъл и Чък Шумър - се договорят за прекратяване на парализата, той ще подкрепи споразумението. \"Ако те постигнат разумно споразумение, аз бих го подкрепил\", каза президентът. Макконъл и Шумър се срещнаха за разговори, след като два законопроекта за спиране на правителствената парализа се провалиха при гласувания в Сената. Сенаторите разработват законопроект за възобновяване на работата на федералните агенции за три седмици. Сенаторът демократ Крис ван Холън каза, че по-късно ще бъде представена двупартийна законодателна поправка за временно възобновяване на работата на федералните агенции. \"Това ще позволи на федералните правителствени служители . . . да се върнат на работа\", заяви той. Мярката за финансиране на няколко агенции за три седмици би дала на Тръмп и лидерите на Конгреса време за договаряне на сделка за финансирането на граничната сигурност, заради което се стигна до парализата, която продължава от 22 декември.", "date": "2019.01.25", "title": "Тръмп готов за временно финансиране, ако то включва пари  за стената с Мексико"}
{"url": "https://www.monitor.bg:443/bg/a/view/vnesoha-podpiskata-za-referendum-za-chista-okolna-sreda-v-ruse-155595", "text": "Инициативен комитет внесе днес в Общинския съвет в Русе подписката за провеждане на местен референдум за чиста околна среда. Общо 15 512 души са подкрепили инициативата. Предстои да се провери в регистрите дали всички данни са коректно попълнени. Ако подписката е подкрепена от не по-малко от 10 на сто от гражданите с избирателни права в общината, следва Общинският съвет да се произнесе. На предишните местни избори броят на избирателите в община Русе е бил 145 000 души. Искането за провеждане на местен референдум е гражданска инициатива. Подписката стартира на 25 октомври м.г., като преди това се набираха доброволци, които да участват в събирането на подписи. Попълнени са общо 1788 бланки. Инициаторите предлагат в допитването да има четири въпроса.", "date": "2019.01.25", "title": "Внесоха подписката за референдум за чиста околна среда в Русе"}
{"url": "https://www.monitor.bg:443/bg/a/view/100-hil-chinovnici-se-trudjat-v-administracijata-zapochvat-sykrashtenija-155588", "text": "В момента в държавната администрация работят 100 хиляди души, а от тях предстои да бъдат съкратени 1600. Това заяви вицепремиерът Томислав Дончев пред БНР. На всички министерства е възложено да изчислят от колко служители могат да се лишат, а прецизния анализ ще бъде готов напролет, каза Дончев и допълни, че съкращаването на 1600 души, което е под 2% от работещите, е първата стъпка в административната реформа. От думите му стана ясно, че следващия етап може да бъде и заличаване на цели звена, които имат дублиращи фукнции. „Оразмеряването на администрациите ни невинаги е адекватно на товара и работата, която вършат. Има звена, където броят служители не съответства на натоварването, т.е., е много по-малък, хората са претоварени. Има и много други звена, където работят повече хора, отколкото трябва. Заради това избягах от варианта да предложа съкращение на плоска ставка – 3,4 или 5%“, обясни вицепремиерът. Дончев е на мнение, че работещите в държавната администрация трябва да се съобразяват с процесите в последните 30 години, а някой от тях изобщо не се адаптирали и повлияли от промените. „Някои от администрациите съществуват във времената, когато едно писмо е пътувало 7 дни и не е имало електронна поща и не е имало други комуникационни технологии. Те са оразмерявани съобразно други темпове, динамика на движение на населението. Целта е да имаме по-малко на брой хора, работещи в държавната администрация, които да бъдат по-мотивирани, по-честни, по-отдадени и по-любезни с гражданите“, каза Дончев. Той не отрича, че се среща съпротива при орязването на бройките дори от страна на министри. Вицепремиерът не изключва и чиновнически протести, но е категоричен, че административната реформа не трябва да се отлага. Междувременно външният министър Екатерина Захариева заяви, че в ръководеното от нея ведомство ще бъдат съкратени 38 щатни бройки. „Това са тези бройки, които са отпуснати в допълнение на министерството във връзка с функциите на Българското председателство на Съвета на ЕС“, обясни Захариева. Щатът на външно министерството от 2010 г. не е променян и наброява 1344 души, уточни дипломат номер 1.", "date": "2019.01.25", "title": "100 хил. чиновници се трудят в администрацията, започват съкращения"}
{"url": "https://www.monitor.bg:443/bg/a/view/dimo-ot-p-i-f-s-lichna-izpoved-v-teatyr-azarjan-155594", "text": "Каква е връзката между P.I.F. и легендарните Queen? Кой е най-ценният съвет за шоубизнеса, който една баба може да даде на своя внук? Тежи ли изборът да бъдеш музикант в България? Това са част от въпросите, на които Димо Стоянов ще отговори в спектакъла „Кой прибира сутрин звездите?“. След успешно турне в страната постановката се завръща на голяма столична сцена в театър „Азарян“. На 27 февруари престижното арт-пространство в НДК ще се превърне в „репетиционната“ на група P.I.F. Под режисурата на Мария Банова и с помощта на Иван Велков (китари), Христо Михалков (бас) и Мартин Профиров (барабани) Димо ще преведе публиката през различните етапи от живота си. Представлението е изградено от шест монолога, в чиито теми всеки може да припознае себе си – за детството, самотата, славата, любовта и магията да си родител. Зад силния емоционален заряд и интелигентната самоирония в текста стоят усилията на Здрава Каменова и самия Димо. Органичната спойка между всяка от личните изповеди на артиста се случва с част от най-обичаните песни на P.I.F. като „Огън“ и „Оставам тук“. С глас в „Кой прибира сутрин звездите?“ се включва и актьорът Китодар Тодоров-Кито. „Разказът се случва и с театър, и с музика – изкуствата, в които намирам центъра си. Разказвам живота си чрез театър, защото на сцената се чувствам като у дома си. Това е моята професия, това съм учил – да бъда ощастливител. Да създавам неща, които карат хората да се чувстват по-добре и им връщат усещането за нормалност“, споделя Димо.", "date": "2019.01.25", "title": "Димо от P.I.F. с лична изповед в театър „Азарян“"}
{"url": "https://www.monitor.bg:443/bg/a/view/v-blagoevgrad-uchebnite-zanjatija-se-vyzobnovjavat-na-6-fevruari-155579", "text": "   Регионалната здравна инспекция в Благоевград обяви грипна епидемия в областта.  Училищата и детските градини ще бъдат в грипна ваканция от 28 януари до 1 февруари включително. В Благоевград децата ще отидат на училище чак на 6 февруари/сряда/, защото 2 и 3 февруари се падат събота-неделя, а заради междусрочието с министерска заповед 5 февруари/вторник/ е обявен за неучебен ден. Миналата седмица кметът на Благоевград д-р Камбитов от своя страна издаде заповед 4 февруари да бъде неучебен, за да не се разкарват децата.", "date": "2019.01.25", "title": "В Благоевград учебните занятия се възобновяват на 6 февруари"}
{"url": "https://www.monitor.bg:443/bg/a/view/presledvan-300-km-ot-policai-ne-znael-koj-e-karal-kolata-155575", "text": "Тричленен състав на старозагорския окръжен съд потвърди постоянната мярка за неотклонение „Задържане под стража“ , наложена на 29-годишният Васил Станков, който е обвиняем за шофиране под въздействие на дрога , неподчинение на полицейски служители и  бягство от местопрестъплението. Инцидентът , при който се наложи полицаи от Старозагорска и Пловдивска области  в продължение на 3 часа да гонят лек автомобил „Пежо 307“ с трима пътници в него,  стана в ранните часове на 18 януари, след като водачът не спрял на стоп-палка по улиците на Стара Загора. В залата на съда неосъжданият до сега и без криминални прояви млад мъж заяви, че не знае кой е шофирал автомобила и допълни, че сам се е предал на преследвалите го униформени служители на МВР. Наетият от Станков адвокат пробва да омилостиви съдиите като настоя, че клиентът му има мъничък племенник, дете на сестра му, който много бил привързан към него и тъгувал заради липсата му.Защитната пледоария обаче предизвика само скептични усмивки, тъй като при направения на местопрестъплението тест е станало ясно, че Васил е бил надрусан с амфети и метаамфети.  Със същата комбинация от синтетична дрога се оказали и двамата му спътници, 23-годишният Денислав Дончев и 32-годишния Владимир Митев. В своите показания и пред съдия те недвусмислено заявили, че педала за газта на Пежото по целия път от Стара Загора до окрайнините на казанлъшкото село Ръжена, където полицаите направили засадата е натискал именно Станков. Има опасност обвиняемият по бързото досъдебно производство да се укрие или да извърши ново престъпление . Събраните до момента доказателство дават основание да се смята, че точно той е извършил престъпленията, за които е обвинен, предаването пък е станало след продължило часове наред преследване със следови кучета, коментира определението докладчикът по делото Ива Стефанова. Над 300 километра е продължило преследването по пътищата на двете области, на момента скоростта на Пежото е надхвърляла 200 км /час, споделиха участвали в гонката полицаи. На две от патрулните коли свършило горивото и се наложило да бъдат викани подкрепления, признаха  униформените. Аналогично преследване, продължило повече от час по улиците на Сливен е имало през седмицата, на финала е бил задържан 30-годишен дрогиран водач на БМВ Х5 от новозагорското село Сокол, той обаче е бил пуснат от съда с мярка за неотклонение „домашен арест“. Аргументът бил , че Илко Ангелинов имал постоянна месторабота в …Италия", "date": "2019.01.25", "title": "Преследван 300 км от полицаи не знаел кой е карал колата"}
{"url": "https://www.monitor.bg:443/bg/a/view/pochina-porazenijat-ot-voltova-dyga-malyk-muzikant-155576", "text": "В клиниката по изгаряния при пловдивската УМБАЛ „Свети Георги“ почина поразения от волтова дъга на 12 януари ученик от старозагорската музикална гимназия „Христина Морфова“ Божидар Тодоров, съобщиха от здравния институт. Малчуганът бе приет по спешност след инцидент на гара Калитиново, където се покачил върху покрива на цистерна, за да си направи селфи пред очите на две свои приятелчета от квартал „Зора“, където живеел с баба и дядо . 14-годишният осмокласник, който свиреше прекрасно на акордеон е бил приет с 56-процентови изгаряния по тялото и счупени ребра. Екипът от лекари е направил серия животоспасяващи операции, включително присаждане на кости, момчето е било в изкуствена кома, за да бъдат намалени болките. Десетки донори от цялата страна дариха кръв по призива на таткото Николай Тодоров, който се завърна по спешност от Чехия след инцидента. Леталният изход е настъпил малко преди полунощ на 24 януари. Това е трети случай на пострадали деца от волтова дъга при опити за екстремални селфита в Стара Загора и околностите на града за последните десетина месеца.", "date": "2019.01.25", "title": "Почина поразеният от волтова дъга малък музикант"}
{"url": "https://www.monitor.bg:443/bg/a/view/spipaha-kradec-na-advokatski-laptop-ot-hotelska-staja-155577", "text": "Постоянна мярка за неотклонение „задържане под стража“ наложи съдът в Казанлък срещу наскоро навършил 18-годишна възраст изпечен крадец, който обрал адвокатска кантора в хотел на центъра на града. Изтърпелият  съвсем наскоро ефективна присъда от 14 месеца затвор Ибрям Страхилов ще застане пред Темида отново за кражба на лаптоп и 30 лв от офиса на старозагорски адвокат, в който проникнал през оставен открехнат прозорец на първия етаж . Мургавият младеж е сред едни от най-чевръстите крадци в ромския квартал „Кармен“, влязъл в „занаята“ още докато учел азбуката в началната степен на училището. Преди да навърши пълнолетие вече имал зад гърба си 2 осъдителни присъди, коментират местните криминалисти , които влезли в дирите на Ибрям десет дни след подадената жалба от 64-годишния юрист. Оказало се, че лаптопът, в който имало огромна информация за водени дела  е оставен в заложна къща, пак там се намерил и скъп ловджийски нож, който също бил откраднат от кантората.", "date": "2019.01.25", "title": "Спипаха крадец на адвокатски лаптоп от хотелска стая"}
{"url": "https://www.monitor.bg:443/bg/a/view/iskat-syd-za-salvini-v-italija-155583", "text": "Трибуналът на министрите в сицилианския град Катания ще съди вицепремиера и министър на вътрешните работи Матео Салвини за нарушаване на човешките права на стотици мигранти. Магистратите смятат, че той е нарушил закона с постановената от него през миналия август забрана корабът „Дичоти“ да стовари в италианско пристанище намиращите се на борда му многобройни бежанци от Африка. Научавайки за намеренията на служителите на Темида, Салвини настоя да застане час по-скоро на подсъдимата скамейка, за да защити още един път аргументите си срещу безусловното приемане на мигранти от страна на Италия. Съд на министрите, който е в състав от трима постоянни и трима временни членове, според италианската конституция трябва да има към всеки районен трибунал. Той е правораздавателният орган, който единствен може да дава под съд министър-председателя и членовете на неговия кабинет, но след одобрение на предложението му от Камарата или Сената на Парламента. В случая със Салвини дали да започне процес срещу него по вменяваната му вина от магистратите в Катания, трябва да реши Сенатът на Републиката. Ако мнозинството от неговите членове наистина пратят вицепремиера на подсъдимата скамейка за недопускането на мигрантите в Италия и той бъде признат за виновен, като нищо може да бъде наказан с от 3 до 15 години затвор. Междувременно Салвини не допусна бедстващ кораб с 47 души на борда да акостира на италианския бряг.", "date": "2019.01.25", "title": "Искат съд за Салвини в Италия"}
{"url": "https://www.monitor.bg:443/bg/a/view/nole-i-rafa-v-nov-epichen-sblysyk-v-melbyrn-155582", "text": "Световният №1 Новак Джокович се класира безпроблемно за финала на Откритото първенство на Австралия по тенис. 31-годишният сърбин, шесткратен победител в турнира, изнесе истински урок на Люка Пуй (Фр) във втория полуфинал, в който загуби само 4 гейма - 6:0, 6:2, 6:2. Срещата продължи едва 83 минути, през които Джокович регистрира 24 печеливши удара и едва 5 непредизвикани грешки. „Това беше един от най-силните ми двубои в Австралия изобщо. Всичко в играта ми работеше добре от първата точка“, каза след срещата Ноле. Така в неделя от 10.30 ч. наше време Джокович ще излезе на седмия си финал в турнира и ще преследва рекордна седма титла. Негов съперник ще бъде подгласникът му в ранглистата Рафаел Надал (Исп), който отстрани сензацията Стефанос Циципас (Гър) и няма загубен сет от началото на надпреварата. Двамата финалисти се познават поведе от отлично. До момента те са се срещали 52 пъти, като сърбинът има леко предимство в победите – 27:25. За последно Ноле и Рафа премериха сили на полуфиналите на „Уимбълдън“ миналата година, а сърбинът се наложи с 10:8 гейма във финалния пети сет на изключителния спектакъл. Сега пред Джокович се открива шансът за втори път в кариерата си да спечели 3 поредни турнира от Шлема. В периода 2015-2016 г. той вдигна четири поредни мейджър трофея. Шампионът от 2009 г. Надал пък ще се опита да стане третият тенисист, спечелил поне по два пъти всеки един от турнирите от “Големия шлем”. Единствените, които са постигали това са Рой Емерсън и Род Лейвър. На Australian Open Ноле и Рафа са се срещали само веднъж и този дуел ще остане в историята като един от най-великите финали и мачове за всички времена. През 2012 г. Джокович надделява след 5 часа и 53 минути игра с 5:7, 6:4, 6:2, 6:7(5), 7:5. За предстоящия финал сърбинът сподели шеговито: „Определено бих си купил билет за този мач. Всеки един финал срещу Рафа в Шлема е изживяване, което се помни за цял живот“, допълни Ноле.", "date": "2019.01.25", "title": "Ноле и Рафа в нов епичен сблъсък в Мелбърн"}
{"url": "https://www.monitor.bg:443/bg/a/view/dominik-paris-s-hettrik-na-shtrajf-155584", "text": "Доминик Парис влезе в историята с трета победа в най-престижното състезание в алпийските ски - спускането в Кицбюел. 29-годишният италианец триумфира на фамозната писта \"Щрайф\" с време 1:56,82 мин. и за трети път в кариерата си се качи на най-високото стъпало на почетната стълбичка в това състезание след 2013 и 2017 г. Парис е петият алпиец с \"хеттрик\" в спускането в Кицбюел. Той има общо четири победи на тази писта заедно с успеха му на Супер-Г през 2015-а. Победата на Парис е негова трета за сезона и общо 12-а в кариерата, от които 10 са на спускане. Водачът в генералното класиране за малката световна купа в спускането Беат Фойц (Швейц) завърши втори с изоставане от 0,20 сек. Трети изненадващо завърши австриецът Отмар Щридингер, на 0,37 сек. след победителя. В класирането в спускането води Фойц 420 т., а Парис е втори с 320. В генералното класиране за Големия кристален глобус първи е австриецът Марсел Хиршер с 1036 т. Втори е норвежецът Хенрик Кристоферсен с 621 т., а французинът Алекси Пинтюро е трети с 560 т.", "date": "2019.01.25", "title": "Доминик Парис с хеттрик на „Щрайф“"}
{"url": "https://www.monitor.bg:443/bg/a/view/okichiha-kobilkina-s-titlata-seksi-majka-oshte-predi-da-e-rodila-155581", "text": "„Секси майка“ - това е новата титла, с която Наталия Кобилкина може да се похвали и то – малко повече от месец преди реално да стане родител. Повелителката на женското либидо бе отличена в рамките на церемонията „Секссимвол 2019“. Първият си наследник пък тя се очаква да посрещне навръх първи март, като признава, че заедно с любимия й – Такис Дретакис, все още нямат конкретно избрано име за сина си. „Бебето ще си дойде с името“, спокойна е Кобилкина, която обмисля да роди в домашни условия. Междувременно с големия приз от „Секссимвол 2019“ си тръгна фолкпевицата Мария. Изпълнителката на „Да ме гали“ присъства на церемонията, облечена в дизайнерска рокля на Fendi от колекцията пролет/лято 2019. След като спечели, миньончето на фолка сподели, че се чувства горда от дадената й титла и то – година, след като бе определена за секссимвол на десетилетието. Специалната награда за изключителни успехи отиде при Мис България Свят 2017 Вероника Стефанова, а за Секссимвол на всички времена бе обявена Маги Вълчанова. Венета Райкова също си тръгна с приз от церемонията. Тя бе отличена като най-изкусителната водеща.", "date": "2019.01.25", "title": "Окичиха Кобилкина с титлата „Секси майка“ още преди да е родила"}
{"url": "https://www.monitor.bg:443/bg/a/view/folksvagen-se-udari-v-tir-na-magistrala-trakija-155567", "text": "Лек автомобил „ Фолксваген“ с кърджалийска регистрация се е ударил в задната част на ТИР на автомагистрала“ Тракия“ и вследствие на сблъсъка шофьорът на колата със счупен крак е настанен в пазарджишката болница. Това информираха от местната Областна дирекция на МВР.Катастрофата е станала вчера сутринта в района на 82-ри километър в платното по посока за Пловдив. 32-годишният Х.Х. от кърджалийското село Девинци застигнал с фолксвагена си товарен автомобил „Мерцедес“ и се блъснал в задната му част.  Шофьор на камиона е 49-годишният Д.А. от Стамболийски. В резултат на удара водачът на лекия автомобил е с фрактура на крака. Той е транспортиран и настанен в МБАЛ - Пазарджик. Алкохолните проби и на двамата водачи са отрицателни. ", "date": "2019.01.25", "title": "„Фолксваген“ се удари в ТИР на магистрала“Тракия“"}
{"url": "https://www.monitor.bg:443/bg/a/view/samo-5-ot-smejstvata-gotovi-da-priemat-sirak-v-kyshti-155580", "text": "Само 5% от семействата у нас са готови да отворят дома си за сирак и да станат приемни родители. Това става ясно от проучване на Алфа Рисърч, поръчано от социалното министерство. 21 на сто от анкетираните пък нямат против да поканят дете от институция, но само на вечеря или обяд. Същевременно процесът по деинституционализация и настаняването на подрастващите в центрове за настаняване от семеен тип се подкрепя от както от местното население (75%), така и от учителите и директорите (98%). „Това означава, че за деинституционализацията вече се мисли като преход от големи към малки институции, но обясни Боряна Димитрова, представител на Алфа Рисърч. Според проучването 62% от нашенци биха приели в техния квартал да живеят сираци, а 44 на сто нямат нищо против те да са в един клас с децата им. Въпреки това изолацията сред децата от домове все още е факт. Тезата си Димитрова подкрепи с пример, в които приемна майка споделила, че целият клас бил поканен на рожден ден без детето, за което тя се грижи. „Най-оскърбително за децата е емоционалната обида. В такива случаи идва ролята на учителя, който може да влияе на този процес“, добави Димитрова. По думите й тази тенденция била по-тревожна, от факта, че едва 5 на сто от семействата са готови да отглеждат сирак, защото не всеки може да бъде приемен родител. Малко над и домовете за медикосоциални грижи, заяви зам.-министърът Зорница Русинова. Десет години по-рано, броят на подрастващите, настанени в институции е бил 7000. .„Въпреки че в момента живеят в среда близка до семейната, пред нас остава още едно по-голямо предизвикателство – да ги подготвим за живота“, добави Русинова. 3 млн.лева са отделени за подобни адаптивни програми. Данните от проучването показват още, че съществува риск професията „социален работник“ да се феминизира и да застарява. Затова било необходимо привличането на повече мъже в сферата. .", "date": "2019.01.25", "title": "Само 5% от семействата готови да приемат сирак в дома си"}
{"url": "https://www.monitor.bg:443/bg/a/view/veliko-tyrnovo-v-gripna-vakancija-ot-ponedelnik-155565", "text": "От понеделник, 28 януари, великотърновските училища също излизт в грипна ваканция реши Областният експертен съвет към Регионалната здравна инспекция. Причината е повишеният брой болни и отсъстващи от учебни занятия ученици. Ваканцията засега ще бъде до 4 февруари, а ако се наложи тя може да бъде увеличена. Засега детските градини ще продължат дза рботят, но при сериозно повишен медицински контрол. Воденето на децта в тях няма да бъде задължително, а всеки родител сам ще може да избира дали в пика на грипа да остави детето си вкъщи или да гозаведе на градина.", "date": "2019.01.25", "title": "Велико Търново в грипна  ваканция от понеделник"}
{"url": "https://www.monitor.bg:443/bg/a/view/osydiha-pil-lekar-155568", "text": "56-годишен лекар от болницата в Нова Загора е осъден на 6-месечен престой зад решетките за шофиране в пияно състояние, изпълнението на присъдата е отложено за срок от 3 години. Здравният работник е бил спрян за проверка около 13,40 часа на 5 януари по старозагорския булевард „Никола Петков“, след като на пътните полицаи направило впечатление, че автомобилът му „Пежо 307“ се движи с неразумно висока скорост. При проверка с алкодрегер станало ясно че д-р Данчо Д. Д. е седнал зад волана с 2,03 промила алкохол в издишания въздух. Наложило се медикът да прекара денонощие в ареста и на практика там е посрещнал и именния си ден. На 24 януари състав на старозагорския районен съд е одобрил споразумение с наблюдаващия досъдебното производство прокурор, докторът е признал вината си и през следващата половин  година свидетелството му за правоуправление на МПС ще бъде „на трупчета“. От ръководството на МБАЛ „Св. Петка“ в Нова Загора, където медикът, който по специалност е интернист, уточниха че в деня, когато бил хванат да шофира в нетрезво състояние бил в отпуск .До сега не е имало случай да дойде пиян  на работа, категоричен е управителят д-р Станка Иванова, която от репортер научи за случилото се с подчинения й.", "date": "2019.01.25", "title": "Осъдиха пил лекар"}
{"url": "https://www.monitor.bg:443/bg/a/view/gryckijat-parlament-ratificira-dogovora-s-makedonija-155585", "text": "Гръцкият парламент ратифицира Преспанското споразумение между Атина и Скопие, съобщава агенция АНА-МПА. За споразумението гласуваха 153 депутати от 300-членния гръцки парламент. Против бяха 146, а един се въздържа. Със споразумението, подписано на 17 юни край граничното Преспанско езеро между двете страни, се решава многогодишният спор между Гърция и Република Македония за името на северната гръцка съседка. По силата на споразумението Скопие ще промени името си на Република Северна Македония, като съответните конституционни промени в страната бяха приети от македонския парламент по-рано този месец. Двете страни уреждат също така споровете си за историческото наследство на Македония, а Скопие се отказва за в бъдеще да издига иредентистки претенции към Гърция. От своя страна Гърция се ангажира да престане да блокира членството на Скопие в Европейския съюз и НАТО. След вота в парламента гръцкият премиер Алексис Ципрас написа в Туитър: \"Днес е един исторически ден. Гърция защитава една важна част от историята си, от наследството на древната гръцка Македония. Днес пишем една нова страница за Балканите. Омразата на национализмите, разприте и конфликтите отстъпват място на дружбата, на мира и на сътрудничеството. Ципрас подчертава още, че \"следващите поколения ще дължат благодарност на депутатите, които смело и дръзко поставиха основите на едно бъдеще на мир, солидарност и хармонично съжителство между двата народа (...) Северна Македония, която беше родена днес, ще бъде една приятелска страна. Съюзник и съратник на Гърция в усилията й (в полза на) сигурността, стабилността и съвместното развитие на региона\". По време на дебатите, както и в месеците след подписването на договора, гръцката опозиция го атакува с аргумента, че отстъпва \"македонската идентичност и език\", а националистическите кръгове се противопоставиха изобщо на включването на наименованието \"Македония\" в името на гръцката съседка. Веднага след гласуването лидерът на най-голямата опозиционна партия Кириакос Мицотакис заяви, че ще се бори с всички сили за смекчаването на \"негативните последствия\", които \"е сигурно, че ще възникнат от това проблематично споразумение\", съобщава \"Катимерини\". Македонският премиер Зоран Заев поздрави гръцкия си колега Алексис Ципрас: \"Поздравления, приятелю. Заедно с нашите народи ние постигнахме една историческа победа. Да живее Преспанското споразумение! За вечен мир и напредък на Балканите и в Европа!\" „В очакване на следващите стъпки към пълното прилагане на Преспанското споразумение, вече уверено можем да кажем, че Атина и Скопие заедно написаха нова страница за общото ни бъдеще в ЕС“, се посочва в съвместно изявление на председателя на Европейската комисия Жан-Клод Юнкер, върховния представител на ЕС по външната политика и сигурността Федерика Могерини и комисаря по въпросите на съседството Йоханес Хан. „Горещо приветстваме поредната важна стъпка към ратифицирането на споразумението, допълват те по повод гласуването в гръцкия парламент. Двете държави използваха неповторимата възможност. Това дава пример за помирение в Европа и допълнително ще насърчи европейската перспектива на региона, заявяват Юнкер, Могерини и Хан.", "date": "2019.01.25", "title": "Гръцкият парламент ратифицира договора с Македония"}
{"url": "https://www.monitor.bg:443/bg/a/view/toto-pechalbi-tiraj-7-155572", "text": "„6 от 49“: Числа - 9, 14, 17, 21, 26, 44. Печалби: 6 – няма, 5 – 16 по 1944,80 лв., 4 – 723 по 43,00 лв., 3 – 13 540 по 3,20 лв. ДЖАКПОТ: 7 379 465,77 лв.  Числа - 3, 9, 18, 22, 30, 40. Печалби: 6 – няма, 5 – 7 по 1539,90 лв., 4 – 357 по 30,20 лв., 3 – 5010 по 3,10 лв. ДЖАКПОТ: 796 772,43 лв.  I теглене: 8, 9, 12, 24, 35. Печалби: 5 – 1 по 22 056,00 лв., 4 – 199 по 127,90 лв., 3 – 6971 по 5,40 лв. II теглене: 12, 17, 18, 20, 29. Печалби: 5 – няма, 4 – 162 по 225,20 лв., 3 – 6361 по 7,60 лв.  Числа - 1, 14, 45, 47, 49; Зодия 7 – Везни. Печалби: 5+1 – няма, 5 – няма, 4+1 – няма, 4 – 3 по 500,00 лв., 3+1 – 12 по 100,00 лв., 3 – 91 по 10,00 лв., 2+1 – 179 по 5,00 лв., 1+1 – 1148 по 1,50 лв., 2 – 1770 по 0,80 лв., 0+1 – 2190 по 1,00 лв. ДЖАКПОТ: 3 000 000,00 лв.  Позиция - 1, 6, 8; цифра - 1, 4, 4. Печалби: 3 – 4 по 6569,20 лв., 2 – 1149 по 22,90 лв. ДЖАКПОТ: няма.  Година 74, месец 12, дата 13, ден 1. Печалби: I група – няма, II група – няма, III група – няма, IV група – 3 по 76,20 лв., V група – 3 по 76,20 лв., VI група – 4 по 45,70 лв., VII група – 20 по 11,40 лв., VIII група – 26 по 7,00 лв., IX група – 42 по 6,50 лв., X група – 62 по 5,20 лв., XI група – 228 по 1,60 лв., XII група – 182 по 2,50 лв., XIII група – 487 по 2,00 лв., XIV група – 1196 по 1,30 лв., XV група – 2047 по 1,30 лв. ДЖАКПОТ: 23 260,87 лв. Печалба     Игра   Фиш №        Район Телевизор  6/49   977481678   Търговище Телевизор  6/49   875105190   Велико Търново Телевизор  6/49   619169653   Търговище  ", "date": "2019.01.25", "title": "Тото печалби, тираж №7"}
{"url": "https://www.monitor.bg:443/bg/a/view/kristian-kostov-uchi-mandarin-za-sedmica-155578", "text": "Да се обясни в любов на мандарин – това е задачата пред Кристиан Костов в рамките на най-голямото риалити шоу в Азия Singer 2019. Романтичните слова не са част от голям жест, който момчето-чудо планира пред камерите на предаването, а част от последната му задача – да изпълни песен на популярния в страната изпълнител JJ Lin. Именно с меланхолично-любовните трепети на парчето Remember ще изгрее родната звезда на сцената на Singer 2019, а фенове дори и от Китай отсега стискат палци на отличника от X Factor. Това ще е първи опит на Костов с китайския език, а предвид забързаното темпо, с което се снимат епизодите на предаването, той имаше не повече от седмица, за да се подготви за трудната задача. Самият певец призна, че заедно с брат му Даниел, който е неотлъчно до него и в рамките на шоуто, почти не успяват да се приберат в хотелската стая за пълноценен сън. „Всички тук са много добри“, призна Костов за конкуренцията си в телевизионното състезание. Въпреки че е единственият чуждестранен изпълнител в Singer 2019, той получава завидна подкрепа и от феновете си в Китай. Нещо повече, те научиха български, за да засвидетелстват любовта си към изпълнителя на Beautiful Mess и на родния му език. „Ние сме тук за теб“, написаха върлите му почитатели в картичка, състояща се от поздрави на още три езика – английски, китайски и руски. „Винаги когато ме срещнете по улицата, можете да ме спрете за снимка или прегръдка“, отвръща им Костов, като признава, че в началото се чувствал объркан от факта, че феновете му го посрещали с думата „мама“. намигна още певецът, класирал България на рекордното второ място на Евровизия. Изпълнението на Кристиан на песента Remember е вече записано, но ще бъде излъчено чак другата седмица. Преди това, още днес зрителите ще могат да проследят представянето му в третия епизод на шоуто. В него той ще изпълни две песни - Crazy на Gnarls Barkley и Don't на Ед Шийрън.", "date": "2019.01.25", "title": "Кристиан Костов учи мандарин за седмица"}
{"url": "https://www.monitor.bg:443/bg/a/view/kradec-udari-policaj-s-gaechen-kluch-155571", "text": "Крадец удари с гаечен ключ в главата полицай от Добрич, съобщават от полицията. 32-годишният криминално проявен мъж от Варна е бил засечен да краде резервна гума от джип „Ленд Роувър” тази сутрин около 05:20 часа в района на „Митница“ в град Добрич, по време на мащабна специализирана полицейска операция за противодействие на кражбите от МПС. Последвало претърсване в паркирания наблизо автомобил марка „БМВ“ с варненска регистрация, собственост на задържания мъж. Открити са множество пластмасови капачки за джанти и черна маска с прорези за очите. При задържането на извършителя, той оказал съпротива, като нанесъл удар с гаечен ключ в областта на главата и ръката на полицейски служител. Вследствие на оказаната съпротива и в условията на абсолютна необходимост, се наложило употреба на помощни средства, уточняват от полицията. Операцията е реализирана от полицейски служители на Сектор „Криминална полиция“ при Първо РУ МВР Добрич и Сектор „Противодействие на криминалната престъпност“ при ОД МВР Добрич. По случая е образувано досъдебно производство по описа на Първо РУ МВР Добрич. Материалите по случая са докладвани в РП Добрич. Работата по доказване и документиране на цялостната престъпна дейност на извършителя продължава.", "date": "2019.01.25", "title": "Крадец удари полицай с гаечен ключ"}
{"url": "https://www.monitor.bg:443/bg/a/view/ruse-v-gripna-epidemija-ot-utre-uchenicite-izlizat-vyv-vakancija-155573", "text": "Област Русе от утре е в грипна епидемия, а учениците излизат във ваканция от понеделник, 28 януари до 4 февруари включително. Това съобщи директорът на Регионалната здравна инспекция в Русе д-р Маргарита Николова след днешното заседание на Регионалното оперативно бюро за борба с грипа и острите респираторни заболявания. До момента няма починал болен със съмнение за грип или с доказан грипен вирус. Изпратени са десет проби в Националната референтна лаборатория в столицата. От тях шест са с доказан вирус от типа A N1H1 или т.н. свински грип, две – от типа AN3HB,  една – метапневмовирус и една проба е била отрицателна. За последните четири дни е отчетена заболеваемост 200 на 10 000 души население, като граничните стойности за обявяване на грипна епидемия за Русенска област са 248 на 10 000 души. Очаква се до края на тази седмица те да бъдат достигнати.", "date": "2019.01.25", "title": "Русе в грипна епидемия от утре,  учениците излизат във ваканция"}
{"url": "https://www.monitor.bg:443/bg/a/view/bar-rafaeli-shte-vodi-tazgodishnata-evrovizija-155569", "text": "Супермоделът Бар Рафаели ще бъде една от водещите на тазгодишните финали на песенния конкурс Евровизия в Тел Авив. Общо четирима души ще се разпишат с постоянно присъствие на сцената в Израел, а проблемите с властите в страната очевидно не са проблем за изкусителката да се включи в пълна сила в събитията. Припомняме, че Рафаели е заподозряна, че не е декларирала доходи, получени в чужбина между 2009 и 2012 г., на стойност около 23 милиона шекела (5,4 милиона евро). Заедно с нея начело на Евровизия ще застанат още продуцентът Ерез Тал, водещият Аси Азар и влогърката Луси Айоб. „Позволи си да мечтаеш“ - под това мото ще се проведе конкурсът тази година. Той ще се проведе от 14 до 18 май в Тел Авив, като дизайнът на сцената също е вече готов. След три поредни силни участия от българска страна, този път няма да има роден представител на Евровизия.", "date": "2019.01.25", "title": "Бар Рафаели ще води тазгодишната Евровизия"}
{"url": "https://www.monitor.bg:443/bg/a/view/gael-monfis-vodi-svitolina-u-nas-155574", "text": "Най-актуалната двойка в тениса последния месец Елина Свитолина (Укр) и Гаел Монфис (Фр) ще може да бъде видяна и в България по време на четвъртото издание на турнира от категория ATP 250 Sofia Open. Французинът отдавна заяви участието си в столицата ни, а украинката планира да дойде като гост в първите два дни, за да подкрепи любимия си. След като последната седмица Монфис бе в ложата на Елина докато тя играеше на Откритото първенство на Австралия, сега между 3 и 10 февруари ролите ще бъдат разменени. И докато Гаел е на корта в \"Арена Армеец\", Свитолина ще го гледа от трибуните и ще му стиска палци. За класната украинска тенисистка това няма да бъде първа визита в България. Тя се връща в София, след като през 2013 г. игра в Турнира на шампионките. Елина Свитолина и Гаел Монфис официализираха връзката си в Мелбърн като самата украинка първа разкри за това в интервю след една от победите си. Признанието изненада мнозина защото за първи път на турнир от „Големия шлем“ някой признава на корта след мач любовна връзка. 32-годишният Монфис и 24-годишната Свитолина дори си направиха общ профил в Инстаграм, където споделят мигове от своята любов и близост. Преди дни в едно от общите им сторита самият французин потвърди, че след Откритото първенство на Австралия следващият му турнир ще е в София. В първия по рода си избор на \"Мистър Sofia Open\" през първата седмица от гласуването имаше серия от смени на водачеството. Минути след старта на вота в официалната страница на турнира във Фейсбук хиляди се включиха в гласуването и посочиха своя фаворит за най-чаровен и красив участник в надпреварата. Вотът за 12-те селектирани претендента за \"Мистър Sofia Open 2019\" през първите седем дни премина през няколко обрата. Първоначално Матео Беретини поведе, след това Стан Вавринка получи скоростен вот, Фернандо Вердаско за кратко излезе лидер, Баутиста Агут заради страхотното си представяне в Австралия бе подкрепен осезаемо. Последва пореден обрат, при който Николоз Басилашвили уверено събра доста like-ове и към момента се откъсна на върха. Топ 5 след първата седмица на вота за \"Мистър Sofia Open 2019\" включва: Николоз Басилашвили, Фернандо Вердаско, Матео Беретини, Стан Вавринка и Роберто Баутиста Агут. Битката обаче продължава до 2 февруари, а разликите са доста малки. Останалите звезди участници в това число скромно подкрепеният до момента за Мистър Стефанос Циципас очакват гласове във Фейсбук. Един от феновете включили се в избора на \"Мистър Sofia Open 2019\" във Фейсбук пък ще спечели страхотна награда - двоен билет за полуфиналите и финала на турнира!", "date": "2019.01.25", "title": "Гаел Монфис води Свитолина у нас"}
{"url": "https://www.monitor.bg:443/bg/a/view/130-nadzirateli-tropat-horo-na-folkloren-festival-155570", "text": "Над 130 служители от затворите и от Областните служби „Изпълнение на наказанията“ участваха в първия по рода си Национален фолклорен фестивал за самодейни състави на работещите в системата на изпълнение на наказанията, съобщиха от Министерство на правосъдието. Събитието, което се организира от ГДИН с подкрепата на община Сливен, е било открито от зам.-министъра на правосъдието проф. Николай Проданов. Фестивалът се провел под мотото „Да се върнем при извора“. Той е част от програмата на тържествата по повод 140-та годишнина от подписването на Привременните правила за учредяване на затворите, чиято кулминация предстои на 29 януари т.г., когато е и професионалният празник на работещите в ГДИН. Участниците във фестивала са представили танцови и музикални традиции от различни етнографски региони. Фестивалът е протекъл в две категории. При танцовото изкуство призовите места са за участниците от затворите в Враца, Бобов дол и Областна служба „Изпълнение на наказанията“ – Благоевград, и домакините от затвора в Сливен. В другата категория – музикално изкуство, отличени са индивидуални изпълнители от затворническо общежитие Смолян, затворите Бобов дол и Сливен. Наградите на публиката получиха за изпълнението на служителите от затворите в Стара Загора и Бобов дол. По време на визитата в Сливен заместник-министър проф. Проданов се е запознал как върви ремонтът в единствения затвор за жени в България. В момента там се извършват довършителни дейности по изграждането на нов арест с капацитет до 40 задържани лица. По думите на началника на затвора в Сливен старши комисар Йордан Данев модерната сграда, която ще отговаря на европейските стандарти, ще бъде напълно готова до няколко месеца.", "date": "2019.01.25", "title": "130 надзиратели тропат хоро на фолклорен фестивал"}
{"url": "https://www.monitor.bg:443/bg/a/view/nov-izpit-za-kandidat-shofiorite-shte-reshavat-i-video-kazusi-155554", "text": "Кандидат-шофьорите ще се явяват на променен теоретичен изпит за книжка. Писмен, тестови и видео казуси ще трябва да решават курсистите. Практическият изпит се провежда на учебна площадка, както и по пътища, отворени за обществено ползване, в и извън населените места. Тази промяна е разписана в проект за нов Закон за водачите на моторни превозни средства, който е публикуван за обществено обсъждане. Теоретичният изпит се състои от решаване на тест за проверка на знанията на кандидата за придобиване на правоспособност за управление на моторни превозни средства и проверка на възприятията и поведението му чрез интерактивни видеоклипове, е записано в промените. Теоретичният изпит ще обхваща проверка на знанията на кандидата за правилата за движение по пътищата, устройството на превозното средство, повреди, оборудване, безопасно слизане и качване. Както и правилата за използване на превозното средство във връзка с опазване на околната среда и останалите участници в движението, основни понятия за пътя и различните видове пътища, спазване на дистанция, спирачен път и поведението на превозното средство при различни метеорологични и пътни условия и рискови фактори за шофирането. Кандидат-шофьорите ще трябва да са наясно какво да правят при пътнотранспортно произшествие и оказване на първа долекарска помощ на пострадалите, фактори на безопасност, свързани с превоза на пътници и товари, време за реакция и влияние на физическото и психологическото състояние, както и промяната на възприятията и реакциите след употреба на алкохол или наркотични вещества при управление на моторното превозното средство. Новите водачи няма да имат право да карат автомобил, който е с по-голяма мощност от 68 конски сили. Ако шофьорът иска да кара по-мощен автомобил, той трябва да има придружител, който има книжка от поне 5 години. Също така новият шофьор няма да има право да вози пътници между 22.00 ч. и 6.00 ч. през нощта, освен придружителя. Въвежда се и глоба от 500 лева, ако караме с опасни неизправности в автомобила, е записано в текстовете. 600 лева ще е санкцията за управление на автомобил без книжка. С 1500 лв. глоба ще се наказва шофьор, който управлява пътно превозно средство с размери, маса или натоварване на ос, надвишаващи нормите, определени от министъра на регионалното развитие и благоустройството. Същата санкция се предвижда за водач, който навлиза след пътен знак, забраняващ навлизането на моторно превозно средство с размери, маса или натоварване на ос над означените. Това предвижда проектът за нов Закон за движение по пътищата, публикуван за обществено обсъждане. Който управлява пътно превозно средство с неукрепен товар в нарушение на изискванията, ще се наказва с глоба от 1500 лв. – при констатирани опасни неизправности при укрепването на товара, 1000 лв. – при констатирани значителни неизправности при укрепването на товара, 500 лв. – при констатирани незначителни неизправности при укрепването на товара. Който шофира пътно превозно средство с опасни неизправности ще се глобява 500 лв., при констатирани значителни неизправности – 200 лв., при незначителни неизправности – 50 лв. 600 лв. става глобата за шофьор, който кара, без да има книжка или без свидетелството му да е за съответната категория. В момента за това се глобява от 100 до 300 лв. Същата санкция се предвижда, ако книжката е взета за три тежки нарушения в рамките на две години, както и ако шофьорът е лишен от право да управлява МПС по съдебен и административен ред. Водач на моторно превозно средство, който в рамките на 24 месеца е наказан три пъти с влезли в сила наказателни постановления за едно или повече от 8 вида тежки нарушения ще остава без книжка. Това предвижда проектът за нов Закон за движение по пътищата, публикуван за обществено обсъждане. 8-те вида нарушения са следните: – каране в насрещното по магистрала или скоростен път; – каране в аварийната лента, освен при повреда, здравословен проблем или за пътна помощ; – шофиране с над 0,5 промила алкохол в кръвта; – превишаване на скоростта с в населено място с над 50 км./ч.; – минаване на червено; – отнемане на предимство на пешеходец на пешеходна пътека; – организиране или участие в нелегални гонки. Mоторните превозни средства и теглените от тях ремаркета, които се движат по пътищата, трябва да бъдат с гуми, с дълбочина на протектора не по-малка от 1,6 mm. В периода от 15 ноември до 1 март колите и камионите до 3,5 тона (категориите М1 и N1) трябва да бъдат с гуми, предназначени за зимни условия с дълбочина на протектора не по-малка от 1,6 mm. За по-тежките камиони – от категориите N2, N3, M2 или M3, зимните гуми не са задължителни, но трябва да бъдат с дълбочина на протектора не по-малка от 4 mm. „На водача на пътно превозно средство е забранено да използва мобилни устройства за комуникация по време на управление на превозното средство, освен чрез устройство, позволяващо използването на мобилното средство без участие на ръцете му“, гласи осъвременената разпоредба. Според нова забрана „на водача на пътно превозно средство е забранено да използва всякакви други мобилни устройства, отклоняващи вниманието му от управлението на превозното средство“. Така написана, разпоредбата ще обхваща например сърфиране в интернет, скролване във фейсбук и чатове на смартфони и таблети.", "date": "2019.01.25", "title": "Нов изпит за кандидат-шофьорите, ще решават и видео казуси"}
{"url": "https://www.monitor.bg:443/bg/a/view/otkriha-ubit-80-godishen-v-beloslav-ima-zadyrjani-155559", "text": "Полицаи от ОД на МВР – Варна задържаха заподозрени лица, във връзка с извършено тежко престъпление. В четвъртък към 11,45 часа, в полицията е постъпил сигнал, че в дома си в Белослав е намерен в безпомощно състояние 80-годишен мъж. Престъплението е извършено на ул. “Роза” №1. На адреса веднага са изпратени екипи на полицията и на Спешна помощ. Медиците са констатирали смъртта на възрастния човек. Извършен е оглед от дежурна оперативна група под надзора на прокурор от Окръжна прокуратура – Варна,  която е установила следи от насилие. Назначена е съдебно-медицинска експертиза. Образувано е досъдебно производство за престъпление по чл. 115 от НК. По непотвърдени данни възрастната жертва е нападната и изнудвана за пари. Според очевидци, живеещи на същата улица, тя е била блокирана от роднини, а полицията е охранявала района до късно вечерта. В рамките на предприетите незабавни оперативно–издирвателни действия са задържани няколко души, чиято съпричастност към деянието се изяснява, съобщиха от полицията. Работата по случая продължава под наблюдението на прокуратурата.  Жителите на Белослав са потресени от жестокото убийство на 80-годишния мъж, нападнат в дома му на ул. \"Роза\". Подобно криминално престъпление не е регистрирано години наред в Белослав, коментират местните. Мъжът е обитавал къща близо до детска градина. Живеел е самостоятелно и не е бил конфликтна личност, посочват жители на Белослав, които са познавали жертвата. Според тях, убийците са банда наркомани, които не за първи път върлуват, за да си набавят с кражби пари за дрога. Името на жертвата е Георги, преди няколко дена го обраха и снощи пак са влезли и са го убили, казват съседи. Влизали са в дома му първо на Бабинден и са откраднали каквото им попадне. Тогава стопанинът не ги е усетил, но вероятно е бил нащрек  втория път и тогава са го намушкали с нож, защото ги е усетил.", "date": "2019.01.25", "title": "Oткриха убит 80-годишен в Белослав, има задържани"}
{"url": "https://www.monitor.bg:443/bg/a/view/oranjevo-vino-s-dyh-na-krusha-pypesh-i-roza-pokazvat-na-vinarija-2019-155557", "text": "Оранжево вино на известна българска изба с дъх на круша, пъпеш и роза ще бъде показано на предстоящата в Пловдив международна изложба „Винария”. Еликсирът има цвят на старо злато с оттенъци на кехлибар. Това е връщане към първите стъпки на винопроизводството отпреди 8000 години, когато вината не са били бели и червени, а розови и оранжеви, обясняват производителите. „Напитките ни са направени така, както са ги правили древните траки – по класически методи с много ръчен труд, за да се разкрие максимално техният автентичен характер, обясняват от друга бутикова винарна”, казват от избата. С историята е свързана още една от изненадите на изложбата. За първи път ще бъде представена медовина. Древното питие обаче сега е с модерна визия, подчертават енолози. Всичко това, а и не само, може да бъде видяно и дегустирано по време на международната изложба „Винария 2019” в пловдивския панаир. Тя ще се проведе от 20- ти до 24-ти февруари и в рамките й ще се представят последното поколение производители. Те залагат на местните сортове и особеностите на тероара, за да се откроят на чуждестранните пазари, тъй като потребителите търсят различното и екзотичното, съобщават от панаирния пресцентър. Едно от изкушенията ще бъде прочутият мискет. Ценителите ще могат да дегустират бели вина от  сунгурларски, варненски и  врачански мискет. Колекцията е представена от семейна изба и носи духа на новата вълна́ вино, създадено от симбиозата между местния тероар и съвременни технологии. Най-известният български сорт – мавруд, и превъзходният рубин са в основата на различни вариации, запазващи характерната плътност, наситения аромат и топлия южен характер на вината. Модерната нотка идва от аромата на череша, касис, къпина, малина, ягода. Сортът „Гъмза“, характерен за района на Северозападна България, се завръща на сцената със серии от напитки, в които са добавени екзотични аромати на ванилия, цитруси и тропически плодове.  „Винария 2019“ презентира третото поколение съвременни производители. Първото включваше големите винзаводи, пускащи на пазара  индустриални количества.  Второто са модерни винарни, отглеждащи и преработващи световноизвестни сортове, като каберне совиньон, сира, пино ноар, совиньон блан, шардоне и други, и предлагащи разпознаваеми вина на високо ниво. Сега е ред на третото поколение, залагащо на местните сортове, на бутиковите серии  с елитно качество, с разнообразен и интересен вкус. То подготвя бум във винения туризъм, тъй като до повечето изби има къща за гости или малък хотел със СПА център. Модерните тенденции отново ще бъдат демонстрирани в уникалния Град на виното. Той спечели доверието на бизнеса и стана емблематично място за презентиране на продуктови линии, а сега ще бъде сцената, на която ще дебютира новата вълна́  българско вино пред очакваните над 40 000 посетители от България и Европа.", "date": "2019.01.25", "title": "Оранжево вино с дъх на круша, пъпеш и роза показват на „Винария 2019”"}
{"url": "https://www.monitor.bg:443/bg/a/view/portugalija-otnema-pochesti-na-ronaldo-155564", "text": "Голмайсторът на „Ювентус“ Кристиано Роналдо вероятно ще понесе нов голям удар, след като тази седмица се призна за виновен по дело за укриване на данъци в Испания и бе глобен със 18,8 милиона евро. Президентът на Португалия Марсело Ребело де Соуса разкри, че се обмисля отнемането на обществените почести на 33-годишния футболист, който получи „Велик кръст“ за своите заслуги към родината си през 2016 година. Тогава Португалия стана европейски шампион на турнира на Стария континент във Франция. „Законът е много прост – зависи от съветниците дали ще се случи нещо, което да предизвика загубата на орден“, коментира държавният глава Ребело де Соуса. Настоящият съветник на „Ордена на честта“ в Португалия ще реши дали да премахне заслугата от Роналдо, чийто почести в родния му остров Мадейра обаче няма да бъдат отнети. Той бе награден с „Медалът за чест на Мадейра“ през декември 2014 година, а преди това бе създадена бронзова статуя в негова чест на местното летище. „Тук в Мадейра, Кристиано Роналдо винаги е бил считан за един добър човек. Той не е криминално проявено лице. Той е най-престижният португалец в целия свят“, сподели регионалният президент Мигел Албукерке. Португалската мегазвезда бе обвинен, че е укрил 14,7 млн. евро данъци върху приходи от имиджови права за периода от 2011 до 2014 г., докато бе футболист на „Реал“ (Мадрид). Дълго време той отказваше да се признае за виновен, но в крайна сметка сключи споразумение с прокуратурата.", "date": "2019.01.25", "title": "Португалия отнема почести на Роналдо"}
{"url": "https://www.monitor.bg:443/bg/a/view/udyljavat-sys-sedmica-gripnata-vakancija-v-plovdiv-155561", "text": "Грипната ваканция на учениците от община Пловдив се удължава с още една седмица. Хлапетата няма  да бъдат в класните стаи и за времето от 28 януари до 1 февруари включително, потвърди за „Монитор”/”Телеграф” директорът на РЗИ – Пловдив д-р Ваня Танчева – Манчева. „Така сме преценили. Заболеваемостта е висока”, коментира накратко тя. Училищата трябва да отворят на 4 февруари, но преди седмица кметът на Пловдив Иван Тотев обеща на учениците да им даде един ден и така да се слеят първия уикенд на февруари с 5-ти февруари, когато по графика на МОН, е междусрочната ваканция. Ако това се случи, то нищо чудно учениците в община Пловдив да бъдат на училище чак на 6 февруари т.г.", "date": "2019.01.25", "title": "Удължават със седмица грипната ваканция в Пловдив "}
{"url": "https://www.monitor.bg:443/bg/a/view/derajliral-vlak-s-amonjak-evakuira-selo-v-syrbija-155555", "text": "Властите в южния сръбски град Ниш наредиха евакуацията на село, след като специализираните служби са започнали операция за изпразване и преместване на две цистерни, съдържащи течен амоняк от влак, който частично е дерайлирал миналата седмица, съобщава \"Ройтерс\".   Местните власти са преместили всички 400 жители на село Ясеновик и добитъка им в близкия Ниш до приключване на операцията по изпразване на цистерните и връщането им на жп линията. Течният амоняк е токсичен и може да увреди кожата и белите дробове. \"Две трети от хората ще напуснат със собствените си коли. Има достатъчно автобуси за останалите\", посочи общинският служител Дарко Булатович пред журналисти. Железопътният транспорт в Сърбия е в лошо състояние заради десетилетия наред неглижиране и липса на инвестиции, като дерайлиранията на влакове са чести. През последните години Сърбия взе заеми в размер на около 1,5 млрд. долара от Русия и Китай, за да ремонтира железопътната си мрежа.", "date": "2019.01.25", "title": "Дерайлирал влак с амоняк евакуира село в Сърбия"}
{"url": "https://www.monitor.bg:443/bg/a/view/kustendilsko-v-kapana-na-gripa-hora-s-pnevmonii-i-bronhiti-izpylniha-bolnicite-155563", "text": "Грипът обхвана цялата Кюстендилска област, което наложи разпускането на всички ученици от понеделник, 28-и януари. Издадено е предписание на РУО – Кюстендил, за временно преустановяване на учебните занятия от 28.01.2019 г. до 01.02.2019 г., включително. През последните дни е изключително голям броят на пациентите в МБАЛ „Д-р Никола Василев“, които са настанени след усложнения от грипа. Това наложи и част от болните да бъдат настанявани в други отделения, само и само на всички да бъде оказана медицинска помощ. Към настоящия момент в отделението по „Пневмология и фтизиатрия“ са настанени около 40 възрастни. Отделно от тях има и около 30 деца, който са настанени за лечение с бронхиолит или пневмония. „От началото на годината има много случаи на бронхити и пневмонии, като усложненията са настъпили предимно при деца и възрастни. През последните дни е отчетен ръст и на хронично болните пациенти и тези с белодробни заболявания. Направили сме необходимата организация, за да настаним всички пациенти. Част от тях бяха преместени в други звена, но категорично нямаме пациенти, на които да е отказана медицинска помощ“, обяви управителят на здравното заведение в Кюстендил, д-р Александър Величков. През последните дни пък масово родители от Кюстендилско спряха децата си от училище. След регистрираните няколко смъртни случая в страна, в региона буквално настъпи паника. „От седмица съм спряла моя син от училище. Половината родители от класа му, също последваха моя пример. Лошото е, че трябваше цял регион да пламне и едва тогава да разпуснат децата“, обяви 34-годишна майка на второкласник.", "date": "2019.01.25", "title": "Кюстендилско в капана на грипа, хора с пневмонии и бронхити изпълниха болниците"}
{"url": "https://www.monitor.bg:443/bg/a/view/vandal-otkrit-prebit-v-doma-si-155562", "text": "Вандал беше открит пребит и в безпомощно състояние в дома си. В четвъртът около 5,30 ч. сутринта, 37-годишният мъж от село Вишовград нахлул в дома на свой съселянин, с когото имали стара вражда. Нападателят бил въоръжен с метална щанга , с която счупил прозореца и строшил входната врата на чуждото жилище и се нахвърлил върху домакина с намерението да го убива. Нападнатият обаче, не изгубил присъствие на духа. Той бързо успял да изтръгне щангата от ръцете на нападателя, след което го подкарал с юмруци и ритници. Няколко часа по-късно агресивният нападател бил открит от свои близки в дома си в тежко и безпомощно състояние, с фрактури по лицето и главата. Той е откаран и настанен в областната болница във Велико Търново. 33-годишен търновец пък беше арестуван в старата столица след възникнал скандал между него и съседката му. Жената подала сигнал на тел. 112 и на адреса бил изпратен полицейски екип. При вида на униформените мъжът започнал да се държи агресивно и предизвикателно. Оказал съпротива при задържането и продължил да буйства и докато бил в патрулката. Заради това срещу него е образувано бързо произвдство и той ще бъде предаден на съд.", "date": "2019.01.25", "title": "Вандал открит пребит в дома си"}
{"url": "https://www.monitor.bg:443/bg/a/view/nad-1-000-shkola-vyv-vakancija-i-dnes-155558", "text": "В 1039 училища в страната учебните занятия са преустановени. Това съобщи Министерството на образованието и науката. Продължава да не се учи в 194 училища в област Пловдив, както и по122 школа в областите Варна и Пазарджик. Класните стаи са празни и 80 учебни заведения в област Хасково, в 69 в област Добрич, както и в 97 в София-област. Грипната ваканция е удължена за учениците в 43 училища в област Ямбол до 28 януари включително. Не се учи в още 72 училища в област Кърджали, в 60 в област Смолян, в 71 в област Сливен, в 38 в област Перник и в 32 училища и в две детски градини във област Видин. По предписания на РЗИ са затворени по 8 училища в областите Враца и Кюстендил, по 7 в Ловеч и Силистра, и 4 в област Бургас. В три училища в област Разград -  ОУ \"Христо Ботев\" в с. Острово, ОУ \"Христо Ботев\" в с. Веслец и в ОУ „ Васил Левски“ в с. Сушево, община Завет,  също не провеждат занятия поради висока заболеваемост. Учениците от София-град и областите Благоевград, Кюстендил и Плевен излизат в грипна ваканция от понеделник – 28 януари 2019 г. Учебни занятия в благоевградските и кюстендилските училища няма да се провеждат до 1 февруари включително. В столицата и в Плевен неучебните дни продължават до 5 февруари включително, когато е междусрочната ваканция. Учениците трябва да са на училище на 6 февруари.", "date": "2019.01.25", "title": "Над 1 000 школа във ваканция и днес"}
{"url": "https://www.monitor.bg:443/bg/a/view/transplantirat-bjal-drob-na-petima-bylgari-vsjaka-godina-155560", "text": "Всяка година на петима българи ще бъде трансплантиран бял дроб в една от водещите клиники в австрийската столица Виена. Това стана ясно след среща на проф. Валтер Клепетко – председател на Европейската асоциация по гръдна хирургия и белодробни трансплантации и един от водещите специалисти в тази област в Европа. Той се срещна с министър-председателя Бойко Борисов и министъра на здравеопазването Кирил Ананиев по повод прекъснатите трансплантации на български граждани по линия на Евротрансплант. Министър Ананиев награди проф. Клепетко със Златен почетен знак на Министерство на здравеопазването. Очаквайте подробности!", "date": "2019.01.25", "title": "Трансплантират бял дроб на петима българи всяка година"}
{"url": "https://www.monitor.bg:443/bg/a/view/v-rusija-tijnejdjyr-obstrelja-uchilishte-155556", "text": "Ученик от 9-и клас обстреля с ловно оръжие училището и паркираните около него коли в селцето Абалаково в Красноярския край. Първоначалният план на тийнейджъра бил да убие свой съученик, но не бил допуснат да влезе в сградата на школото. Ядосан, юношата открил огън по прозорците и по автомобилите пред сградата.    При инцидента няма пострадали, нападателят е задържан и следователите изясняват истинските мотиви за деянието му. По предварителни данни, 9-класникът възнамерявал да отмъсти на свой връстник, който преди това го нападнал с юмруци. Съобщава се, че 9-класникът страда от лека форма на умствена изостаналост, като за него се грижат баба му и дядо му. Междувременно стана ясно за още един инцидент – в четвъртък късно вечерта в Москва неизвестни облели 15-годишен младеж с неустановена течност и го подпалили жив. Момчето е настанено в болница с 98% изгаряния по тялото, лекарите са диагностицирали още интоксикация и изгаряния на горните дихателни пътища. Все още не е установено дали тийнейджърът се е познавал с нападателите си.  ", "date": "2019.01.25", "title": "Тийнейджър стреля в училище в Красноярск"}
{"url": "https://www.monitor.bg:443/bg/a/view/udyljiha-gripnata-vakancija-v-oblast-pazardjik-do-29-januari-155547", "text": "Грипната ваканция в област Пазарджик продължава до 29 януари /вторник/ включително. Стойностите на заболеваемостта намаляват ,но епидемиологичните показатели все още са високи 300 заболели на 10 000 души и областта продължава да бъде в грипна епидемия. Това съобщи областният управител на Пазарджик Стефан Мирев след заседанието на Областния оперативен щаб за борба с грипа и острите респираторни заболявания.  Остават в сила засилените противоепидемични мерки за цялата област и във всички лечебни заведения.Щабът ще заседава отново на 29 януари от 11.00ч. Поради обявената грипна епидемия и влошено здравословно състояние на част от актьорите, представлението за деца „Красавицата и звяра“ на Държавен куклен театър – Сливен и спектакълът „Кредитът“ на Драматичен театър – Пловдив, които трябваше да бъдат поставени в Панагюрище, се отменят за 13 февруари 2019 година, съобщиха от общината в града. Всички закупени билети ще важат без заверка.При невъзможност на зрителите да посетят спектаклите на посочената нова дата, закупените билети могат да бъдат върнати на касата на Театър Дом-паметник, град Панагюрище.Творческите екипи на двата колектива поднасят своите извинения на жителите на Панагюрище и вярват, че ще компенсират причиненото неудобство с качеството на представленията.", "date": "2019.01.25", "title": "Удължиха грипната ваканция в област Пазарджик до 29 януари"}
{"url": "https://www.monitor.bg:443/bg/a/view/bohemska-rapsodija-potyva-zaedno-s-brajyn-singyr-155553", "text": "Неправителствената организация GLAAD, която брани правата на LGBT обществото в медиите, оттегли номинацията си за най-добър филм на „Бохемска рапсодия“. До това се стигна, след като ден по-рано сп. The Atlantic публикува  , от което става ясно, че соченият като единствен режисьор на продукцията Брайън Сингър е упражнил сексуален тормоз върху поне четири непълнолетни момчета. Организацията определи хода си като „особено трудно решение“ пред The Hollywood Reporter, като подчерта, че „Бохемска рапсодия“, целият екип, който е работил по него и образът на Фреди Меркюри заслужават много повече от това да бъдат принизявани до поведението на Сингър. Припомняме, че режисьорът бе уволнен от продуцентите на заглавието, след като системно не се появяваше на снимачната площадка. Последните седмици от работата на терен бяха поети от неговия наследник Декстър Флечър, но той така и не получи признание за отпечатъка си върху „Бохемска рапсодия“. Въпреки обвиненията в сексуално посегателство обаче от Millenium Films обявиха, че застават твърдо зад Брайън Сингър и ще продължат да работят с него по проекта „Червената Соня“. Мога да направя разлика между раздухваните фалшиви новини и действителността. Нямам проблем да взема подобно решение. В Америка всеки е невинен до доказване на противното\", заяви в свое изявление Ави Лернер, основателят на продуцентската компания.", "date": "2019.01.25", "title": "„Бохемска рапсодия“ потъва заедно с Брайън Сингър"}
{"url": "https://www.monitor.bg:443/bg/a/view/vandali-narjazaha-gumite-na-20-koli-v-malo-konare-155549", "text": "Около 20 автомобила, паркирани в пазарджишкото село  Мало Конаре, са осъмнали с нарязани гуми. Първа в социалните мрежи се оплака една от потърпевшите собственички на коли, но има подадени сигнали в Районното управление на МВР в Пазарджик. Полицията в областния град издирва притежателите и на останалите превозни средства. Най-вероятно вандалите са вилнели около полунощ. При повечето автомобили са надупчени по 1-2 гуми, на някои - и четирите. Возилата са на хора, работещи извън селото, които пътуват с колите си до центъра, паркират и оттам хващат специализиран транспорт до предприятието.Служителите на реда призовават и останалите собственици на коли да депозират сигнали, за да бъде разкрит по-бързо авторът на вандалската проява.", "date": "2019.01.25", "title": "Вандали нарязаха гумите на 20 коли в Мало Конаре"}
{"url": "https://www.monitor.bg:443/bg/a/view/objaviha-gripna-epidemija-v-sofija-grad-blagoevgradska-i-kustendilska-oblast-155544", "text": "От понеделник, 28 януари, Столична РЗИ обявява грипна епидемия на територията на област София-град. С писмо на директора на СРЗИ се уведомява Регионалното управление по образованието София-град за създаване на организация за преустановяване на учебните занятия от 28.01.2019 г. до 04.02.2019 г. включително, съобщиха от МЗ. От понеделник (28.01) до понеделник (04.02) учениците от столичните училища ще са в грипна ваканция. Учебните занятия ще започнат на 6-и февруари, сряда, тъй като 5-и февруари е неучебен ден между двата срока. Детските градини в София остават отворени, при засилен контрол за здравословното състояние на децата, които се водят на градина, написа във фейсубк столичният кмет Йорданка Фандъкова.  „Уважаеми ученици, получих всички около 3000 съобщения с молби, заплахи, искания, петиции и т.н. за грипна ваканция. Знам, че „целият Млечен път е във ваканция, само София-град – не е“, но грипна ваканция се обявява при определени показатели, които се следят ежедневно от Здравната инспекция. Съжалявам за теста по химия в сряда, но от тестове и контролни човек в крайна сметка не може да избяга. Пазете се и се обличайте топло“, написа Фандъкова. От понеделник, 28 януари, РЗИ – Благоевград обявява грипна епидемия на територията на област Благоевград. Изпратено е предписание до РУО – Благоевград за преустановяване на учебните занятия в училищата на територията на областта за периода от 28.01.2019 г. до 01.02.2019 г. включително. От понеделник, 28 януари, РЗИ – Кюстендил обявява грипна епидемия на територията на област Кюстендил. Издадено е предписание на РУО – Кюстендил за временно преустановяване на учебните занятия във всички училища на територията на областта, считано от 28.01.2019 г. до 01.02.2019 г. включително. До второ нареждане в трите области се преустановяват детските и женските консултации, свижданията в лечебните заведения за болнична помощ, плановите операции и провеждането на профилактични имунизации. Припомняме, че към днешна дата грипна епидемия е обявена на територията на следните области: Бургас, Варна, Видин, Добрич, Кърджали, Пазарджик, Пловдив, Силистра, Сливен, Смолян, Софийска област, Стара Загора, Хасково, Шумен, Ямбол, както и на територията на община Луковит. Отменена е грипната епидемия на територията на област Перник.  ", "date": "2019.01.25", "title": "Обявиха грипна епидемия в София, Благоевград и Кюстендил (ОБНОВЕНА)"}
{"url": "https://www.monitor.bg:443/bg/a/view/e-l-djejms-podarjava-nov-erotichen-roman-sled-50-nuansa-sivo-155545", "text": "Съвременна приказка за Пепеляшка - така оборотната авторка на еротичните книги под щампата \"50 нюанса сиво\" - Е. Л. Джеймс, определя следващата си творба. Както вече можете да предположите, сюжетът на томчето отново ще гравитира около секса, а героите - подобно на Крисчън Грей и Анастейша Стийл, ще са богаташ, който \"рядко спи сам\" и \"загадъчна\" девойка. Книгата ще носи заглавието \"Господинът\" (The Mister), а действието ще се развива в Лондон. Повече подробности около новия проект на Джеймс обаче се пазят в тайна. Припомняме, че от романите \"50 нюанса...\" са продадени над 100 милиона копия по цял свят. Книгите вдъхновиха и три филма, които спечелиха в боксофиса обшо над 1,33 милиарда долара.", "date": "2019.01.25", "title": "Е. Л. Джеймс подарява нов еротичен роман след \"50 нюанса сиво\""}
{"url": "https://www.monitor.bg:443/bg/a/view/dva-pyti-e-poskypnala-toploenergijata-za-9-godini-155552", "text": "Издръжката на четиричленно домакинство в България скача с 85 лв. за година, сочат данни от проучване на Конфедерацията на независимите синдикати (КНСБ). В края на 2018г. по 2410 лв. месечно отиват за сметки, храна и почивка за семейство с две деца.  Това означава, че за да водят нормален живот мъжът и жената трябва да взимат чисто по 1205 лв. Същевременно почти два пъти е поскъпнала топлоенергията за 9 години. Скокът при твърдите горива е с 38 на сто, на електроенергията с 18.5 на сто, а при водоснабдяването е с 26.4 на сто. Разходите за хранителни стоки пък са нараснали средно с 21%. 40% от разходите на бедните домакинства отиват именно за храна. От данните на синдиката става ясно, че всеки трети нашенец е изложен на риск от бедност или социално изключване. 1 млн. 710 хил. българи са живели с доход до 321 лв. през 2018г., като броят им е намалял с 245 хил. спрямо предходната година. “През последните три години е налице последователен ръст на възнагражденията, въпреки това не трябва да забравяме, че едва около 30% от българите взимат средна или по-висока заплата“, отбелязва Пламен Димитров, председател на КНСБ.", "date": "2019.01.25", "title": "Издръжката на четиричленно семейство скача с 85 лв. за година"}
{"url": "https://www.monitor.bg:443/bg/a/view/kysnite-novini-na-nova-tv-shte-zapochvat-s-30-minuti-po-rano-155548", "text": "Късната новинарска емисия на Нова тв ще се излъчва с нов начален час. Вместо както досега (от 23,30 ч.), тя вече ще започва точно час преди полунощ. Водещата на информационната емисия Надежда Узунова ще представя най-важните новини от изминалия ден от 23 ч. още от следващия понеделник - 28 януари. „Като предпочитан източник на информация, Новините на NOVA не спират да следват ритъма на зрителите. Професионалната ни преценка за промяната на часа е свързана и с динамиката на събитията в делничните дни. Със смяната на началния час ще предложим и още по-задълбочен поглед към най-важното от деня“, обяснява Даниел Чипев, главен изпълнителен продуцент на „Новини и актуални предавания“. Късната емисия ще продължи да се излъчва и по Радио NOVA NEWS.  ", "date": "2019.01.25", "title": "Късните новини на Нова тв ще започват с 30 минути по-рано"}
{"url": "https://www.monitor.bg:443/bg/a/view/kris-braun-zavejda-delo-sreshtu-jenata-obvinila-go-v-iznasilvane-155551", "text": "Крис Браун ще изправи пред съда жената, която преди седмица го обвини в изнасилване. По думите на певеца, той е станал обект на „клеветнически обвинения“, заради което е депозирал жалбата си в прокуратурата в Париж. Припомняме, че изпълнителят на Tempo прекара 24 часа в ареста във френската столица, след като бе задържан в подозрение за изнасилване. Въпреки че повдигане на обвинение така и не се стигна, той оповести в социалните мрежи, че  . Заедно с него бяха арестувани още бодигардът му и негов приятел. По думите на жената, тя е била насилвана в апартамент на Браун в хотел „Мандарин Ориентал“ на 15 януари. Разследването по случая продължава. Междувременно адвокатът на ищцата заяви, че става въпрос за общо 4 изнасилвания в рамките на същата вечер. Сексуалното посегателство се случило по време на „заредено с наркотици“ парти. По думите на защитникът на жената, тя е била принудена от тримата обвинени да употреби кокаин, след което е била изнасилена.", "date": "2019.01.25", "title": "Крис Браун завежда дело срещу жената, обвинила го в изнасилване"}
{"url": "https://www.monitor.bg:443/bg/a/view/gazova-pechka-podpali-kompleksa-na-sharlopovi-155543", "text": "   Снощи около 18 часа в Сандански  газова печка предизвика пожар в хотелски комплекс „Пирин“, собственост на фамилия Шарлопови. Пламна пожар в ресторанта на  най - елитния хотел в Санаднски.  Веднага  на място се озоваха екипи на пожарната, както и на полицията. Посетителите в хотела светкавично са  евакуирани. Пламъците тръгнали от газова печка на  терасата на Средиземноморския ресторант. Огънят е потушен бързо от пожарникарите, никой от гостите не е пострадал, Пожарът е нанесъл известни щети само на покрива на ресторанта. Хотелът продължава да работи нормално за гостите си. След смъртта на популярния бизнесмен хотелския комплек „Пирин“ остана собственост на съпругата и дъщерите на Шарлопов.", "date": "2019.01.25", "title": "Газова печка подпали комплекса на Шарлопови"}
{"url": "https://www.monitor.bg:443/bg/a/view/evropa-razrabotva-mini-na-lunata-do-2025-155550", "text": "Европейската Космическа Агенция (ЕКА) изяви интерес в минното дело на Луната. За тази цел, космическата агенция възложи едногодишен договор на ArianeGroup, която да проучи възможността за изпращане на мисия до лунната повърхност, за добив на лунна почва и реголит, които може да бъдат източник на вода и кислород за обитавани от хора бази, както и източник на гориво за мисии в далечния космос. Новото проучване ще бъде извършено от доставчика на търговски космически услуги ArianeGroup, който ще осигури за мисията ракетата Ariane 64, версия на ракетата Ariane 6, но с четири ускорителя. Сред партньорите са белгийската фирма Space Application Services, която ще осигурява наземния контрол и комуникации, и немската PTScientists, които участваха в провалилото се съревнование Google Lunar X Prize и ще предоставят луноход.   Въпреки изключително сухите съединения, които съставляват лунната почва, в тях се съдържа вода, която е от жизненоважно значение за поддържането на дългосрочни мисии или обитания. Обявената, като „100% европейски консорциум” мисия ще включва средствата за изстрелване на необходимия космически кораб, изпращането му до лунна орбита, извършване на кацане и установяването на комуникация с Земята или друга контролна станция.   Разработването на мини на Луната от ЕКА, ще предостави реална възможност да я посетим.", "date": "2019.01.25", "title": "Европа разработва мини на Луната до 2025"}
{"url": "https://www.monitor.bg:443/bg/a/view/prepravjat-filma-damascena-bez-syglasieto-na-avtorite-155508", "text": "От „Дамасцена“ се прави тотално нов филм с нов монтаж без съгласието на авторите – режисьора Тодор Анастасов и сценариста Мария Лалева, алармира самият Анастасов на страницата си във Фейсбук. В поста си в социалната мрежа той се позовава на думи на актьора Веселин Плачков в интервю пред БНР, че „Дамасцена“ бил пуснат по екраните „за малко, за да се види как ще реагира публиката. Филмът бил страхотен и зрителите плакали .Сега вече обработен както трябва, филмът щял да бъде пуснат да го видят зрителите“, предава Анастасов. „Махнати са цели линии от филма и сцени като тази с ковчега във водата. Липсват мойрите – трите баби наречници, и други герои... Сценарият е дописван без съгласие на Мария Лалева. Сменя се страхотната музика на Румен Бояджиев. На мен ми беше заявено, че филмът не бил приет от собственика инвеститор. Това, разбира се, щеше да бъде вярно, ако нямахме премиера и кинопоказ в страната, продадени билети и взети пари от тях .Такова е законодателството“, пише режисьорът Тодор Анастасов. Потърсен от „Монитор“, Анастасов обясни, че с което продуцентът Стоян Христов (собственик и на първата частна розоварна у нас – б.ред.) ги призовава да се откажат от авторските си права, за да се преработи филмът, който може да се смята за недовършен, тъй като за него не е подписан продуцентски протокол. „Това обаче не е така по закон, когато си имал официална премиера, продадени билети и стотици хиляди лева за реклама на филма, вложени именно от продуцента“, уточнява режисьорът. И допълва, че не се е съгласил да преотстъпи авторските си права, отговаряйки на писмото, че това просто няма как да се случи. Анастасов изтъква, че няма намерение да допусне излизането на премонтирания материал и няма друг полезен ход, освен да се обърне чрез адвокатите си към съда. Той разказа, че в процеса на работата по монтажа продуцентът Христов поетапно е одобрявал абсолютно всяка част от филма, присъствал е на премиерата в Стара Загора и е изразил одобрение за „Дамасцена“. Желанието му вероятно е филмът да стане още по-конкретно биографичен (по историята на живота му), затова иска промените, предполага Тодор Анастасов. Новият несъгласуван с авторите монтаж се прави от „Консепт Студио“ на Кръстьо Ламбев. „Сега името ми стои под нещо, което дори не съм видял“, коментира той. В киносайта IMDb към неговото име като режисьор вече е добавено и това на Александър Смолянов, а сценаристите са набъбнали до 4-ма – освен Лалева, още Християн Ночев, Смолянов и Стоян Стоянов, видя „Монитор“. „Многократно се опитвах да се свържа с тези хора, но те отбягват контакт“, сподели Анастасов. И подчерта, че не би имал нищо против да съществуват 2 версии на филма, но не и новата версия да бъде за сметка на първообраза, който ще бъде унищожен по този начин. Заради спирането му от продуцента, „Дамасцена“ на Анастасов е за които е бил селектиран, и може да се говори за пропуснати ползи, смята той. „След 30 години демокрация филмът „Дамасцена“ е първият спрян български филм, но и в комунизма на никой не му минаваше мисъл да вземе един филм, излязъл по екраните, и да тръгне да го променя и да прави от него съвсем друг филм – Ода за еди кой си“, пише още Анастасов във Фейсбук. И уточнява: „Веселин Плачков беше мой избор, за който не съжалявам. Наложих го във филма, макар че не беше харесван от продуцента и инвеститора. Заложих си главата. Условието беше, ако не им хареса Плачков първата седмица, аз си отивам с него. Веселине, омерзен съм от теб!!!!“. „Монитор“ откри по телефона Веселин Плачков във Варна и се оказа, че той не е наясно нито с бурята във Фейсбук, предизвикан от поста на режисьора Тодор Анастасов, нито с подозренията, че е в дъното на премонтирането на филма. „Не знам за такова нещо. Аз съм актьор и си върша работата. Знаех, че по филма има довършителни работи и предстоят някакви промени, но нищо повече. Викан съм да доснимам сцени, но как те ще бъдат използвани не съм наясно и не мога да имам никакво отношение – това е работа на режисьора и продуцентите, в която аз нямам право да се меся. Работил съм прекрасно с Тодор Анастасов и Мария Лалева, благодарен съм им и не искам името ми да се замесва в каквито и да било скандали. Аз съм артист, който просто е извикан да свърши някаква работа“, коментира Плачков пред „Монитор“. Всъщност пред БНР той и не казва нищо конкретно как филмът ще бъде „обработен както трябва“. Анастасов обаче е на мнение, че Плачков поне е следвало да го уведоми за досниманията, каквито някои от останалите актьори отказали да правят. Продуцентът Стоян Христов не бе открит по телефона за коментар.  ", "date": "2019.01.25", "title": "Преправят филма „Дамасцена“ без съгласието на авторите"}
{"url": "https://www.monitor.bg:443/bg/a/view/hubavata-ivelina-model-za-podrajanie-snimki-155523", "text": "Скромните 21 години за някои хора са достатъчни, за да открият призванието си и да пожънат успехи в различни начинания. На точно толкова е Ивелина Чоева, която наскоро украси корицата на сп. Vogue в Украйна, а зад гърба си има участия в кампании на Fendi, Loreal, Max Factor, Tresseme и много други. Появявала се е в модните списания като Harper’s Bazaar, Cosmopolitan и Glamour. След като завършва Езиковата гимназия в град Хасково, Чоева продължава образованието си в престижния университет UEL в Лондон, където изучава специалност „Бизнес и Маркетинг“ с насока в модния бизнес. В момента, освен като модел, тя работи като маркетингов специалист за два световноизвестни модни бранда в британската столица. В дните, в които има лекции, моден ангажимент и работни срещи – 24 часа са й твърде недостатъчни. Ивелина прави първите си стъпки в света на модата още през 2011 година. Това я принуждава да премине на самостоятелна форма на обучение. „Започнах на крехка възраст, но това е нормално в модния бранш. Първоначално пътувах само през ваканциите, но Не беше лесно, тъй като често се налагаше да усвоявам материала за кратък период от време. Въпреки тези фактори, имах прекрасни преподаватели, които ми помагаха“, разказа пред „Монитор“ красавицата. Поради това тя често е чувствала, че живее два паралелни живота, но е категорична, че ако можеше да върне времето назад – не би променила нищо. Покрай работните си ангажименти Ивелина е пораснала по-бързо, но въпреки това пази топли спомени от детството си. „Може би аз съм представител на последното поколение, което е имало истинско детство. Летните ваканции бях при баба и дядо на село, играех на улицата с децата, возех се на каручки, галех малки зайчета, пилета, крави и какви ли не други животни, които дядо ми отглеждаше. През септември отново започваше учебната година, тренировките по балет и други уроци“, спомня си тя. Ивелина е израснала в сплотено семейство, което винаги я е подкрепяло и не е спазвало „писаните правила“. Майка й е един от хората, които я насочват в правилната посока със строг, но справедлив подход. „Майка ми беше много взискателна към мен, но и много справедлива. Имало е моменти, в които съм мислила, че двете сме от различни планети, но последните години разбирам, че нейната взискателност е допринесла изключително много да се изградя като човек. Може би и затова, когато дойде време да обикалям света сама, нямаше капка страх в мен. Исках да опитам, да видя и изживея всичко на пълни обороти. Така е и до ден днешен“, сподели тя. Модните ангажименти на Чоева й дават възможност да обикаля света, като сред посетените от нея дестинации влизат Париж, Милано, Истанбул, Банкок, Дубай и Ню Йорк. Едно от любимите й места е френската столица. „Обожавам Париж, френския език и като цяло атмосферата, особено що се отнася до работа. По стечение на обстоятелствата снимах и корицата на Vogue там, така че Франция винаги ще има специално място в сърцето ми. Не мога да отрека обаче, че Цветовете, архитектурата, плажовете, хората, мириса, музиката, историята-обожавам ги. Времето спира, интернет и обхват почти няма. Материалните неща остават на заден план и там може би за първи път наистина открих себе си. Първото ми пътуване в Куба беше през 2015 година с моя много добра приятелка. Чувството да танцуваш по улиците с местните и да слушаш жива музика, докато около теб се разнася мирис на пури и ром, е неописуемо“., сподели ни още тя. Свободното си време тя често отделя отново за пътуването, а когато то е ограничено – обича да посещава изложби и постановки в Лондон и да излиза с приятели. Освен че опознава различни култури покрай работните си пътешествия, на Ивелина не й е скучно и по време на снимки или ревю. „От това да ми се счупи ток на ревю до снимки с разгонена котка – имам много забавни истории. Последната такава е от седмицата на модата в Лондон, където Дизайнерката беше изпаднала в нервна криза, докато фотографите и след това пресата бяха впечатлени от нейното „иновативно решение”. В крайна сметка, единият ботуш се превърна в тренд“, смее се чаровната брюнетка. Професионалният път още не е срещнал Ивелина с клишето, че момичетата в тази сфера буквално си подливат вода. „Не се сещам за мръсен номер, дори напротив. Едни от най-близките ми приятелки съм срещнала в моделстването. Разбира се, че има и неприятни ситуации и хора. Аз понякога съм много крайна и усетя ли негативна енергия, веднага прекратявам комуникацията и увеличавам дистанцията“, категорична е тя. Амплоато на модел и това да е маркетингов специалист не заема цялото време на Ивелина. Тя се занимава още с благотворителност, а скоро ще представи новия си проект и у нас. „В България има много наболели проблеми. Бих посъветвала всеки да намери нещо близко до сърцето си и да подеме инициатива. Темата лично ме засяга, но не мога да издам повече подробности на този етап. Очаква се до средата на годината да влезе и в употреба“, открехна леко завесата тя. Всичко това прави Ивелина не просто модел, а същински модел за подражание.", "date": "2019.01.25", "title": "Хубавата Ивелина – модел за подражание (СНИМКИ)"}
{"url": "https://www.monitor.bg:443/bg/a/view/borisov-pregovarja-za-belodrobnite-transplantacii-s-viena-155539", "text": "Премиерът Бойко Борисов и министърът на здравеопазването Кирил Ананиев ще се срещнат с професор Валтер Клепетко, ръководителят на Клиниката по белодробна хирургия в Университетската болница във Виена, в която до изтичането на договора между нашата страна и виенската болница през май 2017 г. бяха трансплантирани успешно български пациенти. След изтичането на договора българските граждани останаха без възможност за белодробна трансплантация. Няколко чакащи починаха. Очакванията от срещата в Министерския съвет са да бъде подписан нов договор с Виена и спешно чакащите българи да бъдат трансплантирани от екипа на професор Клепетко, когато има донорска ситуация.", "date": "2019.01.25", "title": "Борисов преговаря за белодробните трансплантации с Виена"}
{"url": "https://www.monitor.bg:443/bg/a/view/kontrolirano-izpuskat-jazovirite-v-smoljansko-zaradi-poroja-155540", "text": "Следят се язовирите и се изпуска контролирано вода заради усложнената зимна обстановка. Това каза областният управител на Смолянска област Недялко Славов в \"Тази сутрин\". Той изрази притеснение от свличане на земна маса в язовира в Златоград, което може да предизвика екстремна вълна. Основно проблеми може да има в центъра на града, добави Славов. Той изрази надежда това да не се случи, но заяви, че има готовност за издигане на пясъчни диги, ако се наложи. \"Хората трябва да са спокойни, понеже са разположени екипи да следят реките и критичните точки\", отбеляза още Славов. Прогнозите за лошо време в Смолянско вече се сбъдват. В Златоград заваля проливен дъжд. Той може да не спре през целия ден. Язовирът на града прелива от вчера, но е започнало контролирано изпускане на водата. Във високите части на областта и в западните общини Девин, Доспат и Бориново има интензивни снеговалежи и е мобилизирана почистващата техника. Осигурена е и допълнителна техника, която ще почиства при необходимост. Областният управител на Смолянска област открои, че вчера инцидентите са дошли основно заради неподготвени за зимните условия превозни средства. През нощта са работили 50 снегорина, за днес ще е мобилизирана цялата техника - около 80 машини.", "date": "2019.01.25", "title": "Контролирано изпускат язовирите в Смолянско заради пороя"}
{"url": "https://www.monitor.bg:443/bg/a/view/chetirima-ubiti-pri-prestrelka-v-sa-sht-155538", "text": "Най-малко четирима души са били убити и още двама са ранени при престрелка в северната част на американския щат Джорджия, съобщават местните медии. От кабинета на местния шериф уточняват, че стрелбата е станала в четвъртък вечерта тамошно време (тази сутрин българско) в град Рокмарт. Допълва се, че стрелба е имало на две различни местопрестъпления. Засега не са известни повече подробности. Полицията издирва заподозрения и смята, че инцидентът е свързан с наркотици.", "date": "2019.01.25", "title": "Четирима убити при престрелка в САЩ"}
{"url": "https://www.monitor.bg:443/bg/a/view/uchenici-stachkuvat-s-maski-v-klas-155527", "text": "Учениците от няколко столични школа изкараха учебните часове вчера с медицински маски с надпис „грипна ваканция“. Децата стачкуваха, че школата в областите около столицата са разпуснати, а единствено те ходят на училище. Първоначално хлапетата организираха бойкот на занятията и приканваха във Фейсбук никой да не стъпва в училище два дни – вчера и днес. Събитието в социалната мрежа бе кръстено „Грипна ваканция София 2019“, а част от призива гласеше „Обградени сме от вируса, и трябва да се предадем за всеобщото здраве. От вас се иска малка инвестиция, трябва да качим процента на отсъствията, че да може да ни пуснат в ИЗВЪНРЕДНА ГРИПНА ВАКАНЦИЯ!!! Правим го за доброто на всички, помислете за всички слабо имунитетни хора до чиято смърт може да доведе Нашето ходене на училище (бел.р., редакцията препечатва призива в оригиналния му вариант)”. Събитието придоби широка популярност в социалните мрежи, като че ще се включат в бойкота. За част от тях обаче той се превърна в мирен протест и те се появиха в класните стаи с маски на лице. Някои от последователи на събитието дори отправиха критики, че събратята им по съдба са отишли на училище, въпреки многобройните заявки за бойкот. „4415 човека уж няма да ходят и ся накрая 15 човека само не ходим...“, възмути се един от последователите на протеста във Фейсбук. Най-активни бяха учениците от 22 СОУ „Георги С. Раковски“, които заляха ивента със свои снимки с противогрипни маски. Две деца пък се бяха снимали От днес учениците в Перник се връщат предсрочно в класните стаи, след като РЗИ отмени грипната епидемия в областта. Вчера такава обаче бе обявена в община Луковит, област Ловеч, като е изпратено предписание до РУО учениците да бъдат пуснати във ваканция до сряда. До края на седмицата заради грипа училищата са затворени в областите Сливен, Хасково, Смолян, Пазарджик, Добрич, София – област. До понеделник включително остават празни класните стаи в Кърджали и Видин. Вторник е последният ден от грипната ваканцията за учениците от област Варна. Вчера заради грипна ваканция бяха разпуснати 1015 школа в страната, като най-много от тях бяха в Пловдив – 194. Болните в столицата са близо до достигането на епидемичния праг. Вчера заболелите софиянци бяха 174 на 10 000 според данните на Районната здравна инспекция. За да бъде обявена грипна епидемия, те трябва да достигнат 203 на 10 000. Когато това се случи, РЗИ изпращат предписание на образователното министерство да разпусне учениците. Дотогава само в отделни училища дните могат да бъдат обявени за научебни по предписание на РИОКОЗ или със заповед на кмета. Вчера под грипната епидемия бяха 15 области: Бургас, Варна, Видин, Добрич, Кърджали, Пазарджик, Пловдив, Силистра, Сливен, Смолян, Софийска област, Стара Загора, Хасково, Шумен и Ямбол.", "date": "2019.01.25", "title": "Ученици стачкуват с маски в клас"}
{"url": "https://www.monitor.bg:443/bg/a/view/nad-100-zadyrjani-za-protestite-v-atina-155541", "text": "Гръцката полиция задържа 133 души заради прояви на насилие по време на демонстрация пред парламента в Атина срещу споразумението за промяна на името на Република Македония, предадоха Асошиейтед прес. Органите на реда заявиха, че са арестували 10 души заради размирици при протеста. Според полицията около 2500 протестиращи са се събрали пред парламента, докато депутатите са обсъждали снощи Преспанския договор, който да нормализира отношенията между Атина и Скопие. Някои демонстранти хвърляха запалителни бомби, камъни и осветителни ракети срещу служителите на реда, които отвърнаха със сълзотворен газ и зашеметяващи гранати. За днес, когато депутатите трябва да гласуват по споразумението, е свикан нов протест пред парламента. Около 1500 полицаи бяха разположени в Атина, за да се грижат за сигурността. Вчера хиляди хора протестираха на различни места в Гърция срещу Преспанския договор.", "date": "2019.01.25", "title": "Над 100 задържани за протестите в Атина"}
{"url": "https://www.monitor.bg:443/bg/a/view/strojat-po-100-metra-na-den-ot-am-hemus-do-veliko-tyrnovo-155526", "text": "По 100 метра на ден ще трябва да изгражда държавното дружество „Автомагистрали“ ЕАД от АМ „Хемус“ до Велико Търново, за да смогне със строежа на аутобана до края на 2022 г., показва сметка на „Монитор“. По милион печалба на километър ще получи от строежа на магистралата държавната компания. Агенция „Пътна инфраструктура“ е договорила с дружеството максимална печалба от 10% за всяка една от отделните дейности и от стойността на изграждането на аутобана. Това е записано в договора между възложителя в лицето на пътната агенция и държавната фирма, за която това ще бъде първият строеж. До момента дружеството се е занимавало основно с поддръжката на аутобаните ни. Цялата магистрала Общо дължината й е 420 км, 170 км от тях са построени. В момента се изграждат две отсечки, а с осигуреното финансиране трябва да започне строителството на участъка между разклоните Плевен-Ловеч и Русе-Велико Търново. Сумата, която е внесена в БНБ по специална сметка за строежа на аутобана, е 1,35 млрд. лв. с ДДС, което означава, че максималната печалба на „Автомагистрали“ ЕАД от изграждането на близо 135-те километра ще е 135 млн. лв. или по 1 млн. лева на километър. Контрактът бе публикуван на сайта на ведомството и е предоставен и на народните представители, въпреки че за това няма изискване по закон, съобщиха от пътната агенция. и там разрешената скорост ще до 120 км в час, в по-голямата част ще е 140 км в час. Предвидено е да има осветление на всички пътни възли в новия участък на магистралата. Както на новия участък на АМ „Струма“, така и на „Хемус“ ще бъдат изградени умни системи, които да следят трафика и да подават информация за температурата на пътното платно. Според договора възложителят има право да проверява качеството на изграждане на магистралата по всяко време и да дава предписания. В контракта са посочени и сроковете за изпълнение на всяка от отсечките. Четири от отсечките ще трябва да бъдат завършени в срок от 36 месеца, една за 42 месеца и една за 48 месеца. Преди да стартират три от трасетата обаче, ще са нужни и 6 месеца за изготвяне на проектите. Гаранцията на асфалта по новата магистрала ще е 5 години, а на съоръженията по нея - 10 години. По план строителството трябва да бъде завършено до 2022 г. Към момента са готови техническите проекти за първите три от общо шест лота.", "date": "2019.01.25", "title": "Строят по 100 метра на ден от АМ „Хемус“ до Велико Търново"}
{"url": "https://www.monitor.bg:443/bg/a/view/ivan-dimitrov-lipsa-na-kontrol-dovede-do-problema-s-telk-155521", "text": "Проблемът на хемодиализата във Видин е старата водоочистваща система, коментира пред \"Монитор\" председателят на Федерация „Български пациентски форум“. - Факт е, че българите са едни от най-болните в Европейския съюз, и то не само по документи. Факт е обаче и че всички виждаме по улиците и паркингите скъпи автомобили със стикери за инвалидност. Колкото до ТЕЛК-овете Националният пациентски форум разполага с много сигнали, че в последните години комисиите намаляват оценките на наистина болни хора. В същото време решения за високи степени на инвалидност получават хора, които не са чак толкова болни. Злоупотреба има. Тя е от компетенциите на прокуратурата и съда. Аз лично смятам, че ТЕЛК-овете ощетяват много наистина болни хора за сметка на други, които не са чак в толкова лошо здравословно състояние. Въпросът е, че последните са свързани с корупционни практики. Като пациентска организация сме проследявали включително със скрити камери как работи една ТЕЛК комисия в малък град. - Показаха как лекарите от комисията неглижират хора, които наистина бяха в много тежко здравословно състояние, отнемаха проценти от решенията им. Това може да се промени, има какво да се направи, за да не бъдат ощетявани наистина болните хора. Ние отдавна апелираме за това. - Всичко е въпрос на политическа воля. Няма какво да се измисля, хората в цивилизована Европа са го решили, там спекула с инвалидността и заболяванията на пациентите няма. У нас от години това не се случва. Всички гледаме и слушаме как определени групи хора от етносите са привилегировани и получават добри ТЕЛК-ове. Единствено и само в компетентността на политиците е нещата да се случват така, както трябва. За да не става така, че човек с ампутирани крака да няма къде да спре, защото на инвалидното място е паркирал скъп автомобил. - Системата работи перфектно във всички западноевропейски държави. В Източна Европа също се работи прецизно, например Литва, Латвия и Естония. Там не можеш да се промъкнеш в системата, даваща решения за облекчения на тежко болните и инвалидите. Хората, имащи нужда от специални грижи и условия, са обезпечени по такъв начин, че им се покриват включително пътуване с такси, полет със самолет веднъж или няколко пъти в годината. За да осигури държавата такива възможности, преди това законодателят е направил така, че всяка измама попада под строгите удари на закона. - Много пъти през годините сме се опитвали да направим така, че държавните структури да заработят в полза на нуждаещите се. Не една и две добри идеи започват с дебат и обществено обсъждане и с това приключват. Може би се чака времето, когато тази тема да бъде поредният PR. Лошото е, че в това време на бездействие решенията от ТЕЛК на много от пациентите закъсняват, не се разглеждат, а голяма част от тях разчитат само на средствата, които им се отпускат срещу тях, защото не могат да работят. Друг е въпросът, че дори да получат решение, хората получават парите си много късно. - Голяма грешка е да казваме, че Министерството на здравеопазването дава много пари за хемодиализните центрове в страната. Здравните власти са длъжници на тези хора, защото от десетилетия не се влагат средства в технология, по която се работи в цяла Европа и която е в полза на пациентите. В 90% от държавните болници и тези с държавно участие техниката е остаряла морално, но хората няма къде да отидат, нямат възможност за избор. Оказва се, че те стават крепостни на вехтата техника. Тя дори не им помага, случва се и да ги увреди, не малко от тях губят живота си. Проверката на Изпълнителната агенция „Медицински одит“ във Видин показа, че оплакванията и сигналите на хората са напълно основателни. Констатациите от нея са ясни още от месец октомври миналата година, но те все още така и не виждат бял свят. Там не само апаратурата е остаряла, но няма и специалисти, които да я поддържат – двама от назначените са радиотехници, а третият е локомотивен техник. Аз по образование също съм локомотивен машинист, но това не ме прави компетентен да поправям медицинските машини. Контролът от страна на държавата е занижен тотално. Как иначе да си обясним, че във видинската хемодиализа работят хора, на които там не им е мястото. - Да, обяснява се, че от 14 апаратите ще станат 7, но нови. Те обаче няма да са достатъчни за пациентите на видинската хемодиализа. Водоочистващата система, която е голям проблем, няма да бъде подменена. - Хемодиализните центрове в Европа и света са частни. В страните от ЕС си дават сметка, че на държавата ще излезе по-скъпо, ако те са нейни. Например апаратурата трябва да бъде сменявана на всеки три-четири години в зависимост от натовареността им. Затова тази дейност е отдадена на частни структури, а държавата заплаща за лечението на пациентите, тъй като хемодиализната дейност навсякъде в Европа се осигурява от държавата. Няма проблем и у нас частният бизнес да прави такива центрове, като държавата заплаща за нея. Така ще има реална конкуренция, а пациентът ще реши къде иска да отиде. Към момента има десетина хемодиализи в страната, които не са държавни. Вижда се, че и качеството на лечение в тях е много по-добро от държавните. В Монтана например има и държавна, и частна. Хората ходят там, където им харесва, и това не смущава никого. Няма значение каква собственост е дадено здравно заведение, важното е да осигурява адекватна и качествена медицинска услуга. - Такова изказване е несериозно. И частните, и държавните болници са търговски дружества и са равнопоставени пред законите в страната. Това изказване дойде доста нелепо. Налагало ми се е като пациент да бъда и в държавна, и в частна болница. Факт е, че частните болници предлагат по-добри условия, по-нова апаратура, хора, заинтересовани да работят на нея и да са полезни на болните. Държавата в лицето на НЗОК сключва договор и плаща по един и същ начин и на едните, и на другите лечебни заведения. Това, че хората все повече предпочитат частните, а държавните се опитват да оцеляват, не бива да е повод за коментар. И сред едните, и сред другите има много добри, и сред едните, и сред другите има и по-лоши, което е въпрос на мениджмънт. Иван Димитров е роден през 1968 г. в град София Детството и юношеството прекарва отдаден на любимата си игра – футбола Завършил е полувисш институт по транспорт Председател е на Федерация „Български пациентски форум“ Бил е член на Надзорния съвет на НЗОК", "date": "2019.01.25", "title": "Иван Димитров: Липса на контрол доведе до проблема с ТЕЛК"}
{"url": "https://www.monitor.bg:443/bg/a/view/kalpav-pilot-dj-zatril-sala-155542", "text": "Стряскащи подробности разкриха английските медии за пилота на изчезналия самолет, който караше футболиста Емилиано Сала към Кардиф. 59-годишният Дейв Иботсън всъщност е бил ентусиаст и непрофесионален пилот, за когото не е ясно дали дори е имал лиценз да пилотира частен чартър. Той имал разрешително да пилотира малък самолет, но не и с пътници в него. Разследването ще разкрие и дали фирмата, която го е наела за чартъра до Уелс, е имала право да го наеме и дали е с изрядни документи за осъществяване на подобен полет. Иначе 59-годишният Иботсън работил като инженер за топлоразпределително дружество в Англия, а през останалото време се подвизавал и като DJ. Той имал слабост към самолетите и взимал уроци, за да получи право да ги управлява. Дори предлагал услугите си на начинаещи пилоти и ги учел как да пилотират чрез клипчета в интернет. Той карал приятелите си да го препоръчват, за да получи по-висок рейтинг и да има повече клиенти. Иботсън имал хиляди часове във въздуха, но не е ясно дали и друг път е превозвал пътници. Той е баща на четири деца.", "date": "2019.01.25", "title": "Калпав пилот DJ затрил Сала "}
{"url": "https://www.monitor.bg:443/bg/a/view/svetyt-na-2-minuti-ot-jadrena-vojna-155537", "text": "Светът остава на \"2 минути\" от ядрена война, става ясно от позицията на символичния \"Часовник на Страшния съд\" през 2019 г. Бюлетинът на атомните учени разкрива, че позицията през 2019 г. е две минути преди полунощ - същата като през 2018 г. Учените предупреждават, че човечеството е изправено едновременно пред две екзистенциални заплахи: ядрените оръжия и климатичните промени. Те подчертават, че през последната година тези основни заплахи са се увеличили заради разрастването на информационната война, която подкопава демокрацията по света, увеличава риска от тези и други заплахи, поставя бъдещето на цивилизацията пред огромна заплаха. Според учените \"няма нищо нормално\" относно сложната и плашеща реалност. Припомня се, че САЩ изоставиха ядрения договор с Иран и сега са на път да напуснат и Договора за ликвидиране на ракетите със среден и малък обсег с Русия. Въпреки че САЩ и КНДР се отклоняват от войнствената риторика, въпросът за ядрената програма на Северна Корея остава неразрешен. Предупреждава се, че през 2017 г. и 2018 г. са се увеличили въглеродните емисии. Учените призовават държавите да намалят нетните въглеродни емисии в света до нула преди края на столетието. Ежегодният отчет има за цел да покаже колко близо е светът до унищожение - полунощ представлява краят на света, както знаем. През 2017 г. стрелката на часовника показваше \"2 минути и половина\" преди полунощ. През 2007 г. часовникът показва \"5 минути\" преди полунощ, когато КНДР провежда ядрено изпитание. 1968 г. Франция и Китай разработват ядрени оръжия - тогава часовникът е на \"7 минути\" преди полунощ. Хипотетичното отброяване е въведено през 1947 г. То прогнозира вероятността от глобална катастрофа, породена от действията на човека. Преди 2018 г. за последно часовникът достигна \"2 минути\" преди полунощ през 1953 г., когато САЩ и Съветският съюз изпитаха водородни бомби. В последно време се отразява и влиянието върху планетата от климатичните промени, както и ефектите от новите технологии и науката. През 1991 г. светът е бил най-безопасен - \"17 минути\" преди полунощ.", "date": "2019.01.25", "title": "Светът на 2 минути от ядрена война"}
{"url": "https://www.monitor.bg:443/bg/a/view/gotvjat-amnistija-za-maduro-155536", "text": "Обявяването на амнистия за действащия президент Николас Мадуро е част от мерките за намиране на изход от кризата, съобщава АП. Предложението идва от венецуелския опозиционен лидер Хуан Гуаидо. Той посочи, че очаква от Николас Мадуро и неговите съюзници да приемат предложението, за да може Венецуела да се върне към демокрация. Мадуро пък се закани, че ще продължи да управлява. Той осъди действията на Гуаидо като \"преврат\", подбуден от САЩ. Мадуро се ползва с подкрепата на Русия и Турция.", "date": "2019.01.25", "title": "Готвят амнистия за Мадуро"}
{"url": "https://www.monitor.bg:443/bg/a/view/unionistite-podkrepjat-tereza-mej-za-brekzit-155535", "text": "Ако има ясно времево ограничение на предпазния механизъм за ирландската граница, то премиерът на Великобритания Тереза Мей ще получи подкрепа за договорената от нея сделка за напускане на ЕС, разкрива в. \"Сън\". Вестникът посочва, че протегната ръка идва от Северноирландската Демократична юнионистка партия. Тя е решила да подкрепи споразумението на Тереза Мей за Брекзит, уточнява Ройтерс. В началото на януари британският премиер изгуби катастрофално в парламента при опит да прокара договорената сделка за Брекзит. Правителството на Мей ще представи на 29 януари алтернативен план за Брекзит, след като сегашната сделка бе отхвърлена категорично от парламента. Засега няма яснота какви биха били новите предложения, но от Брюксел ясно заявиха, че основни параметри в договора няма да бъдат предоговаряни. Кралица Елизабет Втора изпрати послание към британската политическа класа да спре с кавгите за Брекзит, като призова законодателите да търсят обща рамка и да разберат общата картина за разрешаване на кризата, съобщава \"Ройтерс\". \"Когато търсим нови отговори в съвременната епоха, аз предпочитам изпробваните и изпитани рецепти, като това да говорим добре едни с други и да зачитаме различни гледни точки, да сме заедно, за да търсим обща основа и никога да не губи от поглед по-голямата картина\", коментира кралицата. Бъкингамският дворец отказа да коментира, въпреки че британските медии са наясно със значението на нейните забележки. Заглавието на \"Таймс\" е: \"Спрете враждата за Брекзит, каза кралицата на воюващите политици\".", "date": "2019.01.25", "title": "Юнионистите подкрепят Тереза Мей за Брекзит"}
