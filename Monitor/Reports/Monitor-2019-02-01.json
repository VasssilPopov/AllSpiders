{"url": "https://www.monitor.bg/bg/a/view/sedmichen-horoskop-za-2-8-fevruari-156154", "text": "Какво ви очаква през седмицата... Тежък неделен ден за родените във втората декада, особено ако са планирали да се натоварят с работа и допълнителни отговорности. Гледайте да не оставите много работа и да не поемате тежки ангажименти и за неделя, когато тъмни сили ще властват и ще пречат на всяка ваша дейност и инициатива. Каквото се развали трудно ще се оправи. Не предизвиквайте съдбата с участия в екстремни спортове и състезания. Предстоящото новолуние отслабва жизнения ни потенциал. Ще е трудно да се покриват определени нормативи. В понеделник имате повече степени на свобода. Ако в този ден заченете дете ще му спестите тежката родова карма и ще му осигурите живот-награда. На 5-и опитайте да реализирате всяко свое хрумване и желание. Правете това, което ви идва от вътре. Най-добрият ден за отваряне и освещаване на нов търговски обект. 6-и идва с вдъхновение и желание за лична реализация. Не се препоръчва пасивност, а тази вечер и личната ви муза може да ви посети. На 7-и не участвайте в колективни инициативи, ако не искате да ви използват, да ви откраднат идеите или да ви наложат чуждо мнение и желание. Всичко, което направите и уредите самостоятелно ще ви помогне в бъдещите дела и дейности. Работете на свой терен и със свои средства. За петък планирайте приятелски срещи, подгответе барбекюто. В този ден не се пълнее, но сърцето и ръцете ще се напълнят. Чудесен съботен ден, независимо дали ще го използвате за работа или за участие в състезателни и развлекателни програми и дейности. Ще доминирате в средата си. Може да се договорите с роднини по имотни и наследствени въпроси. Следете кръвното и пазете очите. Да не се секат дървета. От 3-и Венера ще ви гледа в хармоничен аспект от знака на Козирога. Вървите към среща с любовта. В неделя избягвайте да посещавате опасни места и да бъдете в компанията на непознати хора. Разделете се с фалшивите връзки и влияния. 4-и е денят на свободната воля. Доброто и злото сключват примирие и ни оставят сами да се оправяме. Тече тестова програма за всеки от нас. Проверете доколко може да се справите сами с проблемите си. Върнете дълг, разчистете камъните по пътя си. На 5-и ще се събудите с усещане за полезното и вредното. Доверете се на интуицията иначе ще сбъркате и ще влезете в преразход на средства и сили. На 6-и не стойте пасивни, ако не искате да ви измъкнат под носа някои екстри. Време е да се стартира нов бизнес и да се отвори ново заведение. На 7-и сте движени от лично вдъхновение, което ще привлече неканени гости решили да се възползват от талантите ви. Не ви трябват партньори в този ден. Патентовайте и защитете продуктите си. На 8-и уредете нови договори, пътувайте хапнете си наволя. Ако ви предстоят важни срещи и разговори, огледи на имоти и преговори по неследстевни въпроси освършете всичко това в съботния ден. Нищо важно да не се отлага за неделя, когато ще властват тъмни и негативни сили и енергията ще бъде на ниски нива. Но хубавото е, че от неделя Венера вече няма да ви гледа в опозиция, а това ще си проличи в понеделник, когато ще имате повече посоки на избор и когато съвместните ви усилия ще дават резултат. 4-и е ден за предложения, за обновяване на любовни и делови връзки, за преход на нова навивка на развитие. На 5-и е добре да се отвори заведение и търговски обект, да се направи освещаване на места и терени, на които ще се развивате и започвате нова дейност. На 6-и не се препоръчва изчакване и пасивност. Не оставайте инициативата в чужди ръце, ако не искате да ви отнемат престижни позиции. За 7-и не планирайте общо събрание и колективна инициатива. Вероятно е някой друг да овладее места и позици, на които сте се надявали или до момента сте управлявали. Опитайте да се отделите и да работите самостоятелно, на свой терен и със свои средства. Не споделяйте идеи и намерения преди да ги реализирате. На 8-и късметът ви ще проработи в края на работното време. В този ден диетите са противопоказни. Нищо няма да ви се залепи, яжте наволя. Сключете нов договор и полейте сделката. В събота щадете очите, следете кръвното, не се напрягайте с несвойствени дейности. В неделя проблемите ще са повече, а и Венера вече ще ви гледа в опозиция от знака на Козирога. Вероятно е да ви се стоварят на главата чужди отговорности, а и вашите да се увеличат. Нищо важно да не се предприема. Лош ден за обвързване и брак. Тъмни сили и трети лица ще се намесват във връзките ви и може да ви разделят. В понеделник ще имате много по-добър избор, но на първо време е добре да анализирате ситуацията, да прочистите връзките си от всичко вредно и опасно. Разчистете терена, на който ще се развивате. Организирайте разчистване на работното място. Пътувайте преместете се в нов офис, планирайте всякакви строителни и обновителни дейности. На 5-и ще се събудите с интуитивно прозрение за верния избор, за правилната посока, за нужното и ненужното. С лекота ще направите избора, който преди е бил невъзможен. В сряда е много добре за старт на нова бизнес инициатива, за отваряне на търговски обект. Всеки старт ще е успешен. На 7-и работете сами и за себе си. Ще ви дойдат печеливши идеи. На 8-и сключете новите си договори, патентовайте продукти и се явете на пазара с нещо ново. Последните три дни на периода ще ви помогнат от последни да станете първи и да доминирате в средата си. Действайте изпреварващо. Чудесен съботен ден. Пътувайте, направете огледи  капарирайте имот. Най-добрият ден в месеца за покупка на жилище. За неделя не планирайте участия в екстремни спортове и публични изяви. Ограничете контактите, движете се по линията на най-малкото съпротивление. Вечерта ще ви налегнат грижи поради личното ви невнимание и прибързана реакция. Предприетото на 4-и ще носи свобода, но повече за децета ви и за тези, които зависят от вас. Ще се наложи да предадете юздите в ръцете на близките, които вече излизат на преден план в работа и дейност управлявани съвместно. На 5-и ще се събудите с неприятно предчувствие за нещо и то ще се оправдае. В този ден не бива да стартирате нова дейност и да прибързвате с избора си. 6-и ще ви донесе предимства и ще събуди заспалите чувства. Излезте от храстите на изчакването, действайте с натиск в посоката, която ви е приоритет. Нужно е и по-голямо физическо натоварване, за да не се скапе енергията ви и да ви разболее. На 7-и правете проверки, опишете наличностите, не позволявайте друг да ви върши работата. Колективната отговорност ще се превърне в колективна безотговорност. Ще попаднете на фатално привличане и в любовта. Отложеното за 8-и ще позволи да сключите успешни договори и да прокарате идеите си. Не е ден за диети. Яжте на корем. На 2-и може да се сдобиете с нова собственост и имот, да продадете и купите нещо на сметка. Всяко ново начинание ще е успешно и ще води към обновяване на приятелски и семейни връзки. Енергетиката на деня е блага и прочистваща. В неделя се пазете от случайни контакти, не приемайте нови предложения, не участвайте в рискови инициативи и намалете натоварването. В понеделник посоките ви на избор са повече.  Препоръчват се прочистващи и разчистващи пътя занимания. Доброто и злото сключват примирие и ни оставят сами да се оправяме. Не обвинявайте никого за грешките и пропуските си. На 5-и стартирайте нов бизнес, направете освещаване на новия си дом или търговски обект. Доверете се на първото си усещане за деня, ако нещо ви привлича тръгнете към него. На 6-и всеки се бори за кокала. Настройте се на самозащита, ако не искате да бъдете жертва. Ще ви притискат с изисквания родители и деца. Вечерта намирате изход от ситуацията. Ще ви дойде спасителна идея. На 7-и проблемите идват от предоверяване на чуждото мнение. Не влизайте в нова срада, не се съгласявайте да участвате в съвместни инициативи. Вие ще работите, друг ще прибира парите и реализира ползите. На 8-и късметът ви се връща. Сключете нов договор. Ще постигнете поне една цел. Диетите са противопоказни. Контролирайте емоциите в съботния ден. Не се включвайте в състезания, внимавайте при боравене с техника. Да не се режат дървета. Родените във втората декада може да си докарат беди в желанието да привлекат вниманието на околните. От 3-и Венера ще ви гледа в пречупващ аспект от знака на Козирога. Не си и помисляйте за любовна връзка на работното място. Не планирайте командировки с хора, които по някакъв начин ви изкушават. Неделният ден носи повече рискове за родените в края на зодията. Отложеното за понеделник ще ви донесе късмет, ще позволи да доминирате в средата си, да предприемете крачката, която отдавна обмисляте и да разчистите терена на връзките. Върнете дълг независимо дали е във формата на пари или внимание към някого. 5-и идва с някакво особено прозрение за предстоящите събития. Правете това, което ви идва отвътре и към което ви насочва интуицията. На 6-и пасивният човек ще претърпи поражение и ще загуби влиянието си. Борете се за престижен пост и обществена позиция. 7-и генерира идеи, които не е добре да се споделят с много хора. Не се препоръчва екипна работа. Може да попаднете на изнудващи положения и фатално привличане. На 8-и важното свършете до обед, подпишете нов договор и започнете нова работа. В този ден не се пълнее независимо колко ще изядете. Съботният ден е с пречистваща и хармонична енергетика. Заемете се с имотни и наследствени дела. Най-добрият ден в месеца за закупуване и капариране на недвижим имот. Всичко предприето ще ви донесе късмет и ползи. Това не може да се каже за неделя, когато тъмни сили ще правят опит за манипулация и въздействие. Интересите ви ще се сблъскат челно с тези на силни противници. Предприетото в този момент ще тръгне накриво, ще донесе загуби и раздели. 4-и е ден за разчистване на сметки и отношения, за раздяла с нелоялни партньори и проучване на нови възможности. Направете основно почистване у дома и на работното място. На 5-и ще се събудите с интуитивни усещания за доброто и злото лично за вас. Ако пренебрегнете съветите на интуицията ще  влезете в губещи връзи. Не посягайте към храни, които ви настройват негативно. Не се срещайте с хора, към които имате подозрение. На 6-и излезте от сянката на изчакването, рекламирайте се, потърсете хората, с които ще работите съвместно. На 7-и ще се събудите с чудесна идея, която до вечерта е добре поне отчасти или изцяло да реализирате. Не включвайте странични хора в дейноста си, ако не искате да делите пари и екстри. Отложеното за петък ще позволи да сключите изгодни договори и да влезете в перспективна среда и група. Яжте наволя, не е време за диети. 2-и е благоприятен за финализиране на имотна сделка. Новите начинания ще ви се отдават с лекота, ще печелите конкурски и състезания и ще си осигурите база за бъдещото развитие. На 3-и не приемайте рискови оферти, не участвайте в екстремни преходи в планината. Може да влезете  в преразход на сили и средства. Останете си у дома и се пригответе за новите си инициативи в следващите дни. В понеделник е време за анализ на изминалия път за преоценка и препрограмиране, за разчистване на терени и отношения. Денят е отбелязатн с равно количество добро и зло. Открийте нов търговски обект, рекламирайте се. На 5-и се доверете на инстинктите и на вътрешното си усещане. Ако нещо и някой ви привличат тръгнете натам. Яжте това, което ви се дояде. Тялото и душата ни дават верни сигнали за нуждите и предпочитанията си. 6-и изисква нападение и защита. В този ден пасивните и изчакващи нещо по-добро хора ще претърпят поражение. Вечерта може да попаднете в неприятно положение. Не издавайте свои и чужди тайни. На 7-и ще ви предаде колективът, в който вярвате. Работете солово и патентовайте идеите си преди да ги разпространите. 8-и е ден за пътувания, за подписване на нови договори, за осъществяване на нови връзки и започване на нова работа. Вечерта се съберете и похапнете, забравете за диетите. Приближаващото новолуние ще помогне да се отървете от неприятни навици и привички. В този уикенд ви предстои тежка битка с комлексите от миналото и с отношенията, които трябва да се пренаредят и поставят на нова база. Ще влезете в разправии по имотни и наследствени дела, може да загубите влияние и да си навредите здравословно. Най-тежко ще ви бъде в неделя, когато тъмнината се сгъстява и Луната от вашия знак сключва пречупващ аспект с Марс и Уран от Овен. Не са изключени инцеденти. Внимавайте с електроуреди и с техника. Пътувайте с наземен транспорт. Венера навлиза в Козирог и стимулира връзките по месторабота. Очертават се изневери и отсъствия. В понеделник може да направите ход, който дълго сте протакали. Бъдете себе си, не се съобразявайте с този и онзи. 5-и определя нуждите и приоритетите в живота и отношенията. Ще се събудите с усещане за правилната посока и дано си повярвате и направите крачката важна за бъдещето. На 6-и заявете претенции, рекламирайте идеи, но преди това ги защитете юридически. Предстои вдъхновена вечер за хората на изкуството. На 7-и бягайте от колективната отговорност, която ще се превърне в колективна безотговорност. В петък до обед може да подпишете изгоден договор. След това се влиза в обсебващи и изнудващи отношения. Обърнете внимание на храната, хапнете наволя. 2-и е ден а слънцето, в който е възможно духовно прозрение за бъдещето. Чудесен ден за нови творчеки начинания, за огледи на терени и имоти и за покупка на жилище. Помогнете и на близък да намери търсения обект. В неделя ни обгръща тъмнината на предстоящото новолуние. Няма енергия, очертават се измами. Неблагоприятно за обвързване и сключване на брак. В понеделник  доброто и злото са сключили примирие. Денят е благоприятен за разчистване на сметки, отношения и връзки. Анализирайте изминалия път и се погответе за новото, което идва. На 5-и интуитивно напипвате правилната посока. Родените в третата декада да не се отказват от намеренията си, колкото и фнтастични да изглеждат в очите на другите. Направете откриване и освещаване на търговски обекти и на базата, в която ще работите. На 6-и може да ви предложат изгодна оферта. Не бива да сте нерешителни и пасивни, за да не ви отмъкнат под носа важна сделка. Прегледайте уредите и машините, с които ще работите. Направете преглед на наличностите и нуждите. На 7-и ограничете контактите, не влизайте в нова група по интереси или в нов тренировъчен екип. Противопоказна е колективната работа. На 8-и може да се уредите с нов договор, с повишение и преназначение. Ден на равностойните съюзи. Почерпете се, забравете за диетите. Предстои емоционална и вдъхновена събота. Ще намерите нещо търсено отдавна. Ден за брокерски инициативи. Обхваща ви особено настроение и вдъхновение, което ще помогне да излезете от лична криза. В неделя ограничете контактите, не се подавайте на влияния и не предприемайте нищо важно. Не планирайте раждане със секцио за понеделник следобед. 4-и е ден с много посоки на избор, с възможност да се отървете от нежелани присъствия и въздействия. Прочистете връзките, анализирайте отношения и възможности за развитие. В този ден се чистят камъните, но не се препоръчва да ги хвърляте в чуждата градина. 5-и е вдехновен рибешки ден. Итуитивно напипвате вярната посока, усещате къде е добре да се внедрите, с кого да бъдете и каква храна е полезна за вас. Доверете се на вътрешното си усещане и в любовта. Започнете съвместен бизнес. На 6-и Луната навлиза в Риби и вдига градуса на емоциите. Не се препоръчва да оставате в сянката на по-силните. Заявете в този ден желание за участие в нови дейности и начинания. Явете се на конкурси и състезания. Пасивният човек даже може да се разболее. Не оставайте енергията ви да се скапе в тялото. Признайте любовта си. На 7-и печелят тези, които сами си вършат работата. На 8-и подпишете нов договор и създайте нов съюз. Забравете за диетите, яжте каквото ви се яде.", "date": "2019.02.01", "title": "Седмичен хороскоп за 2-8 февруари"}
{"url": "https://www.monitor.bg/bg/a/view/toplo-po-kapitalisticheski-156201", "text": "Лично аз нямам парно. В панелния ни блок обаче стърчат намеренията на столичната „Топлофикация“ от 80-те години във вид на вече корозирали от времето тръби. Голямата тръба така и не стигна до кварталчето ни. Някои хора от блока си отрязаха щранговете, от които очевидно никога няма да излиза топло. Та, тези корозирали тръби са нещо като паметник на „Топлофикацията“, осъществена през социализма, която обаче трябваше да се преформатира по капиталистически. По стечение на обстоятелствата няколко години наред следях историята на столичното топло. То премина през няколко генерални етапа. С влизане на фирмите за топлинно счетоводство настъпи тотално объркване. Наредбите и законтворчеството по преминаването от познатото плащане „по равно“ към отделни сметки се правеха в крачка. В този период не бяха малко и хората, които натрупаха титанични сметки с идеята, че няма как да им спрат топлината, ако не могат да плащат. Тогава се появиха и потребителски организации, които пък организираха народно опълчение срещу монополиста. Завеждаха се колективни дела. „Топлофикация“ се усети и започна и тя да дава на съд длъжниците. Самата компания пък преминаваше ту към държавата, ту се връщаше в общината. Предлагаха я на чужди фирми, но комай никой не поиска да се обвърже с нея. Междувременно Вальо Топлото прелетя като комета през съдебния небосклон. Истината е, че нещо направено за колективно ползване, много трудно може да мине на пазарна основа. Още повече, че инсталациите в блоковете са вертикални и няма как да се „хоризонтират“. Много хора са се упражнявали в мениджмънта на дружеството. И повечето от тях са били с добри намерения. Дълговете обаче си стоят. 100 млн. към „Булгаргаз“ като че ли са някаква константа. Стоят си все толкова. Направо някаква черна дупка. Другите са 835 млн., но и те се движат през годините приблизително толкова. Имам спомен, че преди няколко години бяха намалени до около 700 млн.лева. Но финансовата дупка се отваря и затваря в някакъв йо-йо ефект. В този ред на мисли, нормално е столичното топло да си търси и двата лева, които му дължат потребителите. Очевидно и се търсят всякакви мерки, които могат да помогнат да се събират вземанията – омбудсман, мобилни екипи и всякакви други начинания, според мен са по-скоро положителни. Парното може и да поевтинее, когато заработи инсталацията за гориво от отпадъци. Но дали това ще огрее целия град? Да се надяваме. Е, както казах по-горе, лично аз нямам парно. Понякога завиждам за топлата вода, под която можеш да стоиш с часове, ако разбира се можеш да си позволиш финансово подобна спа-процедура. Но, май само толкова...", "date": "2019.02.01", "title": "Топло по капиталистически"}
{"url": "https://www.monitor.bg/bg/a/view/jeljazkov-udylji-otnovo-sroka-za-oferti-za-letishte-sofija-156210", "text": "От съобщението става ясно още, че ре Първоначалният срок за подаването на оферти беше до 22 октомври, но след встъпването си в длъжност новият транспортен министър Росен Желязков удължи срока с един месец – до 22 ноември. След това периодът беше удължен още два пътии, първо до 29 януари, а после е една седмица до 5 февруари.  ", "date": "2019.02.01", "title": "Желязков удължи отново срока за оферти за летище София"}
{"url": "https://www.monitor.bg/bg/a/view/majkata-na-banev-natiskala-svideteli-156203", "text": "Майката на Николай Банев се е опитала да въздейства върху свидетелите по делото по старото правило „или добро, или нищо“, съобщи пред журналисти спецпрокурорът Калин Стоилов след края на делото за гледане на мярката му за неотклонение. Майката на Банев му връщала съобщения по мобилните социални приложения, че се опитала да предприеме кампания по въздействие върху свидетелите. От думите на представителите на държавното обвинение стана ясно, че Николай и Евгения Баневи комуникирали помежду си в ареста по телефон, както и с обществени фигури в Русия. Майката на Николай Банев отрече да е комуникирала със сина си. Спецсъдът гледа в петък мярката за неотклонение на Банев и прецени, че молбата на адвоката му за изменението й трябва да бъде оставена без уважение и остави бизнесмена в ареста. Семейството бизнесмени бяха предадени от френските власти на разследващия екип от Специализираната прокуратура на 6 декември 2018 г. Наказателната отговорност на Николай Банев и Евгения Банева се ангажира за 7 престъпления от общ характер. Според прокуратурата от 2005 г. до задържането им в Ница  Баневи източили четири предприятия, укрили десетки милиони данъци и изпрали повече от 1 млрд. лв. Майката на бизнесмена Мария Банева също се сдоби в обвинение неотдавна. 77-годишната жена отговаря за участие в организирана престъпна група за данъчни престъпления, присвояване и пране на пари. Мария Банева остана на свобода срещу 10 хиляди лева гаранция. Николай Банев окачестви процеса срещу семейството му с фразата „крадецът вика дръжте крадеца“. Основната част от свидетелските показания нямат нищо общо с истината, която е свързана с публични акционерни дружества, има колективни органи за управление „Конкретно „Полимери” и „Елма” имаха заместник-директор, който отговаряше за защитата на акционерите. Той е контролиран директно от КФН. Акциите бяха едни от най-търгуваните на БФБ, добави Банев. В „Полимери” имаше над 2000 акционери. Как си представяте, че ще правят това, което Николай Банев им каже“, каза арестуваният бизнесмен.", "date": "2019.02.01", "title": " Майката на Банев  натискала свидетели"}
{"url": "https://www.monitor.bg/bg/a/view/ot-6000-do-44-000-lv-za-kukerski-kostum-156202", "text": "Всеки сантиметър е златен. Това е максимата при търговията с автентичните кукерски костюми, която важи с особена сила за най-ефектните и скъпи – бабугерските. Страховитите одежди от специална козя кожа започват от 500-600 лв. и достигат до рекордните 44 000 лева. Именно такъв костюм, с цена на нова лека кола, беше продаден преди година в Банско. Новият собственик е гастарбайтер от симитлийското село Черниче на име Николай Аспарухов. Той купил костюма от Димитър Кехайов-Мимо от Банско веднага след международния фестивал на маскарадните игри „Симитлия-древната земя на кукерите-2018“. Костюмът с рекордната дължина на косъма от 109 см дори кандидатства за рекорд на Гинес. Аспарухов, който си дошъл за празниците от Испания, купил костюма и веднага го подарил на своя син Александър. Бившият собственик пък се разделил с него със сълзи на очите. „10 години гледах сам кози и пръчове, дългият косъм е резултат лично на моите грижи към животните. Рекордното предложение ме изненада много, няма да крия. С парите си решавам важни финансови трудности в семейството“, каза Кехайов пред „Монитор“.", "date": "2019.02.01", "title": "От 6000 до 44 000 лв. за кукерски костюм"}
{"url": "https://www.monitor.bg/bg/a/view/oligarhijata-zaliva-deljan-peevski-s-fejkove-prez-chas-obzor-156211", "text": "Истинско цунами от фалшиви новини залива социалните мрежи през сайтове на подсъдими олиргарси. Основен герой в тях е вечния враг на задкулисието - депутатът и издател на \"Телеграф медиа\" Делян Пеевски. В рамките на само няколко дни Фабриката за фалшиви новини, дирижирана от Иво Прокопиев, Цветан Василев, Огнян Донев и Сашо Дончев буквално избълва цяла вълна от фалшиви новини. Технологията на този фейк терор е проста, но зависи от десетките болтчета, който денонощно се трудят като част от машината за лъжи.  Най-показателен пример за това е сайтът на Агент \"Академик\" от ДС Огнян Стефанов - \"Фрогнюз\". Ченгето от мракобесната Държавна сигурност от години е на хранилка при банкера-беглец Цветан Василев и се изживява като него пресцентър. Освен това обаче има цел да пълни вируалното пространство с откровени лъжи за Делян Пеевски. Може би се чудите как бутиковото сайтче, което се чете само от най-близки приятели и роднини на банкера-беглец има толкова силно влияние в интернет търсачките и успява да се позиционира като първо издание много често там.  За целта е разпъната сложна мрежа от пионки. Първи в нея са т.нар онлайн говорители. Такива са пропадналата журналистка Соня Колтуклиева, друг агент от ДС - Илиян Василев и НПО-то на банкера-беглец - БОЕЦ. Те със задружни услия пускат всеки ден минимум по един пост срещу Пеевски, пълен с лъжи. Тъй като той се публикува във Фейсбук, веднага от там се препечатва във \"Фрогнюз\", обичайно с линк към публикацията в социалната мрежа. Това е първият знак за онлайн търсачките, че се е появила нова дописка и те моментално я индексират. Самият \"Фрогнюз\" обаче не се радва на особена популярност в мрежата и затова има нужда от допълнителна помощ, за да \"изгрява първи\" в Гугъл. За целта се задействат десетки малки, кухи и анонимни сайтчета, които също препечатват постовете на платените говорители на Василев, като обаче посочват, че техен източник е \"Фрогнюз\". По тази схема интернет за последната седмица буквално преля от фейкове и клевети срещу Пеевски. Ето част от тях: Поредната порция лъжи срещу вечния враг на задкулисните политико-икономически кръгове у нас – депутата и издател на „Телеграф Медиа“ Делян Пеевски, изсипа в неделя Фабриката за фалшиви новини. Медийната машина за манипулации, собственост на подсъдими босове, използва за свой „източник“ изгонения от ДПС Касим Дал. В интервю пред bTV проваленият политик в несвързани изречения се пробва да лансира тезата на няколко олигарси, клиенти на Темида, че Пеевски защитавал „корпоративни интереси“. Това, което умело премълча обаче, е, фактът, че именно Пеевски от години е един от малцината публично опълчили се точно срещу корпоративните интереси, които задушават държавата и нейните граждани. Делян Пеевски е депутат в няколко поредни парламента. Избран с повече гласове, отколкото „модерната градска десница“ успя да вземе на последните избори. Законодател, който е сред създателите на някои от най-сериозните промени в нормативната уредба, които имат за цел да извадят на светло зависимостите в медиите и да се спре разграбването на активи на оглозганата от олигархията КТБ. Издател на „Телеграф Медиа“, чиито издания от години упорито - с факти и доказателства - вадим наяве далаверите на задкулисните играчи. Логично всичко това много дразни едни хора и те решиха да „спасяват“ обществото от подобни хора, които, не дай си боже, могат да му отворят очите за тези безобразия. Целта обаче е ясна – свободна България да се превърне отново в блато, в което олигархичните интереси на босовете с медии да процъфтяват, удобно скрити за правосъдието зад фалшиви етикетите „елит“ и „честен бизнесмен“. Често използвани от подсъдими бизнесмени като Цветан Василев, Огнян Донев, Иво Прокопиев. Тримата получават медиен гръб и от един друг барон - газов. Сашо Дончев, който от години източва всички нас през газовите си връзки. Касим Дал беше изключен от ДПС през февруари 2011 г. Само месец след това създаде своя формация – Народна партия „Свобода и достойнство”, като проформа сложи за неин лидер сподвижника си от предишния парламент Корман Исмаилов. Със създаването на формацията той реално потвърди слуховете, че още преди да подаде оставка като зам.-шеф на партията, а впоследствие и да бъде отлъчен от нея, е обикалял страната и е обяснявал как ще създава нови паралелни партийни структури. Малко след учредяването й и провала на парламентарния вот, на който се яви в коалиция с НДСВ, НПСД, се присъедини към Реформаторския блок. Фабриката за фалшиви новини не спира да претопля вечния фейк за имагинерни връзки на депутата и наш издател Делян Пеевски с тютюневия холдинг „Булгартабак“. През уикенда в интернет пространството се завъртя новината, че дружеството затваря фабриката си в Благоевград. Вярна на себе си Фабриката само това и чакаше, за да подхване за пореден път темата и да я обвърже с Пеевски. Още в ранни зори в събота новината лъсна на сайта „Медиапул“ на майката на фалшивите новини Стояна Георгиева. Следвайки мотото „има ли Булгартабак, има и Пеевски“, „Медиапул“ веднага приписаха несъществуващи връзки на издателя ни с дружеството. По традиция само няколко часа по-късно същите опорни точки се завъртяха и в „Капитал“, и сайта „Клуб Z“ на подсъдимия за укриване на 62 млн. лв. данъци Огнян Донев. Тези твърдения на Фабриката обаче са опровергавани многократно от нашите издания, а фактите са, че Пеевски още през 2016 г. продаде миноритарния си дял от „Булгартабак“ и няма никакви връзки с холдинга. Подгряването на темата за цигареното дружество започна още в края на миналата година, когато във Фабриката, дирижирана от олигарха Иво Прокопиев и присъдружните й сайтове, се завъртя статия, в която се описват новите строежи в София. В нея изведнъж бе намесено името на Пеевски, като за хиляден път се обясняваше, че той щял да строи на мястото на старата фабрика „София – БТ“. Типично за Фабриката в материала липсваха всякакви конкретни факти и се посочваше, че „фирми, близки до Пеевски“ ще се занимават със строежа. Това е любима опорка на Фабриката, която често изпаднала в творческа безизходица, я върти на принципа на Гьобелс – една лъжа, повторена сто пъти, става истина. Това е и една от четирите задължителни опорни точки на фалшивите новини за Пеевски, освен тези, в които го намесват с обществени поръчки в строителството, КТБ и закона за изсветляване на медиите. След като миналия март бяха приети поправките в закона за банковата несъстоятелност, с които се спира вторичният грабеж на КТБ, изведнъж Фабриката спря да пуска опорките си за банката и запя старата песен на нов глас с фейковете за строителството и „Булгартабак“. Всичко това идва на фона на разкритията на прокуратурата за руските връзки на банкера беглец и авера му Николай Банев, както и на фона на обвиненията срещу перачите на пари на БГ Мадоф, които в събота се сдобиха с обвинения и останаха в ареста. Единствената цел на цялата Фабрика за фалшиви новини е да се прикрият аферите на банкера Цветан Василев, укриващ се от българското правосъдие в Белград. Преди седмица Стояна Георгиева се издаде, че обслужва мустакатия аферист. Вероятно сайтът й „Медиапул“ срещу това получава щедри дотации от Белград. Междувременно „Капитал“, който често прибягва до използването на метатагове, като споменава името на нашия издател, без никаква връзка със самата статия, само за да може в търсачката материалът да излиза нагоре, тиражира поредната фалшива новина. В статия за модернизацията на ВВС и закупуването на нови изтребители придворните на Прокопиев вкарват темата за обществените поръчки и скандално намесват Пеевски с тол системата без конкретика или факти. Дали това ще е поредната опорка, която Фабриката ще върти до изтъркване, предстои да разберем. В рубриките   и   четете всеки ден олигархичните битки на задкулисието, което иска от вас само едно – да живеете в заблуда и да си отваряте джобовете в тяхна полза. Дали ще го направите, решавате сами!", "date": "2019.02.01", "title": "Олигархията залива Делян Пеевски с фейкове през час (ОБЗОР)"}
{"url": "https://www.monitor.bg/bg/a/view/lindzi-von-objavi-ottegljaneto-si-ot-skite-156212", "text": "Кралицата на алпийските ски Линдзи Вон с тъга обяви в социалните мрежи, че предстоящото световно първенство в шведския зимен център Оре ще бъде последно в кариерата й и след него тя ще прекрати невероятния си състезателен път. “Последните няколко седмици предложиха едно от най-големите предизвикателства в емоционален план за мен. Все още се опитвам да осъзная реалността и това какво ми казва тялото ми спрямо това какво сърцето и ума ми казват, че мога да постигна. За съжаление, реалността е, че умът и тялото ми не са на една вълна. След много безсънни нощи най-накрая приех, че не мога да продължа със ските. Ще се състезавам на световното първенство в спускането и Супер-Г следващата седмица в Оре, Швеция, като тези ще са последните стартове в кариерата ми\", написа Вон в социалните мрежи.  И още: \"През последните години имах повече контузии и операции, отколкото искам да си призная. Винаги съм се стремяла да достигам лимита на състезаването в ските и това ми донесе невероятни успехи, но и някои драматични падания. Никога не съм искала кариерата ми да е свързана основно с контузии и затова реших да не казвам на никого, че се подложих на операция миналата пролет. Премахнаха голяма част от хрущяла, който се бе отделил от костта. Падането ми в Лейк Луис бе много по-болезнено, отколкото показвах, но продължих да се състезавам, защото исках медал от олимпийските игри за дядо ми. През лятото се възстанових и се чувствах много по-добре от дълго време насам, след което дойде и падането в Копър през ноември. Получих контузия на лявото коляно и въпреки че имах дълга рехабилитация и тренирах с шина, не мога да се състезавам по начина, който знам, че мога. Тялото ми е съкрушено и не може да се излекува, не ми позволява да направя мечтания последен сезон. Тялото ми крещи да спра и е време да го послушам”, пише Вон в официалния си профил във “Фейсбук”. Линдзи Вон е най-успешната състезателка в историята на Световната купа с рекордните 82 победи (само легендарният Ингемар Стенмарк може да се похвали с повече - 86). Тя има три олимпийски медала, един от които златен - през 2010-а в спускането във Ванкувър, както и две световни титли, плюс още три сребърни и два бронзови медала от планетарни шампионати.", "date": "2019.02.01", "title": "Линдзи Вон обяви оттеглянето си от ските"}
{"url": "https://www.monitor.bg:443/bg/a/view/sedmichen-monitoring-28-januari-1-fevruari-156194", "text": "Седмица на безсмислени думи, нововъведения и изобретения. И екстаз на омразата - стимул за живот, амбиции, избиване на провинциални комплекси. Кукерите, които гонят злото в центъра на Перник са чисто и просто куклен театър. Те не са нито страшни, нито ужасни. Къде по-зловещи са маските на онези, които ги оплюват толкова яростно. Опа, то не били маски! Само така си изглеждат. Международният фестивал на маскарадните игри „Сурва“ приключи. Кукерите се наиграха и се прибраха. След тяхното шоу тръгна панаирът на културтрегерите. Цяла седмица, може и повече, те ще дефилират в сайтове с вносни имена и ще пълнят социалните мрежи с високопарни слова. Кукерските фестивали са болна тема на болни мозъци. Всяка година по това време се появява някой кръвожаден джендър или културен антрополог, който „разбива” на пух и прах манталитета на простите българи. С чувство на превъзходство, високомерие, нарцисизъм. Този начетен глупак, без извинение, е в състояние да зачеркне обичаи на повече от 8000 години, за да се направи на интересен. На него не му дреме за траките и техните култове. Той издига самия себе си в култ. Съзерцава написаното и си вярва. Вярва си, че е значим. Всъщност от редовете бликат дълбоките комплекси на едно презряно същество, достойно само за съжаление. Колко жалък, нищожен и посредствен трябва да си, за да стигнеш дотам, да обявяваш сънародниците си за идиоти? Само който не се е пробвал, той не е разхвърлял слюнки по темата. Фестивалът е: върла простащина, селяния до шия, байганьовщина и кич. Да се обяснява на подобни интелектуални недоразумения какъв е смисъла на традициите и обичаите, хипотетично означава да се прелива от пусто в празно. Те не поемат, само предават. Дервиши, бабугери, станичари, джамалари. А подире им чауши, сурати и старци... Кукерите са нищо и никакви страшилища в сравнение с разкривените от омраза лица на културтрегерите и умно-красивите им поддръжници, които не могат, а и не искат да проумеят, че има много повече смисъл от този маскарад, отколкото от другия, при който някакви озъбени същества викат „Оставка!“. А след като постигнат „смяната“, за която са били по площадите, престават да се зъбят и преминават към по-прагматични неща, като това да набутат родата си, половинките и любовниците си в разни политически кабинети. Хем се представят будната съвест на обществото, хем интересчийската бързо се ориентират къде е келепира. Не, кукерството не е празник на отминаващото зимно мъртвило. Той трябва да се превърне в празник на културтрегерите с разкривените им от омраза лица. Нека дефилират в социалните мрежи, нека рипат, нека се борят кой ще спечели максимален брой точки по родоотстъпничество и българомразство. В тази дисциплина сме рекордьори. Злото е в нас и ние сме в него! Едва ли има друга нация, която да мрази толкова силно себеподобните, че да иска да ги изтрие от картата. Не ни трябват традиции, не ни трябва памет. Всичко, което напомня за селското потекло на предците ни трябва да бъде изкоренено, унищожено, забравено. Главните действащи лица в кукерската дружина са: Цар, Момък и Невеста или Баба и Дядо, и кукери. Главните действащи лица в културтрегерската дружинка не са персонифицирани. Образите им се размиват. Някакви анонимници, които не са нито оригинални, нито атрактивни. Най-голямата грешка ще е да присъстваме като публика на уродливия им фестивал. Те точно на това разчитат. Хакерите не спят – над 500 страници и профили, разпространяващи фалшиви новини, зад които стоят руски тролове, били спипани в последно време. Това отчетоха експерти по темата на конференция в Брюксел. Фалшивите профили били намалели, похвалил се представителят на Фейсбук Томас Кпистенсен. Намалели, дръжки! Един приятел се фукаше тия дни, че цяла дивизия девойки с микрофони са го атакували с профилни снимки с микрофони. Ама тия микрофони ги държат, все едно са вибратори. Нямат общи приятели, та той се чуди откъде са се присетили баш за него и има ли връзка това с професията му, която е свързана с камери и микрофони. Да му има човек проблемите. По-добре ли е да го погнат с оферти за приятелство онези дивизии бивши американски военни, все вдовци или разведени, дето се набират на лост или стоят като налапали пръчка на профилните си снимки, но задължително в униформа. Като стана на дума за ментета, и на папата не му върви никак. През ден някой менте епископ лъсва в поредния сексскандал, та трябва трижди католиците да се отричат от него. На този фон едва ли на някой му е до шлемовете на гвардейците на папата, но по актуален повод трябва да ги споменем и тях. Кратуните на гвардейците няма вече да натежават. Досегашните железни шлемове, тежки около два килограма, се подменят с пластмасови, едва 570 грама. То пък все едно алебардите и мечовете им досега бяха истински, та да им се вглеждаме в капите. Армията на Ватикана съществува от 1506 г. Понастоящем гвардейците са 110 на брой. Те охраняват папата и резиденциите му, в Рим и по време на пътуванията му. След новината за пластмасовите капели на папските гвардейци, да не вземе някой да ги заподозре, че вардят с пластмасови патлаци. Оръжията може и да не са автентични, както и униформите, но са си съвсем истински. Още една пластмасова новина – този път свързана с подковите на конете във Виена. Железните подкови на галопиращите файтони, дето развеждат туристи из австрийската столица, износвали бързо асфалтовата настилка, та се е взело решение да се заменят с пластмасови. Тукашният принос към темата идва от Казанлък, където през седмицата се взе решение тамошната атракция – каруците, да са с регистрационни талони. Това – по повод на серия от тежки пътни произшествия с конски впрягове. Тъй като е сложно каруците да бъдат забранени изобщо, защото разни правозащитници рипат срещу промените, се въвеждат нови изисквания към водачите и талигите. „Шафьорите“ на каруците ще са със светлоотразителни жилетки, а возилата им ще светят в мрака. Оглушителна пресконференция на социалистите, на която звучи запис с гласа на министъра на културата Боил Банов. И поредица от нелепи обяснения за въпросния запис. От БСП не казват нито по какъв начин са се сдобили с него, нито защо го вадят точно сега, след като е бил на склад дълго време. Министърът първо обяснява, че от 4 години го рекетират с въпросния запис. После минава на версията, че е монтаж. Последно? Слушането открай време е масов спорт в МВР и производните му служби. Въпрос на време е откъде ще изникне някой нерегламентиран запис. За целта, а и с оглед някои служебни травми, от ДАНС издали заповед, да не се слушат секстелефони. Новият проект за закон за движение по пътищата изправи косите на младите шофьори с изискването да карат автомобили под 67 конски сили и нощем да карат само с придружител. Като ще е така, най-добре да минат на каруци. Там изискванията са по-лабави. На вниманието на автоджамбазите – новина от немския град Бад Нойщат ан дер Зале. 18-годишен крадец бил спипан, след като се повозил на чужда кола. Той споделил, че му се наложило да ползва колата, тъй като спешно му се ходело по голяма нужда. Вместо да се облекчи в най-близката тоалетна, той предпочел домашния уют на километър и половина разстояние. Полицаите обаче не пожелали да му влязат в положението и му повдигнали цели две обвинения – хем за противозаконно отнемане на превозно средство, хем за шофиране без книжка. С бъдещите кърпежи в Закона за движение по пътищата тук може да му нахлузят и глобичка, задето е карал без придружител. След като превърнаха Женския пазар в място за отдих за децата на трудещите се там малцинствени групи, от Столична община ще се погрижат и за жителите на Коньовица, като им изградят аквапарк на една ръка разстояние. Как ще поддържат модерното съоръжение в парк „Възраждане“, е съвсем отделна тема. Идея за общинарите: хотел в град Ханчжоу, Източен Китай, привлича туристи, като им предлага да се бухнат в минерален басейн с форма на съд за варене на традиционното местно фондю. В горещия басейн плуват чушки, гъби и други съставки на зимното ястие. Басейнът има девет отделения. Във всяко от тях се съдържат различни съставки на ястието - пиперки, царевици, марули. Като си знаем стоката, съставките на супата у нас няма дълго да оцелеят. Следващата новина е специално за моя съпруг, но от нея могат да се възползват и чуждите. Американски психолози твърдят, че ако в стресираща ситуация, си представиш половинката си, кръвното налягане се стабилизира, съобщи в. „Дейли мейл“. Така че, мъжо, ако ти е зле, просто трябва да се появя в мислите ти като подсещане, че може да е и по-зле. Жена се мръщи на мъжа си: - Не е честно, ти не цениш брака ни. - Що бе, мило, така реши? - Ето, аз качвам постоянно снимки във Фейсбук от семейните ни почивки, обеди, вечери, любовни послания, туй-онуй, а ти даже една снимка моя не си постнал. - Пробвах, мило, ама антивирусната я сваля.   Трифоновден по нов стил. Празнува се с просеко. Съвет на стария мечок: - Запомни, сине! Червено вино се пие, когато ядеш ловец. Ядеш ли рибар, минаваш на бяло. Германският град Хановер също влезе в информационния поток с инициатива за „полово равенство в езика“, въвеждайки нови правила за обръщения сред администрацията си. Иначе казано, градската управа реши административният език в Хановер да е джендър неутрален. За целта в официалните писма и електронната поща, в брошурите и прессъобщенията на общината и учрежденията в града, както и във всички формуляри и флайъри в бъдеще трябва да се ползват неутрални формулировки. Професията учител или учителка вече ще се нарича преподаващ. Избирателите стават гласуващи, а участниците и участничките – хора или персони. Зачеркват се обръщенията „господин“ и „госпожа“, за да няма обидени. В бъдеще може да се очаква новото третополово обръщение „госпожин“.", "date": "2019.02.01", "title": "Седмичен мониtоринг  (28 януари – 1 февруари)"}
{"url": "https://www.monitor.bg:443/bg/a/view/otide-si-oshte-edin-legendaren-futbolist-na-levski-156193", "text": "Тъжна вест дойде от „Левски“. Легендата на българския футбол и \"сините\" Александър Манолов напусна този свят на 75-годишна възраст. Новината дойде от официалния сайт на „Левски“: \"Левскари, с огромна тъга ви съобщаваме, че днес на 75 години ни напусна легендарният играч на Левски Александър Манолов. Той бе верен на любимия си клуб до самия край, като само до преди три години бе неизменим водач на „сините“ ветерани. Когато си тръгна от „Герена“, той го направи с думите „Левски е всичко за мен“ и ние няма да го забравим. Бившият полузащитник е роден на 24 септември 1943 г. Юноша на „Левски“ и републикански шампион със старша възраст през 1961 г. Освен за „сините“ е играл и за „Пирин“, „Добруджа“ и „Дунав“ (Русе). За „Левски“ играе от 1965 г. до 1969 г. - общо пет сезона, като записва 82 мача във всички турнири и отбелязва 4 гола. Два пъти шампион с „Левски“ (1965 г. и 1968 г.) и веднъж носител на купата на страната (1967 г.). Почти 20 години Сашо Манолов бе водачът на \"сините\" ветерани и като организатор винаги бе в основата на всички сбирки, чествания, годишнини, както и на редовните футболни мачове между ветераните – както у нас, така и в чужбина. През последното десетилетие воденият от него отбор на ветераните на „Левски“ беше шест пъти шампион на България. ПФК „Левски“ изказва своите съболезнования на близките и роднините на Александър Манолов! Благодарим ти за всичко, бате Сашо! Почивай в мир, шампионе...\", се казва в съобщението на клуба.", "date": "2019.02.01", "title": "Отиде си още един легендарен футболист на „Левски“"}
{"url": "https://www.monitor.bg:443/bg/a/view/kapital-skochiha-sreshtu-prozrachnostta-v-temida-156200", "text": "Задкулисният политико-икономически кръг „Капитал“ скочи срещу прозрачността в Темида. Почти седмица, след като главните редактори на пет национални вестника се срещнаха с представителите на съдебната власт, за да обсъдят как да се постигне по-голяма прозрачност в работата на Темида, флагманът на олигархичния медиен кръг „Капитал“ излезе откровено клеветническа статия срещу инициативата. В материала се спекулира с проведения разговор и се правят опити да се внуши, че едва ли не срещата има дух на задкулисност и тайни обвързаности и по традиция намесиха името на депутата и издател на \"Телеграф медиа\" Делян Пеевски, само и само, за да обвържат с поредната си клевета името му в Гугъл. Без той изобщо да е присъствал на срещата и без да има нищо общо с три от представените на нея издания. В известна степен \"объркването\" им си има и причина - журналистите от \"Капитал\" са свикнали да действат по опорки, както лъсна от писмото от издателя им Иво Прокопиев с тезиси, спуснати на журналистите от седмичника. Не такава обаче е практиката в свободните и независими вестници, които бяха представени на срещата и чиято цел е единствено преодоляване на чувството за липса на справедливост и прозрачност в съдебната власт, битуващи в обществото. Друг момент, който „Капитал“ пропуска е, че противно на техния маниер на действие, за диалогът във ВСС съобщиха както от самата институция, така и участвалите в него медии. Реакцията на „Капитал“ обаче е разбираема – от край време медиите около олигарха Иво Прокопиев и аверите му Огнян Донев, Цветан Василев и Сашо Дончев се борят да внушат на всички, че у нас медии и съдебна власт работят в условия на непоносима цензура и натиск и само въпросните подсъдими босове и техните протежета могат да „решат тези проблеми“. Същите даже за България и абзац, че медиите у нас били толкова зле, че прецаквали напредъка на страната в съдебната реформа. Автор на въпросното съждение се оказа не кой да е, а верният на капиталци председател на Върховния касационен съд Лозан Панов, който дори направи тур за овации по няколко евроинституции, за да лобира срещу България. Панов, апропо, бе и единствения от тримата големи в Темида и ВСС, който не присъства на срещата на представителите на съдебната власт с медиите, въпреки че имаше изрична покана за това. В същото време статията на „Капитал“ показва и друг вид лицемерие – да обвиняват главните редактори на петте вестника в едва ли не слагачество на властта и опит за задкулисно вмъкване в Темида, е най-малкото нелепо. Още повече, че  точно в това да се вмъква в чаршафите на властта. И да разпределя от там министерски кресла, например. За справка само ще припомним, че в свое интервю премиерът Бойко Борисов призна, че в първият му кабинет е имало „5-6 министри, посочени от Иво Прокопиев“. Самият разградски олигарх пък не се посвени да признае в ефир, че е звънял на премиера да търси“съдействие“, когато се сдоби с обвинения за аферата „ЕВН“, а КПКОНПИ му запорираха 200 млн. лв. с незаконен произход. Самата „Икономедия“ пък често се изявява като домакин на събития между власт и бизнес, за които дори скубе по 700 лв. входна такса от търговец. Отделно, журналисти от същата група доста често се появят в амплоато си на обучители по медийно поведение. Включително и на представители на съдебната власт. Междувременно, на фона на очевидния отказ на шефа на ВКС Лозан Панов да седне на една маса с колегите си и с представители на медиите, за да обсъди възможностите за по-голяма прозрачност в съдебните решения, свързаното с Фабриката за фалшиви новини НПО в подкрепа на съдия№1. При това с аргумента, че Панов бил единственият, който отстоявал „правото и независимостта на съда от политизираното и обслужващо олигархични интереси мнозинство в състава на ВСС“. Доколко шефът на ВКС отговаря изобщо на подобна характеристика стана ясно както от отсъствието му от срещата за инициативата „Правосъдие на светло“, така и от факта, че разпореди проверка в апелативния спецсъд по делата за мерките за неотклонение на подсъдимите за подкуп в особено големи размери бивша кметица на столичния район „Младост“ Десислава Иванчева и заместничката й Биляна Петрова. Проверката беше наредена в момент, в който още течеше производството по мерките за неотклонение на двете, което породи основателни съмнения, че инспекцията е форма на натиск от страна на Панов. Именно затова и съдийската колегия на Висшия съдебен съвет предаде шефа на ВКС на Инспектората на ВСС, за да се изкажат инспекторите дали съдия№1 не е накърнил независимостта на съдебната власт. Работата на инспекторите още не е приключила, няма и обявени резултати от нея, но въпреки това от „Правосъдие за всеки“ са решили да организират превантивно шествието. Явно надявайки се така да окажат от своя страна натиск върху Инспектората на ВСС. далеч не са непознати както за тази организация, за която стана традиция да брани спорни, газещи нормативната уредба на страната действия на Панов. Самото НПО е пряко свързано с Христо Иванов. Проваленият правосъден министър и настоящ лидер на финансираната от олигарсите партия „Да, България“ е партньор на Панов по възгледи и политически ментори. По ирония на съдбата обаче именно той издаде и тъмното минало на съпругата на шефа на ВКС – Бети Панова, кръщавайки я Черния лебед в стенограмите АРГО-гейт. Въпросните стенограми показаха нагледно мрежата за политинженеринг, изградена от подсъдимия олигарх Иво Прокопиев и ортаците му. Там лъсна и фактът, че групичката е обсъждала варианта да бъде издигната кандидатурата на Панов за президент на последния вот за държавен глава. На фона на това, твърденията, че шефът на ВКС бил единственият, който отстоявал независимостта на съда от политизиране, са повече от абсурдни.", "date": "2019.02.01", "title": "„Капитал“ скочи срещу  прозрачността в Темида"}
{"url": "https://www.monitor.bg:443/bg/a/view/myj-leji-v-bolnica-podpali-mu-se-bradata-156197", "text": "Мъж вдигна по тревога, полиция и спешна помощ след като му се подпали брадата. Инцидентът станал около 17 часа днес в района на великотърновските гробища. При пристигането на местопроизшествието екипите на полицията и спешното установили, че става въпрос за мъж, чиято дълга брада гори. След намесата тя е изгасена, а пострадалият е откаран с линейка в местната болница. Отттам отговориха, че тепърва ще се уточняват пораженията, нанесени по лицето му от огъня. Все още не е ясно и каква точно е причината за запалването, но се предполага, че мъжът е бил в нетрезво състояние. Със сигурност обаче не става въпрос за опит за самоубийство или умилено самозапалване. Вероятно мъжът е запалил цигара и огънчето от нея е подпалило космите на брадата му, която е лумнала като факел. Изплашени, работещите в съседната траурна агенция подали сигнал на спешния телефон. По-късно 74-годишният мъж, който получи сериозни изгаряния при инцидент в гробищния парк във Велико Търново, е транспортиран в Клиниката по изгаряния в \"Пирогов\", съобщиха от областната болница.", "date": "2019.02.01", "title": "Откараха в \"Пирогов\" мъжът подпалил брадата си на гробищата във В.Търново"}
{"url": "https://www.monitor.bg:443/bg/a/view/sledvashtijat-shef-pod-prikritie-stigna-do-belgija-snimki-156159", "text": "Чак до Белгия ще стигне следващият участник в предаването „Шеф под прикритие“. Управителят и собственик на компания за проектиране и изработка на стъклени и метални конструкции Петко Папазов е поредният ентусиаст, който се нагърбва със задачата да провери персонала си дегизиран. Папазов е родом от Стара Загора. Интересът му към строителните и монтажни дейности се заражда още в детска възраст. Голямата му мечта е да развие собствен бизнес и заедно с колегата си Николай основават компанията PN Systems през 2013 г. Амбицията на двамата е да излязат и на чуждестранни пазари. С много усилия и труд компанията вече успешно е позиционирана и в Белгия. За да провери как протича работният процес във фирмата, Петко се подлага на пълна промяна и влиза в ролята на Андрей Михайлов – счетоводител, който участва в предаване за смяна на смяна на професии. След като е направил спирки в София, през последния ден от прикритието си Папазов посещава обект на компанията в Белгия.  ", "date": "2019.02.01", "title": "Следващият \"Шеф под прикритие“ стигна до Белгия (СНИМКИ)"}
{"url": "https://www.monitor.bg:443/bg/a/view/prokuraturata-razpita-banov-i-joncheva-za-skandala-sys-zapisite-156196", "text": "Министърът на културата Боил Банов и соцдепутатката Елена Йончева са дали обяснения в специализираната прокуратура, съобщиха пред „Монитор“ от държавното обвинение. От Йончева те били снети в четвъртък, а от Банов в петък. До привикването на двамата се стигна, след като главният прокурор Сотир Цацаров разпореди проверка във връзка с разразилия се скандал с изнесените от червената депутатка записи, станал известен като „Ало, Банов съм!“. Според въпросните записи, чиято автентичност се проверява заедно с изземането на съответните документи от МК, като зам.-министър на културата Банов е опростил неустойка от 700 000 лв. на изпълнителя на строежа на „Ларгото“ през 2016 година, заради проблеми с реализирането на проекта. В същото време обаче, министърът по това време Вежди Рашидов заяви, че дори към момента МК продължава да води дело за въпросните средства. „Оставка винаги мога да подам. Говорихме с премиера Бойко Борисов. Аз съм декларирал още веднага. Казах на мига. Той каза: „Не“, коментира самият Банов в петък. И допълни, че премиерът го е посъветвал да разкаже и обясни всичко по казуса, като е останал с впечатлението, че Борисов стои зад него. Банов отново се зарече да направи всичко, което е в рамките на закона, за да заведе дело срещу Йончева. „Каквото е необходимо, ще направя“, категоричен бе той. Министърът, който ден по-рано заяви, че е станал обект на рекет от „малка организирана престъпна група“ и че уволненият от предшественика му Вежди Рашидов настоящ чиновник в МОН Ангел Ангелов го е изнудвал, че ще разпространи някакви записи, обясни също така защо не е алармирал досега за това. „Ако той дойде при мен и ме изнудва, първо ще е малко опасно... Аз съм експанзивен човек. Все още театърът е повече в кръвта ми, отколкото в политиката\", каза министърът и уточни, че друг човек му е казал, че въпросният Ангелов е заплашвал, че ще му счупи краката. Той увери, че ако същият е бил отишъл лично при него е щял да подаде сигнал до съответните институции. „Плашили са ме много. Проблемът е, че аз по принцип не се плаша. Опериран съм от чувството за страх“, каза още министърът. По-рано пред bTV той разказа, че служители в МК са го предупреждавали, че Ангелов иска да го „съсипе“. „За мен излезе какво ли не, но аз не съм помияр. На записа е моят глас, да. Но считам, че записът е манипулиран. Експертизите на прокуратурата ще покажат“, посочи Банов, по чиито думи той е бил „вкаран в капан“. И допълнение декларира: \"Защитавал съм държавния интерес от началото до края. Това го знаят всички, които работят с МК. Тайният свидетел на Елена Йончева е Ангел Ангелов. Защитеният свидетел е този мръсник. Тя заблуждава цялото общество и органите на реда. Ще проверя дали това не е под някаква форма наказуемо. Да ви изглеждам уплашен? Аз много трудно се плаша.“. Междувременно стана ясно, че Йончева, която стана наскоро клиент на прокуратурата заради пране на пари от КТБ все още не е внесла сигнал за случая в прокуратурата. Инспекторатът на МОН стартира проверка по подадени сигнали срещу служителя на ведомството Ангел Ангелов, който по думите на министъра на културата Боил Банов е автор на записите, станали известни като „Ало, Банов съм!”. Сигналите са подадени устно от неговия пряк ръководител-директора на Изпълнителната агенция „Оперативна програма за интелигентен растеж“ Кирил Гератлиев и касаят теч на информация. Паралелно срещу Гератлиев имало подадени два писмени сигнала от самия Ангелов, като единият бил получен от адвоката му, съобщи просветният министър Красимир Вълчев. Той уточни, че е подписал заповедта за проверката на 18 януари. „Има подаден сигнал от Ангелов за упражнен психически тормоз от страна на Гератлиев. Проблемът започва от края на ноември-декември. Знаете, че веднъж в годината се прави атестация на държавните служители и при поставена най-слаба оценка 5, може да бъде освободен. Доколкото разбрах, е получил индикации, че ще получи ниска оценка и според мен е предприел превантивни действия”, коментира Вълчев. Сигналът до него от Ангелов бил, че Гератлиев му е упражнил психически тормоз и че искал да го освободи от работа. От друга страна самият Гератлиев подал към министъра неофициално информация за изтичане на информация и за свързаност на Ангелов с консултанти и с бенефициенти по проекти. „Нещо, за което аз му препоръчах да подаде сигнал до институции с разследващи функции”, разказа Вълчев, който уточни, че МОН не е работодател на Ангелов и че заради разделението на функциите, от там се въздържат от даване на указания на агенцията. Първите сигнали касаели изтичане на информация на последния комитет за наблюдение на оперативната програма. В него участвал консултантът по европроекти Иво Костов, като председател на една от работодателските организации. „Това, което е усъмнило Гератлиев е, че той разполага с много информация от оценителния процес. Самият оценителен процес по правила е конфиденциален. И съответно съмненията са към Ангел Ангелов. След отстраняването му от достъпа до информация, е ескалирало напрежението през декември и резултат са сигналите през януари”, разказа още Вълчев, който в петък присъства в Пловдив на Национална среща на професионалната директорска общност за интеркултурно образование.", "date": "2019.02.01", "title": "Прокуратурата разпита Банов и Йончева за скандала със записите"}
{"url": "https://www.monitor.bg:443/bg/a/view/ostava-gripnata-epidemija-v-oblast-pazardjik-156190", "text": "Грипната епидемия, обявена в област Пазарджик на 17 януари т.г, продължава. Това съобщи областният управител Стефан Мирев след заседание на Оперативния щаб за борба с грипа и респираторните заболявания. По данни на РЗИ Пазарджик, представителите на болници и сдружението на личните лекари, заболеваемостта намалява, но епидемиологичните показатели остават високи. Най-засегнати са лицата от 0 до 4 и от 15 до 20 години.  По данни на Регионалното управление на образованието в Пазарджик, между 17 и 18 е процентът на отсъстващите от учебни занятия ученици в третия учебен ден след грипната ваканция. От началото на грипната епидемия 4 пациенти починаха в местната болница в резултат на усложнения след прекарани вирусни инфекции. Двама мъже –на 42 и 62 години издъхнаха преди седмица, 2-годишно дете от Велинград и 55-годишен мъж от с.Априлци, който страдал от диабет и хипертония са последните жертви на вируси в региона. Двегодишната Ани издъхна от двустранна пневмония и дихателна недостатъчност, а мъжът от Априлци-от сърдечна и дихателна недостатъчност. Във Велинград момиченцето е лекувано от пневмония. Постъпвало е два пъти в частната болница.То е пристигнало в Пазарджик без дихателна и сърдечна дейност, лекарите са  възстановили сърдечната дейност и са го поставили на изкуствена белодробна вентилация, но въпреки усилията им то е починало. Според пулмолози възпаленията на белите дробове са най-честите усложнения при тазгодишния грип. Най-много поразени от пневмонии са малките деца. В интензивния сектор на Второ детско отделение са настанени в много тежко състояние още 2 деца - бебе на 8 месеца и 2-годишно дете. Според лекуващите лекари децата са с тежки бронхопневмонии вследствие на прекарани вирусни заболявания. Бебето има и тежка мускулна атрофия, а по-голямото дете страда като съпътстващо заболяване от детска церебрална парализа.", "date": "2019.02.01", "title": "Остава грипната епидемия в област Пазарджик"}
{"url": "https://www.monitor.bg:443/bg/a/view/kmetyt-na-plovdiv-v-duet-s-ivana-ako-umra-il-zagina-156181", "text": "Кметът на Пловдив Иван Тотев, който е известен като върл рокаджия, изневери на любимата си музика с юбилярката и поп дива Ивана. Той не само пя с нея на сцената, но и я разцелува, след като й подари уникално красив букет с розови рози. Певицата на народа получи и огромен букет с 50 червени рози от шефа на „Пайнер” Митко Димитров. Само преди дни Ивана отиде на крака в кабинета на Тотев в общината, за да го покани лично на 31 януари на рождения си ден и на отбелязването на 20 години на сцена. Градоначалникът прие с удоволствие и по време на купона за радост на всички присъстващи хвана микрофона и заедно с рожденичката запя рефрен от песента й „Ако умра, ил загина”. Дуетът им обра овациите на присъстващите, а градоначалникът призна, че часовете по пеене в училище никак не са му били сред любимите. „Г-н Тотев като съм ви гледала по телевизията, изглеждате много строг, но на живо имате невероятно чувство за забавление, усмихнат сте. Но малко уроци трябват по пеене”, каза на градоначалника Ивана. В отговор той й призна: „Като ученик ме гонеха редовно от часовете по пеене, но ти ми върна вярата”. Заедно с колежката си и приятелка Тони Димитрова Ивана изпя рефрен от „Македонско девойче”, а с кмета на Димитровград Иво Димов – „Ах, любов”. Водещ на купона бе Драгомир Драганов, а сред звездните гости на партито бяха забелязани Силвия Кацарова, Есил Дюран, ректорът на АМТИИ проф. Милчо Василев, Тони Димитрова, народната певица Росица Пейчева, а също Славка Калчева, Атанас Стоев и съпругата му Надя от оркестър „Канарите“ и много, много други. В пловдивския клуб бяха дошли и кметовете на Съединение и Стамболийски Атанас Балкански и Георги Мараджиев, както и колегата им от Димитровград. Сред гостите на поп фолк дивата бяха също и градоначалниците на Бургас – Димитър Николов, на Стара Загора – Живко Тодоров, на Пазарджик – Тодор Попов, на Забърдо Вальо Черпоков и на Айтос – Васил Едрев. Сред гостите бе забелязан и депутатът Делян Добрев. Всички те припяваха вкупом на едни от най-известните парчета на Ивана, която в празничната вечер ги изпълни в стил джаз. Събитието бе и с благотворителна цел. Рожденичката бе помолила гостите си да не й подаряват нищо, за да събере пари за талантливи деца от Музикалното училище „Добрин Петков”. По време на празненството Ивана не скри, че майка й е искала тя да стане лекар. Тези планове се провалили, защото Господ й бил дал глас да пее, призна пред публиката Ивана.", "date": "2019.02.01", "title": "Кметът на Пловдив пя в дует с Ивана „Ако умра, ил загина”"}
{"url": "https://www.monitor.bg:443/bg/a/view/chetirima-bivshi-makedonski-ministri-oshtetili-dyrjavata-s-nad-1-4-mln-evro-156199", "text": "Македонският специален прокурор за организираната престъпност и корупцията поиска затвор за трима бивши земеделски министри и един заместник-министър, които са разследвани за злоупотреба със служебно положение при отдаване под наем на земеделски земи, предаде АП. От кабинета на специалния прокурор съобщиха днес, че са наредили разследване на четирима бивши правителствени служители консерватори по обвинения, че са подписали над 580 договора за отдаване под наем на държавни земеделски земи с лица, които никога не са плащали аренда и са ощетили държавния бюджет с над 1,4 милиона евро приходи. Властите не съобщиха кои са заподозрените лица, но те са били отведени за разпит в Наказателния съд в Скопие. Редица бивши министри в консервативното правителство са съдени по обвинения в корупция по случаи, които излязоха наяве след скандала с подслушванията през 2015 г., припомня АП. Сред тях е и бившият премиер Никола Груевски, който бе осъден на две години затвор миналата година, но избяга в Унгария.", "date": "2019.02.01", "title": "Четирима бивши македонски министри ощетили държавата с над 1,4 млн. евро"}
{"url": "https://www.monitor.bg:443/bg/a/view/kapital-skochi-sreshtu-prozrachnostta-v-temida-obnovena-korespondenci-ja-156206", "text": "Задкулисният политико-икономически кръг „Капитал“ стигна нови висини в наглостта, като скочи срещу прозрачността в Темида. Почти седмица, след като главните редактори на 5 национални вестника се срещнаха с представители на съдебната власт, за да обсъдят как да се постигне по-голяма прозрачност в работата на Темида, флагманът на олигархичния медиен кръг „Капитал“ излезе откровено клеветническа статия срещу инициативата, в която набърка по традиция и Делян Пеевски. В материала се спекулира с проведения разговор и се правят опити да се внуши, че едва ли не срещата има дух на задкулисност и тайни обвързаности и по традиция намесиха името на депутата и издател на \"Телеграф медиа\", само и само, за да обвържат с поредната си клевета името му в Гугъл. Без той изобщо да е присъствал на срещата и без да има нищо общо с три от представените на нея издания. В известна степен \"объркването\" им си има и причина - журналистите от \"Капитал\" са свикнали да действат по опорки, както лъсна от писмото от издателя им Иво Прокопиев с тезиси, спуснати на журналистите от седмичника. Не такава обаче е практиката в свободните и независими вестници, които бяха представени на срещата и чиято цел е единствено преодоляване на чувството за липса на справедливост и прозрачност в съдебната власт, битуващи в обществото. Друг момент, който „Капитал“ пропуска е, че противно на техния маниер на действие, за диалогът във ВСС съобщиха както от самата институция, така и участвалите в него медии. Реакцията на „Капитал“ обаче е разбираема – от край време медиите около олигарха Иво Прокопиев и аверите му Огнян Донев, Цветан Василев и Сашо Дончев се борят да внушат на всички, че у нас медии и съдебна власт работят в условия на непоносима цензура и натиск и само въпросните подсъдими босове и техните протежета могат да „решат тези проблеми“. Същите даже за България и абзац, че медиите у нас били толкова зле, че прецаквали напредъка на страната в съдебната реформа. Автор на въпросното съждение се оказа не кой да е, а верният на капиталци председател на Върховния касационен съд Лозан Панов, който дори направи тур за овации по няколко евроинституции, за да лобира срещу България. Панов, апропо, бе и единствения от тримата големи в Темида и ВСС, който не присъства на срещата на представителите на съдебната власт с медиите, въпреки че имаше изрична покана за това. В същото време статията на „Капитал“ показва и друг вид лицемерие – да обвиняват главните редактори на петте вестника в едва ли не слагачество на властта и опит за задкулисно вмъкване в Темида, е най-малкото нелепо. Още повече, че  самата „Икономедия“ има дълъг точно в това да се вмъква в чаршафите на властта. И да разпределя от там министерски кресла, например. За справка само ще припомним, че в свое интервю премиерът Бойко Борисов призна, че в първият му кабинет е имало „5-6 министри, посочени от Иво Прокопиев“. Самият разградски олигарх пък не се посвени да признае в ефир, че е звънял на премиера да търси“съдействие“, когато се сдоби с обвинения за аферата „ЕВН“, а КПКОНПИ му запорираха 200 млн. лв. с незаконен произход. Самата „Икономедия“ пък често се изявява като домакин на събития между власт и бизнес, за които дори скубе по 700 лв. входна такса от търговец. Отделно, журналисти от същата група доста често се появят в амплоато си на обучители по медийно поведение. Включително и на представители на съдебната власт. Междувременно, на фона на очевидния отказ на шефа на ВКС Лозан Панов да седне на една маса с колегите си и с представители на медиите, за да обсъди възможностите за по-голяма прозрачност в съдебните решения, свързаното с Фабриката за фалшиви новини НПО „Правосъдие за всеки“ обяви поредния марш в подкрепа на съдия№1. При това с аргумента, че Панов бил единственият, който отстоявал „правото и независимостта на съда от политизираното и обслужващо олигархични интереси мнозинство в състава на ВСС“. Доколко шефът на ВКС отговаря изобщо на подобна характеристика стана ясно както от отсъствието му от срещата за инициативата „Правосъдие на светло“, така и от факта, че разпореди проверка в апелативния спецсъд по делата за мерките за неотклонение на подсъдимите за подкуп в особено големи размери бивша кметица на столичния район „Младост“ Десислава Иванчева и заместничката й Биляна Петрова. Проверката беше наредена в момент, в който още течеше производството по мерките за неотклонение на двете, което породи основателни съмнения, че инспекцията е форма на натиск от страна на Панов. Именно затова и съдийската колегия на Висшия съдебен съвет предаде шефа на ВКС на Инспектората на ВСС, за да се изкажат инспекторите дали съдия№1 не е накърнил независимостта на съдебната власт. Работата на инспекторите още не е приключила, няма и обявени резултати от нея, но въпреки това от „Правосъдие за всеки“ са решили да организират превантивно шествието. Явно надявайки се така да окажат от своя страна натиск върху Инспектората на ВСС. далеч не са непознати както за тази организация, за която стана традиция да брани спорни, газещи нормативната уредба на страната действия на Панов. Самото НПО е пряко свързано с Христо Иванов. Проваленият правосъден министър и настоящ лидер на финансираната от олигарсите партия „Да, България“ е партньор на Панов по възгледи и политически ментори. По ирония на съдбата обаче именно той издаде и тъмното минало на съпругата на шефа на ВКС – Бети Панова, кръщавайки я Черния лебед в стенограмите АРГО-гейт. Въпросните стенограми показаха нагледно мрежата за политинженеринг, изградена от подсъдимия олигарх Иво Прокопиев и ортаците му. Там лъсна и фактът, че групичката е обсъждала варианта да бъде издигната кандидатурата на Панов за президент на последния вот за държавен глава. На фона на това, твърденията, че шефът на ВКС бил единственият, който отстоявал независимостта на съда от политизиране, са повече от абсурдни.", "date": "2019.02.01", "title": "Делян Пеевски: \"Капитал\" с нова фалшива новина срещу него (ОБНОВЕНА)"}
{"url": "https://www.monitor.bg:443/bg/a/view/cipras-i-zaev-s-prestijna-nagrada-156177", "text": "Гръцкият премиер Алексис Ципрас и македонският му колега Зоран Заев са избрани да получат престижната награда \"Евалд фон Клайст\" като признание на техните усилия за решаване на разногласията между двете страни и подписването на Преспанското споразумение за смяна на името на Македония, предаде Дойче веле. Тазгодишната награда ще бъде връчена на Ципрас и Заев на 55-тата Мюнхенска конференция по сигурността на 16 февруари, както съобщи председателят на конференцията Волфганг Ишингер в Туитър.  Представител на Мюнхенската конференция по сигурността потвърди за Дойче веле, че Ципрас и Заев са приели поканата да присъстват на конференцията в Мюнхен между 15 и 17 февруари. Мюнхенската конференция учреди наградата \"Евалд фон Клайст\" през 2009 г., като сред носителите й в миналото са Хенри Кисинджър, Хавиер Солана, Хелмут Шмид, Валери Жискар д'Естен, Йоахим Гаук и Джон Маккейн.  Предназначена да отличи водещи фигури в политиката на сигурността, които имат съществен принос за международния мир и решаването на конфликти, наградата за Ципрас и Заев представлява признание за важността на Преспанското споразумение за сигурността и стабилността на Балканите и Европа, посочва агенцията.", "date": "2019.02.01", "title": "Ципрас и Заев с престижна награда"}
{"url": "https://www.monitor.bg:443/bg/a/view/bg-ucheni-otkriha-fosili-na-rastenija-na-90-mln-godini-156198", "text": "Български учени откриха останки от фосили на пет нови растения на Антарктида, които са на 90 млн. години. След приключване на двумесечните биоложки изследвания от Националната програма за полярни изследвания (НППИ) в оставащите два месеца от антарктическото лято проучванията продължават в областта на Науките за Земята. Това съобщи директорът на Българския антарктически институт и ръководител на 27-ата антарктическа експедиция проф. Христо Пимпирев. След проведения едноседмичен полеви палатъчен лагер на нос Хана, о-в Ливингстън, геолозите д-р Стефан Велев и д-р Камен Бонев и техните колежки бразилката д-р Кристин Тревисан от Чилйския антарктически институт и проф. Шафак Алтънкайнак от Техническия университет в Истанбул, откриха пет нови за Антарктида фосилизирани флористични останки. Те са с възраст около 90 млн, год., което е началото на кредната епоха, когато на сега заледения континент са расли субтропични гори и са господствали динозаврите. Те са мигрирали от Патагония до Антарктическия полуостров по временен островен мост, който тогава е съществувал на мястото на пролива на Дрейк. По този мост от Антарктида, някои от растителните видове, появили се за пръв път там, са достигнали до Южна Америка. В края на мезозойската ера Антарктида е бил един зелен континент, пълен с живот. Изследванията на българските геолози и чуждестранните им колеги спомагат за решаване на глобални научни проблеми като връзката на най-южният континент с Патагония и миграцията на растителните и животински видове в края на мезозойската ера, когато е най-топлия период в цялата фанерозойска история на Земята.", "date": "2019.02.01", "title": "БГ учени откриха пет нови растения на Антарктида"}
{"url": "https://www.monitor.bg:443/bg/a/view/grigor-dimitrov-se-vryshta-na-korta-v-akapulko-156185", "text": "Григор Димитров ще се завърне на корта за турнира от категорията АТР 500 в Акапулко (Мексико), който започва на 25 февруари. Българинът трябваше да играе следващата седмица в Ротердам, но отказа участие заради възпаление на сухожилие в дясното рамо. За последно 27-годишният хасковлия хвана ракетата на 20 януари, когато отстъпи пред американеца Франсис Тиафо в четвъртфиналите на Откритото първенство на Австралия. Това ще бъде четвърто участие на Димитров в Акапулко. Българинът спечели състезанието на твърди кортове през 2014 г., когато победи на финала южноафриканеца Кевин Андерсън със 7:6, 3:6, 7:6. Миналия сезон шампион стана Хуан Мартин дел Потро, който също грабна титлата след успех над Андерсън. При последното си участие в мексиканския курорт през 2016-а Григор отпадна на четвъртфинал от австриеца Доминик Тийм. Освен Григор в Акапулко ще участват втората и третата ракети на света Рафаел Надал и Александер Зверев, както и Кевин Андерсън, Джон Иснър, Стан Вавринка, Ник Кирьос и други. Преди Акапулко Вавринка ще играе и на турнира Sofia Open 2019, който започва в неделя. Пръв от звездите на надпреварата у нас пристигна носителят на 15 титли (7 на сингъл и 8 на двойки) от АТP тура Фернандо Вердаско, който вече тренира в „Арена Армеец“. 35-годишният испанец, който очаква през април съпругата му Анна Бойер да го дари с първо дете, призна, че знае за България само покрай Григор Димитров, с когото се познават от младежките години. Жребият за основната схема ще се тегли в събота от 15 часа, а мачовете от нея стартират в понеделник. Един от зрителите на турнира пък ще спечели пътуване до Дубай за двама и посещение на известния турнир Dubai Duty Free Tennis Championships 2019. Всеки от притежателите на билети може да посети щанда на Dubai Duty Free в залата и да се включи в играта за голямата награда. Победителят ще бъде изтеглен в деня на финалите - на 10 февруари, а победителят ще получи два самолетни билета до Дубай, ваучери за пазаруване от Dubai Duty Free на стойност 300 евро, 2 VIP билета за четвъртфиналите, полуфиналите и финалите на мъжкия турнир от сериите АТР 500 част от Dubai Duty Free Tennis Championships 2019 между 28 февруари и 2 март, както и 4 нощувки в Jumeirah Creekside Hotel.", "date": "2019.02.01", "title": "Григор Димитров се връща на корта в Акапулко"}
{"url": "https://www.monitor.bg:443/bg/a/view/shifrin-i-vlyhova-razdeliha-pyrvoto-mjasto-v-maribor-156187", "text": "Американката Микаела Шифрин и словачката Петра Влъхова разделиха първото място в гигантския слалом от Световната купа по ски-алпийски дисциплини в словенския зимен център Марибор. Двете финишираха с еднакво общо време от 2:31,31 минута. Шифрин беше първа след първия манш и даде четвърто време във втория, а Влъхова завърши втора в първия манш и спечели втория, въпреки лошата видимост. За 23-годишната Шифрин победата е 55-а в кариерата за Световната купа, 12-а за сезона и трета в гигантски слалом, а за Влъхова - осма в кариерата. С успеха си Микаела Шифрин изравни американския рекорд при жените от девет победи в гигантски слалом, поставен от Тамара Маккини през 80-те години. Трета на 93 стотни от секундата се нареди Рагнхилд Мовинкел (Норвегия). Представителката на домакините и специалистка в скоростните дисциплини Илка Щухец зарадва родната публика с участието си, което е първо за нея в гигантски слалом за последните близо две години. Щухец, която е световна шампионка в спускането от 2017 година, завърши обаче на 20-о място. Олимпийската шампионка в дисциплината Микаела Шифрин води убедително в общото подреждане за Световната купа след 25 старта с 1594 точки, пред Петра Влъхова с 998 точки и Уенди Холденер (Швейцария) с 687 точки. В подреждането за малката световна купа в гигантския слалом след шест състезание начело е Шифрин с 455 точки, пред Теса Уорли (Франция) с 374 и Петра Влъхова с 318 точки.  ", "date": "2019.02.01", "title": "Шифрин и Влъхова разделиха първото място в Марибор"}
{"url": "https://www.monitor.bg:443/bg/a/view/vtori-sme-v-es-po-obshtini-spechelili-bezplaten-wi-fi-156188", "text": "България е на второ място в Европейския съюз по дял на общините, обхванати от инициативата за безплатен безжичен интернет на обществени места (WiFi4EU). 43% от българските общини спечелиха ваучери за изграждане на високоскоростен достъп до световната мрежа в първия конкурс, който се проведе през ноември 2018 г. 215 български общини кандидатстваха, като 113 от тях получиха финансиране в общ размер на 1 695 000 лв. Първо място в конкурса заема Ирландия, където кандидатури са подали 105 общини, а финансиране са получили 59. Местните администрации от Североизточния район са най-успешни в конкурса - 49% от всички общини са получили ваучери в размер на 15 хил. евро. На второ място е Югозападният район. 46% от общините там получават финансиране. Третото място в конкурса заема Северен централен район с 44% общини, успели да се класират в инициативата. В Южен централен район ваучери получават 41% от общините, а в Югоизточен район - 36%. Русе е областта с най-голям брой общини, които спечелиха ваучер - безплатен безжичен интернет ще се изгради в 75% от общините. В област Шумен 70% от общините успешно се включват в инициативата, а в област Плевен - 64% от центровете на местна власт. 14 от областните градове са сред първите, които ще изграждат мрежи за високоскоростен безжичен интернет на обществени места. Най-малкият от тях по брой население е Чавдар, а най-големият е Пловдив.", "date": "2019.02.01", "title": "Втори сме в ЕС по общини, спечелили безплатен WiFi"}
{"url": "https://www.monitor.bg:443/bg/a/view/goljama-pratka-tabletki-s-doping-zadyrjani-na-gkpp-dunav-most-156184", "text": "На съвместния Гранично контролно-пропускателен пункт „Дунав мост“ в румънската му част е задържана голяма пратка таблетки, съдържащи високорискови допинг съставки. Общият им брой е приблизително 142 000. Превозното средство е било управлявано от 61-годишен български гражданин. За случая съобщиха от румънската Гранична полиция. Към 12,00 часа на 31 януари автомобилът, който е пътувал в посока към северната ни съседка, е спрял в румънската част на пункта. Граничните служители са извършили пълен контрол на транспортното средство, като в товарното му отделение са открити кутии, в които е имало 124 600 таблетки с надпис Clenаbol и 17 300 таблетки с надпис Oxaden. 61-годишният Т.Т. е казал, че е служител на куриерска фирма в България и не знае нищо за съдържанието на пратките. Те трябвало да бъдат доставени до куриерска фирма в Румъния. Нашият сънародник е санкциониран за нарушение, а фармацевтичните продукти са задържани. Те са на обща стойност 176 500 леи, което е приблизително 74 000 лева.", "date": "2019.02.01", "title": "Голяма пратка таблетки с допинг задържани на ГКПП „Дунав мост“"}
{"url": "https://www.monitor.bg:443/bg/a/view/trymp-bil-na-zaguba-ot-prezidenstvoto-si-156183", "text": "Изгубих много пари, откакто съм в Белия дом, каза американският президент Доналд Тръмп пред в. „Ню Йорк таймс“. Държавният глава на САЩ заяви, че е претърпял финансови загуби от встъпването си в длъжност (на 20 януари 2017 г.). \"Тази професия не носи материални облаги. Напротив, тя води до разходи и загуби. Въпреки всичко, аз харесвам тази си работа\", посочи той пред изданието, което е сред около 300-те медии, започнали кампания срещу 45-ия президент на САЩ. Междувременно Тръмп заяви, че ще завърши изграждането на стената на границата с Мексико. Той намекна и че може да обяви извънредно положение, за да се осигури финансирането за стената. Така той ще може да заобиколи водения от Демократите Конгрес и ще получи достъп до парите и ресурсите. Демократите твърдят, че няма причина за извънредно положение, а намеренията на Тръмп са пример за злоупотреба с власт. Стената ще струва 5,7 млрд. долара, а демократите я смятат за неморална и неефективна.", "date": "2019.02.01", "title": "Тръмп бил на загуба от президенството си"}
{"url": "https://www.monitor.bg:443/bg/a/view/sa-sht-se-ottegljat-ot-kluchov-raketen-dogovor-s-rusija-156186", "text": "САЩ заявиха, че излизат от договора за ракети със среден и малък обсег, предаде АП. Решението на Вашингтон бе съобщено от държавния секретар на САЩ Майк Помпео. Той заяви, че Русия „съществено“ нарушава условията на договора. Заместник министърът на външните работи на Русия Сергей Рябков заяви на 1 февруари, че излизането на САЩ от договора е „мощен удар по все още съществуващата система за международен контрол над въоръженията и неразпространението на оръжията за масово поразяване“ и призова Вашингтон на запази договора. На 4 декември 2018 г. САЩ заявиха, че напускат едностранно договора за ракетите със среден и малък обсег, ако Русия не започне да го изпълнява в течение на 60 дни. САЩ смятат, че Москва нарушава условията на договора с разработката на ракетната система 9М729. Русия настоява, че не нарушава договора, защото обсегът на ракетата не надвишава 500 километра. Договорът за ликвидация на ракетите със среден и малък обсег е подписан през декември 1987 г. от Михаил Горбачов и Роналд Рейгън. Смята се, че въпросният договор е основен елемент за контрол над ядрените оръжия на САЩ и Русия.", "date": "2019.02.01", "title": "САЩ се оттеглят от ключов ракетен договор с Русия"}
{"url": "https://www.monitor.bg:443/bg/a/view/udyljiha-spiraneto-na-stroejite-v-arapja-i-alepu-zaradi-narushenija-156189", "text": "Спирането на строителство в къмпинг \"Арапя\" и плаж \"Алепу\" се удължава. Това заяви шефа на Дирекцията за национален строителен контрол (ДНСК) Иван Несторов. По препоръка на ДНСК трябва да бъдат издадени заповеди на съответните общински администрации на Созопол и Царево. По казуса „Арапя” проверката е установила, че няма издадено строително разрешение за пътя до вилното селище, което в момента се изгражда в боровата гора. Няма издадено становище от екоинспекцията колко дървета могат да бъдат изсечени, тъй като в разрешението за строеж на вилното селище от 2007 г. е посочено, че там ще бъде изградена една сграда, а не 23 къщички, както е сега по проект. За строителството на курортно селище край Алепу е констатирана грешка на главния архитект на община Созопол, че е допуснал едновременно укрепване на свлачището и изграждане на курортния комплекс. Кметът на Созопол трябва да издаде заповед временно да бъде преустановено изграждането на жилищните сгради, докато изцяло не бъде укрепен брегът. Според шефа на ДНСК Иван Несторов няма толкова сериозни нарушения, които да наложат спирането на строителните дейности изцяло.", "date": "2019.02.01", "title": "Удължиха спирането на строежите в \"Арапя\" и \"Алепу\", заради нарушения"}
{"url": "https://www.monitor.bg:443/bg/a/view/bivsh-svetoven-shampion-poiska-boj-s-kobrata-156169", "text": "Бившият световен шампион във версия IBF на професионалния бокс Чарлс Мартин поиска да се бие с Кубрат Пулев. Или с някого другиго от задължителните претенденти за световните титли на Антъни Джошуа, за да получи отново шанс да завоюва пояса. Американецът се кичеше с колана на IBF от януари до април 2016 г., като го завоюва след победа над Вячеслав Глазков. Той обаче се провали още в първата си защита, като беше нокаутиран от Антъни Джошуа. От тогава започна бавният му път обратно нагоре в професионалния бокс, като сега иска да се бие с някого, при победа над когото ще има възможност да се изправи за реванш срещу Джошуа и да има шанс да му отнеме колана. \"Готов съм за мач в края на март и началото на април. Търсим опонент в момента с моите хора, но който и да е той, съм готов да го победя. Искам да се бия с Адам Ковнацки, но е вероятно да няма повторение на мача ни. Затова съм готов да срещна Кубрат Пулев. Ако не, ще търся Луис Ортис или Джарел Милър или когото и да е, само да имам шанс бързо да се бия за световна титла\", заяви Мартин. Активът на Чарлс Мартин на професионалния ринг е 25 победи, от които 23 са с нокаут, едно равенство и две загуби. Второто му поражение дойде от Ковнацки през лятото на миналата година и сега американецът иска реванш от него, но едва ли ще го получи, затова ще търси други варианти, сред които и Кобрата.", "date": "2019.02.01", "title": "Бивш световен шампион поиска бой с Кобрата"}
{"url": "https://www.monitor.bg:443/bg/a/view/bez-vizi-za-britancite-sled-brekzit-156168", "text": "Посланиците на 27-те страни членки на Европейския съюз съгласуваха позиция за въвеждане на безвизов режим на пътуване за британските граждани след Брекзит. Това се казва в изявление на Съвета на ЕС, предадоха световните агенции. \"Посланиците на ЕС решиха, че след Брекзит гражданите на Великобритания, пребиваващи в Шенгенската зона за кратко време (90 дни във всеки 180-дневен период) трябва да имат право на безвизово пътуване\", се казва в документа. В него се казва, че посланиците са поръчали на румънското председателство на Съвета на ЕС да започне преговори с Европейския парламент с цел реализиране на това решение на законодателно равнище. Подчертава се още, че мярката трябва да бъде взаимна - гражданите на ЕС да могат да пътуват без визи във Великобритания. \"По правилата на ЕС безвизовият режим се въвежда при условие на взаимност. Правителството на Обединеното кралство заяви, че няма намерение да иска визи от гражданите на ЕС, пътуващи във Великобритания за кратко\", се казва в документа.  При организиран Брекзит, тоест с договорено споразумение, тези правила ще започнат да действат след завършване на преходния период, който би трябвало да продължи до края на 2020 г., а в случай на Брекзит без договор - те ще се прилагат от момента на излизане на 29 март 2019 г., ако датата не бъде отсрочена. В документа относно безвизовия режим обаче Гибралтар е означен като \"колония\" на Великобритания, което разгневи Лондон, предаде Ройтерс. В документа се въвежда ново разграничение между онези, които живеят във Великобритания и онези, които са граждани на Гибралтар, британска отвъдморска територия, която сега е в ЕС. Дипломати разказват, че когато чул това, британският посланик в ЕС изразил възраженията на Лондон пред останалите си колеги. Британска говорителка пък каза: \"Гибралтар не е колония и е напълно неуместно да бъде описван по този начин\".  Полемиката подчертава напрежението относно Гибралтар, който е на южния испански бряг и върху който претенции има Испания. Междувременно стана ясно, че близо една от всяка трета британска компания ще прехвърли или вече е прехвърлила някои от операциите си извън Великобритания като част от подготовката за хаотичен Брекзит, показа проучване на лобистката група \"Институт на директорите\".  ", "date": "2019.02.01", "title": "Без визи за британците след Брекзит"}
{"url": "https://www.monitor.bg:443/bg/a/view/hose-kareras-izliza-na-scenata-u-nas-s-dvama-bylgari-snimki-156175", "text": "По време на последния концерт на Хосе Карерас у нас редом до него ще застанат двама българи. Испанската оперна легенда лично е избрал тенорът Росен Ненчев и сопраното Илина Михайлова за бляскавото събитие, което ще се проведе в „Арена Армеец“ на 11 май. Ненчев, който е солист на Софийска опера и балет, е ученик и любимец на Карерас. Наскоро за пореден път той бе най-добре представилият се участник в ежегодния майсторски клас на Маестрото и така стана един от десетте избраници за заключителния му концерт, провел се преди броени дни в Пезаро, Италия. Примата Илина Михайлова се изявява в най-престижните оперни театри на Милано, Бергамо, Бреша, Кремона и Павиа. Освен родната НМА “Панчо Владигеров”, сопраното завършва и Консерваторията \"Джузепе Верди\" в Милано в класа по оперно пеене на Вилма Борели. Участва в майсторските класове на Джакомо Арагал и Ернесто Паласио. На гала спектакъла в София Карерас и Ненчев ще изпълнят дуетно вечните оперни класики Non ti scordar di me t Parla mi d’amore Mariu, а родният талант ще представи соло изпълнения на O sole mio и Funiculi funicula и други. Специална изненада за публиката ще бъде дует на големия Карерас и красивата Илина. Пълната програма на концерта предстои да бъде оповестена. Билети за концерта на Хосе Карерас в София за България, Македония и Румъния на цена от 50 до 180 лв може да намерите в мрежата на Eventim.", "date": "2019.02.01", "title": "Хосе Карерас излиза на сцената у нас с двама българи (СНИМКИ)"}
{"url": "https://www.monitor.bg:443/bg/a/view/vinoto-na-dvama-bratja-specheli-konkursa-za-car-na-vinoto-v-peshtera-156172", "text": "Виното на двама братя спечели конкурса за „Цар на виното“ в Пещера, чиито победители бяха обявени днес на празника по случай Трифоновден, организиран на крепостта „Перистера“ от Община Пещера и читалище „Развитие“. Божествената напитка на Михаил и Петър Ангелови бе оценена най-високо от професионалната комисия на местния винпром. 17 проби от вино си оспорваха царската титла. Първи подгласник на победителите стана Здравко Моллов, третото място бе отредено на Венцислав Зонев. Журито присъди и поощрителна награда на Петър Кръстев. Наградите по традиция връчи кметът Николай Зайчев. От името на победителите на сцената се качи Михаил Ангелов, който сподели, че с брат му правят вино едва от 4 години. Той благодари специално на човека, който му доставя гроздето от Брестовица, сортът е „Мерло“.Разбира се, както повелява народната традиция, бе извършено и ритуално зарязване от кмета Николай Зайчев и отец Димитър. За гостите на празника бе осигурено безплатно вино, а всички присъстващи бяха поздравени от народния певец Николай Учкунов.", "date": "2019.02.01", "title": "Виното на двама братя спечели конкурса за „Цар на виното“ в Пещера"}
{"url": "https://www.monitor.bg:443/bg/a/view/barsa-sreshtu-real-za-kupata-na-ispanija-156171", "text": "Феновете могат да са доволни, след като жребият за Купата на Испания изправи един срещу друг двата колоса „Реал“ и „Барселона“. Мадридчани и каталунци ще спорят на полуфиналите на надпреварата, а първият сблъсък е още другата седмица. Двубоят ще е на \"Камп Ноу\" на 6 февруари, а реваншът - на 27 февруари. Интересното е, че само няколко дни след ответния двубой двата колоса ще спорят и за първенство на \"Сантяго Бернабеу\". В другата двойка съперници са “Бетис” и “Валенсия”. Финалистите ще бъдат определени в два мача на разменено гостуване, а двубоят за трофея ще бъде на 25 май в Севиля на стадиона на “Бетис” - “Бенито Вийямарин”. Този сезон „Барса” и “Реал” вече се срещнаха веднъж за първенство, като шампионите спечелиха с изразителното 5:1. Другият двубой е насрочен за началото на март. Преди да се класира за полуфиналите пък, мадридският колос записа лесна победа с 3:1 при визитата си в Каталуния срещу “Жирона” и с общ резултат 7:3 елиминира съперника си. „Белият балет“ бе победил с 4:2 в първата среща и имаше комфортна преднина. Футболистите на Сантяго Солари доминираха на „Мунисипал де Монтиливи“ и бе въпрос само на време да поведат в резултата. Те дори взеха сериозен аванс преди почивката с голове на Карим Бензема (27, 43), който се разписа след асистенции на Даниел Карвахал и Винисиус Жуниор. През втората част гостите намалиха оборотите, а в игра за тях се появиха Марко Асенсио, Начо и Гарет Бейл, заели местата на Бензема, Серхио Рамос и Винисиус Жуниор. Домакините се възползваха от една от редките си възможности и Педро Поро (71) върна надеждите им за нещо повече. Бързо обаче те бяха изпарени, след като Маркос Йоренте (76) върна аванса от две попадения за „кралете“. В същото време президентът на “Реал” (Мадрид) Флорентино Перес занесе трофея от Шампионската лига на свято място. Отец Анхел от църквата \"Сан Антон\" в испанската столица прие боса на световния и европейски клубен шампион на специална аудиенция, по време на която благослови купата. „Тук в църквата гледаме мачовете на ”Реал”. Това, че тази купа е тук, е някакво чудо. Молим се за всички хора, но и за “Реал” (Мадрид), обясни отецът.", "date": "2019.02.01", "title": "„Барса“ срещу „Реал“ за Купата на Испания"}
{"url": "https://www.monitor.bg:443/bg/a/view/kiril-marichkov-poluchava-nagradata-na-sofija-156178", "text": "Кирил Маричков ще получи Наградата на София на Столичната община на 23-тия София Филм Фест. В чест на легендарния български музикант ще бъде показан филмът „Щурците – 20 години по-късно”. В него режисьорът и продуцентът Панчо Цанков и операторът Андрей Чертов правят документално-игрален портрет на рок групата,характеризираща цяла епоха за българската музика. На фона на концерти в зала „Универсиада” през 1987 година са представени интервюта с членовете на бандата, които разказват за съвместната си история, перипетиите през годините, начинът на създаване на песните, влиянието на славата. Борбата им да свирят рок, отказът да се подчиняват на нелепи изисквания и идеологически ограничения им създават проблеми, но развиват и гражданското им мислене и им спечелват хиляди възторжени фенове”, пише по повод 20-годишнината на групата киноведът Александър Янакиев.", "date": "2019.02.01", "title": "Кирил Маричков получава Наградата на София"}
{"url": "https://www.monitor.bg:443/bg/a/view/morkov-supergeroj-uchi-decata-v-sofija-zashto-e-vajno-da-namalim-hranitelnite-si-otpadyci-156176", "text": "От понеделник Столичната община стартира кампания за намаляване на хранителните отпадъци, която ще се реализира пилотно в 30 общински детски градини. \"Целта е чрез нея да се повиши вниманието на децата от детските градини върху факта, че храната е ценен ресурс, към който трябва да се отнасяме отговорно - както при пазаруване и консумация, така и при евентуално изхвърляне на хранителни отпадъци\", обясниха от общината. За максимална достъпност на посланията до малчуганите лице на кампанията е супергероят - морковът Мори, който лично ще се срещне и поговори с тях. В рамките на инициативата, която ще продължи май, суперморковът Мори ще посети 30 столични общински детски градини и ще се срещне с над 1000 деца. През лятото на 2018 г. Столичната община проведе онлайн конкурс за детска рисунка и тогава именно концепцията за моркова – супергерой беше избрана за победител. В последствие рисунката на 10-годишния Алекс Нейчев беше анимирана и превърната в лице на кампанията. Инициативата за намаляване на хранителните отпадъци е част от ангажиментите на Столична община в международния проект TRIFOCAL, чийто патрон е лондонският кмет Садик Хан.", "date": "2019.02.01", "title": " Морков-супергерой учи децата защо да намалим хранителните си отпадъци"}
{"url": "https://www.monitor.bg:443/bg/a/view/levski-si-vryshta-i-jivko-milanov-156173", "text": "След като „Левски“ е на път да си върне Валери Божинов и Галин Иванов, стана ясно, че до няколко дни тимът вероятно ще се подсили с един от героите в „синята приказка“ от периода на Наско Сираков и Станимир Стоилов – става дума за Живко Миланов. С него вече е говорено, има споразумение, а единственото, което се очаква от опитния защитник, е да разтрогне договора си с кипърския АПОЕЛ (Никозия). Той изтича през лятото, но желанието на Миланов е да постигне споразумение за раздяла още сега, тъй като през настоящия сезон е със статут на резерва. От местния клуб няма да му правят спънки, а в следващите часове Миланов ще стане свободен агент. Така отново Живко ще заиграе на \"Герена\", след като преди време се върна за половин сезон и бе сред водещите фигури в отбора. В същото време словенският треньор Славиша Стоянович официално прекрати договора си с „Левски“. Той и двамата му помощници Небойша Милошевич и Енвер Чирич парафираха днес сутринта раздялата си със \"сините\". Както е известно, на 22 януари Стоянович беше заменен от новото ръководство на 26-кратните шампиони с Георги Дерменджиев, след като водеше тима в първите две седмици от зимната подготовка. 49-годишният специалист и помощниците му имаха договор до края на сезона с „Левски“, като получиха обезщетения за предварителните им прекратявания. Треньорът получава две заплати, а неговите помощници взеха по три заплати, след като бяха освободени предварително от постовете им. Стана ясен часът за следващата контрола на „Левски“ в Кипър. \"Сините\" излизат утре (2 февруари) в 14:00 часа срещу руския „Урал“. Двубоят ще се проведе отново на стадион \"Г.С.З.\" в Ларнака, където столичани изиграха вече три проверки. Причината срещата да бъде изместена за малко по-ранен час идва от това, че треньорите на руския куб имат специална среща с руския посланик същия следобед. Тимът на Николай Димитров-Хичо пътува от Лимасол, а „Левски“ от Агия Напа, за да премерят сили в Ларнака.", "date": "2019.02.01", "title": "„Левски“ си връща и Живко Миланов"}
{"url": "https://www.monitor.bg:443/bg/a/view/obviniha-lekarka-ot-telk-tyrgovishte-za-200-lv-podkup-za-invalidnost-156179", "text": "Лекарка, член на ТЕЛК-Търговище е привлечена като обвиняема за това, че е поискала и приела 200 лв. от пациент, съобщават от МВР Търговище. Сумата е била взета от 66-годишен пациент от Омуртаг, за да бъде определен процент трайно намалена работоспособност на пациента. Лекарката е признала вината си. Повдигнато ѝ е обвинение с мярка за неотлонение \"подписка\". Разследването продължава. Вчера беше задържана председателката на ТЕЛК-Ловеч Донка Минкова, като в джоба ѝ са били открити над 20 000 лв. В другия задържан са намерени 17 000 лв. Преди седмица пък зам.-главният прокурор Иван Гешев обяви, че е разкрита престъпна схема за източване на средства от Националния осигурителен институт. Главният секретар на МВР Ивайло Иванов обясни, че Разград, Силистра, Габрово, Враца и Монтана са градовете, в които са установени законовите нарушения.", "date": "2019.02.01", "title": "Обвиниха лекарка от ТЕЛК-Търговище за 200 лв. подкуп за инвалидност"}
{"url": "https://www.monitor.bg:443/bg/a/view/objavjavat-prodavaneto-na-falshivi-lajkove-vyv-fejsbuk-za-nezakonno-156180", "text": "Продаването на фалшиви лайкове и последователи в социалните мрежи като Фейсбук, Инстаграм, YouTube и други да се преследва от закона. Крачка в тази посока предприе главният правен съветник на щата Ню Йорк Летиша Джеймс, като сключи първото по рода си съдебно споразумение с компания, упражняваща такава дейност. Според документите, фирмата Devumi трябва да преустанови продажбата на харесвания и последователи. Досега компанията е функционирала чрез ботове, както и чрез създаването на фалшиви профили от един човек, които да генерират въпросните лайкове. Според Джеймс тази дейност е свързана с кражбата на чужда идентичност, което би следвало да се преследва от закона. „Докато хора и компании като Devumi продължават да печелят лесни пари, като лъжат честните американци, аз и екипът ми ще продължим да намираме и преследваме всеки, който продава онлайн измама. гласи изявлението на Джеймс. Бизнесът с купуването на нереални харесвания е широко разпространен онлайн. Проучване на „Монитор“ показва, че срещу 70 долара, например, страницата ни във Фейсбук може да се сдобие с 5000 лайка отгоре. Цената на палците нагоре зависи, според различни сайтове, от територията, в която се намират евентуалните наши последователи. Тоест, кликванията от Зимбабве ни излизат по-евтино от тези, произхождащи от страната ни или от Великобритания. Средно между 0,4 и 1,2 % от потребителите на Фейсбук (над 1 млрд. общо) се възползват от фалшивата реклама, сочат данните в годишния отчет на компанията за 2014 г., когато е и първият бум към фалшивите дейности в мрежата. Това са приблизително 12 милиона акаунта, които са напомпали своите харесвания в сайта.", "date": "2019.02.01", "title": "Обявяват продаването на фалшиви лайкове във Фейсбук за незаконно"}
{"url": "https://www.monitor.bg:443/bg/a/view/39-italianci-si-otidoha-ot-grip-156164", "text": "От началото на грипната епидемия в Италия през ноември миналата година до началото на тази седмица смятаното иначе за тревиално заболяване е взело 39 жертви. Според разпространилия информацията Национален здравен институт мнозинството от нещастните хора са бли над 50 години или са страдали от други болежки, които грипът е усложнил. В интензивните отделения на болниците между Алпите и Сицилия през въпросния период пък са били лекувани 191 души, сред които и четири жени в напреднала бременност. Като цяло общият брой на заболелите от грип през двата месеца върлуване на епидемията из Апенините е 3 млн. и 605 хил. души. Тоест на легло са били около 6 на сто от италианците, а за „пиков“ период на заболяването до момента се смята миналата седмица – 21 – 27 януари, през която то е натръшкало на легло 725 хил. човека. За жалост тази година грипът удря най-често децата под 5 години, като в сравнение с миналата година броят на разболелите се малугани се е увеличил с над 15 на сто. Що се отнася до пораженията на епидемията в различните италиански области, оказва се, че най-върла тя е била в северната Трентино – Алто Адидже, централните Марке и Абруцо и южните Кампания и Калабрия. Очакванията са до стихването на епидемията най-вероятно в началото на март грипът да прати в постелите още към 2 милиона италианци. Националният здравен институт подчертава в бюлетина си, че 85 на сто от починалите тази година от грип италианци не са били ваксинирани. А понякога смъртоносна се оказва комбинацията на грипа с диабет, със сърдечно съдови и дихателни заболявания, както и с наднормено тегло. Специалистите предупреждават, че при неспазване на лекарските предписания, при неправилно лечение или изобщо липса на такова, заболяването често преминава в опасна бронхит-пневомония. Междувременно стана известно, че общо 18 души са починали от усложнения от грип в Гърция от началото на годината, съобщи в. \"Катимерини\". Жертвите са 14 мъже и 4 жени на възраст между 25 и 90 години. Според центъра 12 от тях са починали в седмицата между 21 и 27 януари. Общо 117 сериозни случая на грип са регистрирани в Гърция, като 112 пациенти са поставени под интензивни грижи. Само 20 от тези пациенти са били ваксинирани срещу грип, посочва центърът.", "date": "2019.02.01", "title": "39 италианци си отидоха от грип"}
{"url": "https://www.monitor.bg:443/bg/a/view/dve-ognishta-na-opasen-virus-po-konete-156160", "text": "Наличие на две огнища на опасната болест по конете-инфекциозна анемия откриха в България и едното от тях е в пазарджишкото село Черногорово, съобщиха от Агенцията по храните. Огнищата на инфекциозна анемия по конете са били установени в град Годеч и Черногорово, което е на 20 км от областния център. В Годеч става въпрос за вторично възникнало огнище на заболяването, регистрирано в животновъден обект. Заразеното животно е умъртвено по хуманен начин, като на стопанството е наложена забрана за придвижване на еднокопитни животни, с изключение на тези, предназначени за незабавно клане. В Черногорово е открито първичното огнище на инфекцията - ветеринарните власти са го локализирали на 18 януари тази година в животновъден обект № 4456-0556 в Черногорово. Изследванията там са показали, че само едно животно от конефермата дава положителна проба за вируса. Незабавно Областната дирекция по безопасност на храните (ОДБХ) разпоредила хуманно умъртвяване на заразения кон и извършване на почистване, дезинфекция и дезинсекция на стопанството. Освен това била издадена забрана за придвижване на еднокопитни животни от заразения обект с изключение на тези, които са предназначени за незабавно клане на територията на България. Инфекциозната анемия по конете, известна също като блатна треска, се причинява от и е предаван от насекоми, най-вече мухите, които са около конете. Вирусът (EIAV) е ендемичен в Северна и Южна Америка, части от Европа, Близкия и Далечния Изток, Русия и Южна Африка. Подобен е на човешкия имунодефицитен вирус (HIV). Подобно на ХИВ, EIAV може да се предава чрез кръв, мляко и секрети на тялото. Най-вече обаче предаването е чрез ухапване на мухи, като например конската муха и еленската муха. Вирусът оцелява до 4 часа. Замърсеното хирургическо оборудване и рециклираните игли и спринцовки могат да предадат болестта. Ветеринарните власти са разпоредили всички еднокопитни животни в двете ферми да бъдат изследвани двукратно в интервал от 90 дни след датата на умъртвяване на всяко от заразените. Всички контактни животни са поставени под възбрана. Инфекцията е опасна и за магаретата.", "date": "2019.02.01", "title": "Две огнища на опасен вирус по конете откриха у нас"}
{"url": "https://www.monitor.bg:443/bg/a/view/razsledvat-za-nasilie-shkolata-na-kotooshu-156157", "text": "Школата по сумо \"Наруто\", която се ръководи от българина Калоян Махлянов-Котоошу, е разследвана заради физическо насилие срещу непълнолетен състезател, съобщи японската агенция Киодо. Новобранецът се обучавал под надзора на 20-годишен сумист от четвърта категория \"санданме\", който го малтретирал многократно със задушаващи хватки от джудото като наказание за неизпълнение на задълженията му. Насилието срещу жертвата започнало през септември миналата година и до януари младокът поне десет пъти е бил малтретиран, като на няколко пъти е губил съзнание в следствие на атаките. Момчето е малтретирано и от други новобранци по заповед на ръководещия ги \"санданме\" сумист. Японската федерация по сумо вече се е заела със случая и тече разследване, а Бордът на директорите на организацията ще се събере извънредно на 8 февруари, за да реши какво наказание да наложи на управата на школата \"Наруто\" и на пряко замесените в инцидентите лица. Котоошу напусна професионалното сумо през 2014 г., в което бе първият европеец, достигнал степен „одзеки“. Сега той е ояката Наруто и ръководи школата си „Наруто бей“. През лятото предстои да открие новото помещение на школата си в Токио, за изграждането на което закупил 4-етажна сграда. До тогава тренировките се водят в помещение под наем.", "date": "2019.02.01", "title": "Разследват за насилие школата на Котоошу"}
{"url": "https://www.monitor.bg:443/bg/a/view/ivan-urukov-vliza-s-ironija-v-otkradnat-jivot-156161", "text": "Актьорът Иван Юруков се е запасил със солидна доза ирония преди прекрачването на прага на болница „Св. Анастасия“, която приютява героите за новия сезон на медицинската драма „Откраднат живот“. Това е характерен белег за д-р Табаков, в чиято престилка ще се настани Юруков. „Моят герой е неврохирург – занимава се с една от най-тежките материи в медицината. Като цяло, но причината е именно неговият професионализъм и желанието му да изпълнява перфектно задълженията си. Консултантите ни помагат изключително – понякога в едно изречение има толкова много терминология, че трудно можеш да срещнеш глагол“, разказа звездата от „Дъвка за балончета“. Седми сезон на „Откраднат живот“, който ще се завърти около мотото „Любовта лекува“, ще се завърне в ефира на Нова тв на 26 февруари. Епизодите ще се излъчват от вторник до четвъртък в 20 ч.", "date": "2019.02.01", "title": "Иван Юруков влиза с ирония в „Откраднат живот“"}
{"url": "https://www.monitor.bg:443/bg/a/view/gustavo-kampanjaro-se-prosti-s-ludogorec-156162", "text": "Бразилецът Густаво Кампаняро бе освободен от „Лудогорец“, след като му бе съобщено, че не попада в плановете на треньора Антони Здравков-Сухия за пролетния полусезон. Халфът си събра багажа и си взе емоционално довиждане с фенове и съотборници, като подчерта, че не е сърдит и клубът е действал коректно с него. \"Бяха три сезона на много работа, постижения и много радост, написа Кампаняро в профила си в Туитър. - В България се сдобих с много нови приятели и се научих да уважавам нова култура. Днес аз съм освободен от „Лудогорец“ и съм убеден, че съм направил всичко по силите си и съм дал всичко от себе си за доброто на този клуб. Почитах тази фланелка от началото до края. Преминавам към нови предизвикателства в моята кариера сега още по-мотивиран. Благодаря, „Лудогорец“! Аз ще съм твой фен, където и да отида\", написа Кампаняро. В същото време „Лудогорец“ продължава с подготовката си в Турция преди подновяването на битката за титлата. Досега „орлите“ не се представят убедително в контролите, като записаха 3 загуби и една победа. Играчите на Здравков бяха надиграни от румънските „Ботошани“ и „Клуж“, както и от „Лехия“ (Гданск). Единствената победа досега бе постигната срещу унгарския „Хонвед“, а тази вечер е проверката с руския „Ахмат“.", "date": "2019.02.01", "title": "Густаво Кампаняро се прости с „Лудогорец“"}
{"url": "https://www.monitor.bg:443/bg/a/view/cska-tyrsi-speshno-kupuvach-na-maurides-156158", "text": "ЦСКА иска да се раздели с бразилеца Мауридес възможно най-бързо, но за момента не може да го направи. Новият консултант Люпко Петрович съветва ръководството да продаде нападателя при първа възможност, тъй като според него не разполага с нужните качества да играе при \"червените\". След пропадналата сделка с “Рапид” (Виена) заради лоши медицински тестове, няма друг кандидат за тарана, който тръгна силно в ЦСКА, но постепенно загуби формата си, както и титулярното си място. По всичко личи, че през пролетта Нестор ел Маестро ще разчита на Али Соу на върха на атаката, а негов заместник ще е Евандро. Мауридес не започна сред титулярите в нито една контрола на отбора, който е на подготовка в испанския курорт Марбея и до този момент изигра 5 проверки. Утре „червените“ излизат срешу украинския гранд „Динамо“ (Киев), като очакванията са бразилският таран отново да не попадне сред стартовите 11. В близките дни пък ЦСКА ще се опита да намери заместник на Кирил Десподов. Всички набелязани играчи са чужденци и с тях вече се водят преговори, а клубът е готов да извади около половин милион евро за нов офанзивен футболист.", "date": "2019.02.01", "title": "ЦСКА търси спешно купувач на Мауридес"}
{"url": "https://www.monitor.bg:443/bg/a/view/inspektoratyt-na-mon-nishti-avtora-na-zapisite-alo-banov-sym-156165", "text": "Инспекторатът на МОН стартира проверка по подадени сигнали срещу служителя на образователното министерство Ангел Ангелов. За него министърът на културата Боил Банов заяви, че е автор на записа „Ало, Банов съм”.  Сигналите са подадени устно от неговия пряк ръководител - директора на Изпълнителната агенция „Оперативна програма за интелигентен растеж“ Кирил Гератлиев. Паралелно срещу Гератлиев имало подадени два писмени сигнала от самия Ангелов, като единият бил получен от адвоката му. Това съобщи при посещението си в Пловдив министърът на образованието Красимир Вълчев. Той уточни, че е подписал заповедта за проверката на 18 януари. „Има подаден сигнал от Ангелов за упражнен психически тормоз от страна на Гератлиев. Проблемът започва от края на ноември – декември. Знаете, че веднъж в годината се прави атестация на държавните служители и при поставена най-слаба оценка 5, може да бъде освободен. Доколкото разбрах, е получил индикации, че ще получи ниска оценка и според мен е предприел превантивни действия”, обясни министър Вълчев. Сигналът до министъра от Ангелов е, че Гератлиев му е упражнил психически тормоз и че искал да го освободи от работа. От друга страна самият Гератлиев също е подал към министъра неофициално информация за изтичане на информация и за свързаност на Ангел Ангелов с консултанти и с бенефициенти. „Нещо, за което аз му препоръчах да подаде сигнал до институции с разследващи функции. Последните сигнали от Ангелов и от Гератлиев съм ги получил през януари”, каза министърът на образованието. Той уточни, че МОН не е работодател на Ангел Ангелов и че заради разделението на функциите, се въздържат от даване на указания на ИА „Оперативна програма за интелигентен растеж”. Първите сигнали, които е получил, като министър, са били през декември. Ставало дума за изтичане на информация на последния комитет за наблюдение на оперативната програма, в който са участвали всички заинтересовани страни. Там е участвал и консултантът по евро проекти Иво Костов, като председател на една от работодателските организации, разказа Вълчев. „Това, което е усъмнило Гератлиев е, че той разполага с много информация от оценителния процес. Самият оценителен процес по правила е конфиденциален. Тук не става въпрос за информация, която крие ИА, а която по нормативна уредба не следва да бъде достояние на бенефициентите. И съответно съмненията са към Ангел Ангелов. След отстраняването му от достъпа до информация, е ескалирало напрежението през декември и резултат са сигналите през януари”, обясни още Красимир Вълчев. В Пловдив той присъства първо на Национална среща на професионалната директорска общност за интеркултурно образование. 200 директори от цялата страна се събраха в Пловдив на форума, организиран от Център за междуетнически диалог и толерантност „Амалипе” с подкрепата на Тръста за социална алтернатива. В мрежата на „Амалипе” „Всеки ученик ще бъде отличник” са включени 280 училища в цялата страна. В 118 от тези училища няма нито един отпаднал ученик, а в останалите отпадналите са най-много по един - двама, съобщи председателят на „Център за етнически диалог Амалипе” Деян Колев в рамките на форума. Той уточни, че през миналата година 91% от учениците им са продължили да учат в гимназия. За сравнение – през 2010г. процентът е бил едва 39. Намалявал и броят на неизвинените отсъствия, а 30 от тези училища са придобили статут на иновативни от МОН. В ранния следобед образователният министър присъства и на празника на Аграрния университет в Пловдив. В базата на университета край село Брестник министър Вълчев участва в зарязването на лозята по повод 1 февруари – Трифон Зарезан.  ", "date": "2019.02.01", "title": "Инспекторатът на МОН  нищи автора на записите „Ало, Банов съм”"}
{"url": "https://www.monitor.bg:443/bg/a/view/gerb-pochete-s-deklaracija-jertvite-na-komunizma-156170", "text": "Парламентарната група на ГЕРБ почете жертвите на комунизма с декларация от трибуната на Народното събрание. Позицията бе прочетена от депутата Спас Гърневски, а в нея се посочва, че на днешния ден се отбелязва една от най-жестоките и най-черни дни в историята на България. „На този ден преди 74 години е извършено най-масовото произнасяне на незаконни присъди в страната, регентите са осъдени на смърт, осем царски съветници, 22-ма министри, 67 народни представители и 74 генерали и висши офицери са убити и заровени в общи гробове. След това България е превърната в соцлагер, а инакомислещите са изпращани в лагери, където червената коса е покосила над 100 000 човека“, заяви Гърневски. Според него днес същата тази глутница отново посяга към властта в България. Депутатът припомни, че през 2011 г. правителството на ГЕРБ е обявило 1 февруари за Ден на признателност и почит към жертвите на комунистическия режим, „за да помнят идните поколения зверствата на този режим“. В декларация Гърневски отдели време и на лидера на БСП Корнелия Нинова като посочи, че използва незаконни приоми и ченгеджийски номера, а прозвището й „Г-жа Лъжа“ не било случайно. „В този контекст цяла седмица наблюдаваме активните мероприятия на председателя, която отново и отново забърква вече до болка познатата смес от полуистини, внушения и откровени лъжи“, изтъкна депутатът, допълни Гърневски. В залата обаче отсъстваше Нинова и се наложи колегата й Кристиан Вигенин да я защитава, като поиска от председателстващия заседанието Явор Нотев да направи забележка на Гърневски. „Трябва да има известно уважение. Не трябва да се злоупотребява с една дата, която е свещена за част от българското общество - жертвите на комунизма да бъдат смесвани с една акция тук към Нинова“, обяви Вигенин.", "date": "2019.02.01", "title": "ГЕРБ почете с декларация жертвите на комунизма"}
{"url": "https://www.monitor.bg:443/bg/a/view/studovete-v-sa-sht-vzeha-naj-malko-21-jertvi-156166", "text": "Арктическият студ с температури до минус 49 градуса по Целзий парализираха американския Среден Запад, причинявайки смъртта на най-малко 21 души, предаде Ройтерс. Предстои затопляне, но това не успокоява хората, особено уязвими групи като бездомниците и възрастните. Властите в множество щати свързаха смъртните случаи с леденостудения въздух. Броят на жертвите се увеличи от 12 на 21, след като бе съобщено за най-малко деветима, починали в резултат на студовете. Според метеорологичната служба подобна арктическа вълна в големи райони на Средния Запад и Североизтока не е имало повече от 20 години. Регистрирани са над 30 температурни рекорда. Стотици са пострадали, като само в щата Минесота 22-ма души се лекуват в болница от измръзвания, пише „Ню Йорк таймс“. В Илинойс повече от 140 са потърсили медицинска помощ след инциденти, свързани със студеното време. В много градове в американския Среден Запад отбелязаха рекордно ниски температури. В Чикаго беше -29 по Целзий, което е значително по-студено от досегашния рекорд, поставен през 1985 г. Най-ниски температури откакто се правят измервания отчетоха още в столицата на Уисконсин, град Медисън (-32 градуса) и Рокфорд в щата Илинойс (-34 градуса).  В Детройт замръзнаха основни водопроводи и много хора останаха без вода. Въпреки, че са на дълбочина 1.8 метра под земята, което се счита за достатъчно, за да бъдат изолирани от колебанията на времето, тръбите са замръзнали, обясниха от градската управа. По данни на компанията за финансова информация \"Рефинитив\" през последните дни американците са използвали рекордни количества газ за отопление на жилищата и офисите си.  Междувременно Австралия тази година преживя най-горещия януари, регистриран някога в страната, със средна температура от 30 градуса по Целзий, с унищожителна суша и горски пожари, предаде Франс прес. Горещата вълна обхвана обширни райони от страната и се запази през по-голямата част от месеца, като бяха отчетени нови рекорди както по продължителност, така и температурни, каза Андрю Уоткинс от службата по климатология. Според него значителен принос за това има глобалното затопляне. През същия месец в цяла Австралия са отчетени валежи под средното равнище, каза Уоткинс. Най-високата температура е регистрирана на 24 януари в Южна Австралия - 49,5 градуса.  В резултат на горещата вълна се измрели над един милион риби в басейна на речната система Мъри-Дарлинг, която преминава през пет щата в източната част на страната. Бразилският мегаполис Рио де Жанейро преживя най-горещия си месец януари от 1922 г. година насам. Според бразилския метеорологиичен институт средната температура в града за месеца е била 37,4 градуса по Целзий. На 3 януари са измерени рекордните 41,2 градуса, а на 31 януари - 40 градуса.", "date": "2019.02.01", "title": "Студовете в САЩ взеха  най-малко 21 жертви"}
{"url": "https://www.monitor.bg:443/bg/a/view/ek-utvyrdi-25-mita-za-vnosa-na-stomana-156167", "text": "ЕК утвърди окончателно мита от 25% за вноса на стомана, които влизат в сила от утре и ще действат до средата на 2021 година, съобщи ДПА. Мярката се смята и за отговор на въведените от САЩ импортни мита за металите. Новите митнически тарифи заменят временните мита, въведени от комисията през юли 2018 г. за 23 категории стоманени продукти. Сега мита от 25 на сто ще бъдат облагани 26 вида стоманени продукти, след като вносът им надвиши определени квоти. Квотите бяха разработени за всички доставчици на стомана в ЕС, след като САЩ въведоха през март 2018 г вносни мита от 25 на сто за стоманата и от 10 на сто за алуминия. Американските ограничения пренасочиха част от доставките на стомана към ЕС.", "date": "2019.02.01", "title": "ЕК утвърди 25% мита за вноса на стомана"}
{"url": "https://www.monitor.bg:443/bg/a/view/spipan-s-dva-metalotyrsacha-imanjar-otiva-na-probacija-156149", "text": "Задържан в хода на специализирана полицейска акция за борба с незаконни археологически проучвания и търговия с артефакти 40-годишен жител на мъглижкото село Зимница се размина с престоя зад решетките като сключи споразумение с наблюдаващия прокурор и си осигури 7-месечни срещи с пробационен служител. Емил С.А., който до момента е нямал криминално досие е бил закопчан на 26 юли м.г. заедно с двама свои приятели от близкото село Нова махала, от които са били иззети над 150 броя антични монети и множество предмети с културно-историческо значение. В дома на Емил униформените намерили два металотърсача с марките Nexus Standart MP и Fisher Research Labs, които се продават на пазара за по 800-2000 лв, но използването им изисква регистрация в МК. В хода на досъдебното производство мъжът признал, че през лятото на м.г. в нива край съседно село открил гърненце с монети, за които тримата получили общо 15 000 лв от непознат им купувач на антики. С част от своя дял купил детекторите, за единият които дори нямало упътване как се използва.  ", "date": "2019.02.01", "title": "Спипан с два металотърсача иманяр отива на пробация"}
{"url": "https://www.monitor.bg:443/bg/a/view/v-universitetsko-selo-zarjazaha-lozjata-izbirat-si-car-trifon-156150", "text": "С водосвет и молитва за берекет, отслужена от местния свещенник отец Илия  започна зарязването на лозите за празника Трифон Зарезан в старозагорското село Малка Верея, където се намира университетски кампус. Пръв сред лозите с ножица в ръка пристъпи избраният миналата година с безапелационно мнозинство 15-и носител на лозовата корона, електроинженерът Петър Петров, който има 35-декарово лозе със сортовете каберне, мерло , алиготе и ркацители. Специален благослов , предаван от столетия за берекет изрече кметът Дончо Брайков, според скороговорката броят на звездите по небето определял чепките по лозите, а те пък били равни на буретата на малковерейските мази. Около 300 дка са лозята в малковерейското землище, за да напълнят  всичките си бурета 385-те постоянни жители купували грозде от съседните села, призна селският управник, по думите му за последните пет-шест години край селото изникнали над 150 луксозни къщи, нямало двор без своя асма. Зам.- кметът на Община Стара Загора Красимира Чахова бе гост на празника. „За поредна година в Малка Верея спазват традицията за този ден, обявен за празник на лозаря още през 1962 година. Лозарството и винарството са отколешна традиция за българите. Затова и Министерство на туризма и Министерство на земеделието създадоха 12 винено-кулинарни дестинации, които да популяризират производството на винени продукти. Пожелавам на стопаните много грозде по лозята, много вино в бъчвите, което да им носи много радост“, заяви край лозовия масив зам. кметът на община Стара Загора Красимира Чахова и пожела домакините да си изберат най-достойния винопроизводител за цар Трифон. Освен като университетско Малка Верея се слави и като селото с най-много хабилитирани преподаватели на глава от населението, сред жителите му са двама бивши ректори на Тракийския университет, единият от които е бил и кмет на Стара Загора, а другият – министър на земеделието. Името на новия коронован винопроизводител ще стане известно късно вечерта след обилна гощавка и зависи от броя на бъчвите, които кандидатите за титлата ще извадят от мазите си за почерпката.  ", "date": "2019.02.01", "title": "В университетско село зарязаха лозята, избират си Цар Трифон"}
{"url": "https://www.monitor.bg:443/bg/a/view/a1-s-dve-otlichija-ot-godishnite-hr-nagradi-na-bauh-156153", "text": "А1 получи две отличия по време на годишните HR награди на Българската асоциация за управление на хора (БАУХ). Александър Димитров, председател на управителния съвет и главен изпълнителен директор на А1, беше отличен като „Най-ангажиран към управлението на хора организационен лидер”. Наградата се присъжда за усилията и личното участие в подобряване условията на работа и развитието на хората в организацията. „Благодаря за високата оценка! 2018-а определено беше много хубава и успешна година за нашата компания и между всички неща, които направихме за клиентите и за акционерите, положихме много усилия и за нашите служители. Много се радвам, че това не остава незабелязано. Искрено благодаря на нашия HR екип, който проправи пътя до тази награда. Надявам се толкова добре да се представяме и в бъдеще”, сподели Александър Димитров при получаването на наградата. Второто признание, което А1 получи, бе в категория „Най-добър HR проект на голяма компания” за всички инициативи, свързани със служителите в процеса по ребрандиране на компанията. Миглена Узунова-Цекова прие отличието с благодарност към екипа, инициирал и реализирал положителните промени в практиките, свързани с хората в телекома и с превръщането на А1 в един от най-добрите работодатели в страната. През 2018 г. телекомът смени бранда, под който беше познат повече от 20 години, и стана А1. Ребрандирането включваше не само смяна на логото и името, но и много промени и подобрения, касаещи услугите към клиентите и тяхното преживяване. Основна роля в успеха на ребрандирането имаха служителите, които свършиха изключителна работа в много кратки срокове и постигнаха забележителни резултати. Сред причините за тяхната ангажираност е цялостният проект за подобряването условията на работа на служителите, повишаване тяхната удовлетвореност от компанията като работодател и ангажирането им в процеса по трансформация. Проектът включваше промени в много различни посоки – придобивки, признание, обучение и развитие, работно време, работно място, вътрешна комуникация, вътрешни процеси и т. н. Всички те бяха резултат от вътрешни проучвания и съобразени с желанията и очакванията на служителите. Така те не само подкрепиха и подпомогнаха промяната, но видяха своята роля в нея, увериха се в положителните страни от нея за ежедневната им работа и припознаха новия бранд като свой. В резултат, макар и само няколко месеца по-късно, А1 вече е сред най-разпознаваемите брандове в България, а клиентите могат да се възползват от множество нови услуги и възможности, които да правят живота им в дигиталната ера по-богат и лесен. Конкурсът за годишните HR награди на БАУХ е форма за споделяне и отличаване на иновативни и успешни практики, реализирани в България. Идеите и целите на събитието са даване на публичност и признание за постигнати резултати в работата, за създаване на HR добавена стойност за организациите и развитие нивото на HR професията и HR индустрията в България. Конкурсът поощрява авторството, творческия подход в професията и създаването на нови, уникални продукти и проекти, ефективно реализирани на практика в конкретен времеви обхват – през годината, за която е съответното издание на Годишните награди.  ", "date": "2019.02.01", "title": "A1 с две отличия от годишните HR награди на БАУХ"}
{"url": "https://www.monitor.bg:443/bg/a/view/ruski-vicegubernator-v-aresta-za-krajba-156141", "text": "Само два дни след показния арест на руския сенатор Рауф Арашуков, гръмна още един скандал по високите етажи на властта - зад решетките се оказа и вицегубернаторът на Ленинградска област Олег Ковал. Задържаният е отговарял за енергетиката и жилищно-комуналното стопанство на региона. В петък Дзержинският районен съд на Санкт Петербург остави Ковал в ареста за два месеца, като той е заподозрян в мошеничество и кражба на средства в особено големи размери. Според версията на следствието, в периода от 2013 до 2015 г. с помощта на престъпни схеми Ковал е присвоил повече от 28 млн. рубли или около 372 000 евро. Тогава той заемал поста на зам.-генерален директор по капиталното строителство и инвестиции на дружеството „Газпром газоразпределение\". По делото е задържан още един фигурант, който се смята за съучастник на вицегубернатора. Това е бившият ръководител на Фонда за капитален ремонт на Ленинградска област Александър Шулга.  ", "date": "2019.02.01", "title": "Руски вицегубернатор в ареста за кражба "}
{"url": "https://www.monitor.bg:443/bg/a/view/vladika-blagoslovi-lozjata-kraj-selo-laskarevo-156145", "text": "Владика благослови лозята край село Ласкарево. На Св. Трифон Неврокопският митрополит Серафим заряза и благослови лозята в землището на село Ласкарево до Мелник, където са масивите на винарската фамилия Божкилови. Присъстваха стотици местни, както и гости от   Благоевград, София, Сандански, селски кметове и др. Митрополит Серафим, заедно с още 6 свещеника благослови лозята и всички присъстващи, като пожела плодородна година на всички лозари и винари.    Традиционно след приключване на ритуала всички заедно се отправиха към читалището в селото, където под звуците на българска народна музика веселбата за днешния Трифон Зарезан продължи с пълна сила. На Трифон Зарезан навсякъде млади и стари не пропускат да се почерпят с хубаво вино и да си пожелаят здраве и благоденствие. Обредната трапеза в тази част на Пиринско включва варена кокошка, питка или домашен хляб, вино, тутманик, наденица.     От стари времен наздравиците са задължително съпътствани с неизменната благословия: \"Хайде, нека е берекет! Да прелива през праговете!\" Днес празникът прераства в семеен, като мнозина го отбелязват и на 14 февруари. Снимки: pirinsko.com", "date": "2019.02.01", "title": "Владика благослови лозята край село Ласкарево"}
{"url": "https://www.monitor.bg:443/bg/a/view/obshtina-pazardjik-si-vzima-sinja-zona-ot-koncesionera-156156", "text": "Община Пазарджик от 1 март поема отново обслужването на „Синя зона“ и ще прекрати договора с концесионера“ Контур 7“, на която от 1 май м.г. бе възложена услугата за платено паркиране в областния град. Това съобщи пред общинските съветници кметът на община Пазарджик Тодор Попов. По думите на градоначалника фирмата не се е справила достатъчно добре, с работата си нейните служители са създали допълнително напрежение и са демонстрирали агресивност. Медиите неведнъж сигнализираха за случаи на грубо отношение към шофьорите и системни нарушения на Закона за движение по пътищата и Правилника за неговото прилагане от страна на служители на концесионера.Този път няма да се бърза с провеждането на конкурс за нов концесионер на „Синя зона“, увери съветниците кметът Тодор Попов. Градоначалникът поиска сити-парламентът да сформира комисия с представители на всички формации в Общинския съвет, която да разработи условията за конкурса и изискванията на които трябва да отговаря новият наемател. От 1 март в „Синя зона“ в Пазарджик ще може да се паркира и за половин час. Това обаче няма да става с SMS-и, а само с талони, които ще струват по 0,70 лв. Изключението се прави, защото има много хора, които имат бърза работа до институции, ведомства или банки и нямат едночасов престой в района им.От 1 март, когато ще влезе в сила новата наредба на годишните талони за абонамент за паркиране, няма да бъде изписван номерът на автомобила. По този начин семейство, което има две коли, ще може да го ползва и за двете, а не както досега, всяка от тях трябваше да има отделен талон за паркиране. Безплатен ще бъде престоят в „Синя зона“ за електромобилите, а хибридните автомобили ще плащат наполовина от стойността на редовната такса.    ", "date": "2019.02.01", "title": "Община Пазарджик си взима „ Синя зона“ от концесионера"}
{"url": "https://www.monitor.bg:443/bg/a/view/milan-rekordior-po-transferi-prez-januari-156148", "text": "„Милан“ е клубът, който плати най-много за нови попълнения през зимния трансферен прозорец. Кепенците на пазара за играчи хлопнаха в полунощ на 1 февруари, а „росонерите“ имат двама представители в топ 10. Италианският гранд плати общо 70 милиона евро за две попълнения – по 35 милиона за Лукас Пакета от „Фламенго“ и Кжищоф Пьонтек от „Дженоа“. Иначе номер 1 за зимния трансферен прозорец е сделката на „Челси“ за привличането на Кристиан Пулишич от „Борусия“ за 64 милиона евро. В челната десетка влиза и един от трансферите през тази зима, около който се все още се шуми. Става дума за нещастния случай с Емилиано Сала, който премина от „Нант“ в „Кардиф“, но самолетът, с който летеше, изчезна над Ламанша. В класацията на най-скъпите трансфери не влиза преминаването на Сеск Фабрегас от „Челси“ в „Монако“, тъй като не беше обявена цената на испанеца. От отдаванията под наем интерес предизвиква Гонсало Игуаин (Челси), Алваро Мората (Атлетико М) и Миши Батшуай (Кристъл Палас). 1.Кристиан ПУЛИШИЧ (от Борусия Д в Челси) – 64 млн. евро 2.ПАУЛИНЬО (от Барселона в Гуанджоу Евергранде) – 42 млн. евро 3.Леандро ПАРЕДЕС (от Зенит в ПСЖ) – 40 млн. евро 4.ЛУКАС ПАКЕТА (от Фламенго в Милан) – 35 млн. евро 4.Кжищоф ПИОНТЕК (от Дженоа в Милан) – 35 млн. евро 6.Мигел АЛМИРОН (от Атланта Юнайтед в Нюкасъл) – 24 млн. евро 7.Доминик СОЛАНКИ (от Ливърпул в Борнемут) – 21,2 млн. евро 8.Амаду ХАЙДАРА (от Ред Бул Залцбург в РБ Лайпциг) – 19 млн. евро 9.Брахим ДИАС (от Манчестър Сити в Реал Мадрид) – 17 млн. евро 9.Емилиано САЛА (от Нант в Кардиф) – 17 млн. евро", "date": "2019.02.01", "title": "„Милан“ рекордьор по трансфери през януари"}
{"url": "https://www.monitor.bg:443/bg/a/view/policejski-inspektori-obikaljat-pensioneri-zaradi-telefonnite-izmami-156155", "text": "Всички полицейски и младши полицейски инспектори от управленията в Пазарджик, Панагюрище, Септември, Пещера и Велинград работят активно по разпоредените действия за провеждане на разяснителната превантивна кампания за противодействие на телефонните измами. Те поставят информационни брошури на обществени места, посещавани от повече хора – сгради на кметства, лечебни заведения или здравни служби, пощенски клонове, автобусни  спирки, пенсионерски клубове. Предвидени са срещи с членуващи в пенсионерските клубове, със самотно живеещите възрастни хора, където да се разяснят основните и най-актуални схеми за телефонни измами в региона, както и възможното адекватно поведение при опити за въвличане в престъпната схема. Изготвени са писма до клоновете на банкови и други финансови институции, с които да се насочи вниманието на служителите работещи там към възрастните хора, тъй като те обикновено стават жертва на телефонните измамници.   ", "date": "2019.02.01", "title": "Полицаи разясняват на пенсионерите да се пазят от телефонните измами"}
{"url": "https://www.monitor.bg:443/bg/a/view/nad-408-miliona-leva-sa-investiciite-vyv-varnensko-po-evroproekti-156142", "text": "Над 408 милиона лева са инвестициите по европроекти от началото на новия програмен период (2014-2020 г.) до края на 2018 година във Варненско. Варна е привлякла най-много европейски средства по проекти от всички общини в областта, като бенефициентите са получили еврофинансиране от 340 118 394 лв., съобщиха от Областния информационен център-Варна. Следва Долни чифлик с 20 831 525 лв. Община Аксаково заема третата позиция със 17 229 216 лв. Четвъртото място е за Община Аврен със 7 028 954 лв., Провадия е пета с общо 6 729 160 лв. следвана от Дългопол с 6 147 704 лв., Вълчи дол - 5 768 784 лв., Девня с 3 541 147 лв. и Ветрино, където европейското финансиране е за 1 002 553 лв. За периода на територията на Община Варна са реализирани общо 221проекта. Следват Аксаково с 44  и Провадия с 25. Най-малко бенефициенти има във Ветрино – 8. По Програмата за развитие на селските райони най-активна е била Община Аксаково, която през 2018 година е спечелила средства за 23 свои проекта на стойност 1 699 110, 90 лв. Само един проект за 29 337 лв. има Девня. Община Варна е привлякла по програмата 156 464 лв. От 2014 година досега във Варненска област са реализирани най-много проекти по Програмата за развитие на селските райони – 185, на обща стойност 71 312 986, 65 лв. 153 бенефициенти са спечелили финансиране по ОП „Развитие на човешките ресурси“ за 32 056 120,71 лв. 124 859 865,11 лв. са инвестирани на територията на областта по ОП „Региони в растеж“. Само два са проектите по ОП „Околна среда“ на обща стойност 37 382 443 лв. Най-малко европейски пари са привлечени по ОП „Добро управление“ – 1 165 417 лв. 596 проекта на обща стойност 857 188 436,13 лв. са реализирани от началото на новия програмен период досега на територията на Североизточния район за планиране, който включва областите Варна, Добрич, Шумен и Търговище.", "date": "2019.02.01", "title": "Над 408 млн. лева са инвестициите във Варненско по европроекти "}
{"url": "https://www.monitor.bg:443/bg/a/view/demontirat-bronzovata-kyshta-ot-centyra-na-sofija-156151", "text": "Започната демонтирането на Бронзовата къща, която беше издигната в края на юни миналата година върху площадката на бившия мавзолей в София, съобщиха от Столичната община за „Монитор“. Временната инсталация бе подарък на Австрия във връзка с българското председателство на Съвета на ЕС. По план издигането й трябваше да започне в началото на миналата година, но от Столичната община изтъкнаха като причина за забавянето й финансови затруднения от австрийската страна. С решения на Столичния общински съвет на мястото, на което досега седеше Бронзовата къща ще бъдат представяни и други временни художествени инсталации. Общината отпусна за тази години 100 хил. лв. за подпомагането на две временни инсталации, които могат да стоят на площадката над мавзолея от 3 до 9 месеца. От „Московска“ 33 имат идея подземията под мавзолея ще бъдат превърнати в музей на съвременното изкуство. Тунелите са собственост на общината от 2016 г. Оттам предвиждат за укрепване на пространството и цялостното му проучване да отдели 100 хил. лв. От архитектурен конкурс за идеен проект ще стане ясно как трябва да изглеждат тунелите под гробницата.", "date": "2019.02.01", "title": "Демонтират Бронзовата къща от центъра на София"}
{"url": "https://www.monitor.bg:443/bg/a/view/bankova-slujitelka-v-dulovo-zadyrjana-za-prisvojavane-na-200-000-lv-156134", "text": "Банкова служителка в град Дулово, Силистренско е задържана за срок от 24 часа за присвояване на 200 000 лева. За случая съобщиха от областната дирекция на МВР в Силистра. До момента е установено, че в качеството си на длъжностно лице чрез неистински документи 29-годишната жена е прехвърляла по сметки на свои близки парични суми, които после постъпвали по нейни сметки. В периода от септември 2018 г. до момента тя присвоила над 200 000 лева, като точният размер е в процес на установяване. До ареста се стигнало в резултат на проведено разследване от служители на сектор „Противодействие на икономическата престъпност“ в силистренската полиция след подаден сигнал. Материалите по случая са докладвани на Окръжна прокуратура-Силистра. Образувано е следствено дело по чл.203, ал.1 от НК.  ", "date": "2019.02.01", "title": "Банкова служителка в Дулово задържана за присвояване на 200 000 лв."}
{"url": "https://www.monitor.bg:443/bg/a/view/kaljari-pozdravi-fenovete-s-despodov-156152", "text": "Ръководството на „Каляри“ изглежда е доста доволно от трансфера на Кирил Десподов. Въпреки че след привличането на нападателя на ЦСКА бяха взети и други футболисти, от клуба избраха именно таланта за съобщението си за \"Добро утро\" в социалните мрежи. На снимката в Туитър Десподов е във фитнеса за сутрешна тренировка. Очаква се утре играчът да бъде представен пред медиите заедно с останалите нови попълнения на „Каляри“. В същото време „Лацио“ поднесе поредната изненада в 1/4-финалите на турнира за Купата на Италия, отстранявайки „Интер“ насред \"Джузепе Меаца\". \"Орлите\" спечелиха след дузпи в Милано и така още един гранд напусна надпреварата, след като преди това и „Ювентус“ бе елиминиран. В редовното време мачът завърши при резултат 0:0, а в продълженията двата тима си размениха по едно попадение - Чиро Имобиле откри резултата в 108-ата минута, а Мауро Икарди изравни в 124-ата от дузпа. Така победителят трябваше да бъде определен след изпълнение на 11-метрови удари и там римляните показаха по-здрави нерви, налагайки се с 4:3. На жребия за полуфиналите „Лацио“ изтегли късмет и ще играе с „Аталанта“, а „Фиорентина“ се падна с „Милан“.", "date": "2019.02.01", "title": "„Каляри“ поздрави феновете с Десподов"}
{"url": "https://www.monitor.bg:443/bg/a/view/travestit-s-12-prisydi-shte-leji-2-godini-i-polovina-za-grabej-156133", "text": "Варненецът Бисер Демиров, осъждан 12 пъти, сключи споразумение с Окръжна прокуратура-Варна, одобрено от Варненския окръжен съд. Той се признава за виновен, че на 23 октомври 2018 г. при условията на опасен рецидив, отнел 85 лева от минувач, като за това употребил сила. Според собствените си признания, тъй като бил безработен, Бисер проституирал под псевдонима „Деса“. Чакал клиентите си на бул. „Вл. Варненчик“ пред ресторант „Рощок“. Там срещнал и пострадалия, който се прибирал към дома си. Той бил заговорен от Бисер, който бил облечен в женски дрехи и му предложил секс услуги. Преминаващият отказал и продължил по пътя си, но бил сграбчен за врата и повлечен към ул. „Генерал Колев“, където със сила Бисер успял да му отнеме наличните 85 лв. След това грабителят избягал. Според признанията му, похарчил парите, за да си купи храна. Бисер Демиров е български гражданин, без образование, не работи, неженен, осъждан 12 пъти, като е изтърпял последното си наказание на 4 юни, 2017 г. Със споразумението се прекратява наказателното производство срещу 30-годишния мъж от Варна, който е приел да му бъде наложено наказание „лишаване от свобода“ за срок от 2 години и 6 месеца, което да изтърпи при първоначален строг режим. На обвиняемият ще му бъде зачетено времето, през което е бил с мярка за неотклонение „задържане под стража“, считано от 24 октомври, 2018 г. Бисер е възстановил сумата от 85 лв. на обрания от него минувач. Определението на Окръжен съд – Варна е окончателно и не подлежи на обжалване.", "date": "2019.02.01", "title": "Травестит с 12 присъди ще лежи 2 години и половина за грабеж"}
{"url": "https://www.monitor.bg:443/bg/a/view/prez-januari-edva-30-shofiori-bez-vinetki-sa-globeni-ot-tol-policijata-156140", "text": "Само 30 шофьори са платили глоби за липсата на е-винетки по родните пътища, стана ясно от отчет за дейността на Агенция “Пътна инфраструктура” за първия месец след въвеждането на новата система за таксуване за движение по републиканската пътна мрежа. На нарушителите са съставени 23 акта за налагане на административно нарушение. Това означава, че шофьорите са отказали да платят глобата си и затова са отнесли акт. Припомняме, че при проверка при липса винетка, на нарушителя се предлага да заплати компенсаторна такса, за да довърши пътуването си в рамките на деня и му бива спестено налагане на акт за установяване на административно нарушение. Компенсаторната такса може да бъде платена на място само с банкова карта и е съответно: 70 лева за лек автомобил до 3,5 тона; 125 лева за тежкотоварен камион от 3,5 до 12 тона; и 175 лева за тировете над 12 тона. При заплащане на компенсаторна такса на водача се издава документ, с който да удостовери плащането при последваща проверка на пътя. Ако не бъде платена компенсаторната такса на място при тол контрола, тя ще може да бъде погасена по банков път, както и в пунктовете за продажба  – в брой или чрез картово разплащане. На ГКПП е бъде възможно и плащане в брой, отчитайки че автомобилът не може да напусне страната в противен случай. При проверка от служителите на МВР не може да бъде плащана компенсаторна такса на място. След заплащане на компенсаторна такса пътуването ще може да продължи без купена винетка, но до края на астрономическия ден. На следващия ден липсата й отново ще се смята за нарушение. Ако водачът откаже да плати на място компенсаторна такса и оспори нарушението, му се съставя акт за установяване на административно нарушение. За да продължи пътя си в този случай, ще трябва да плати стойността на най-евтината винетка за съответната категория автомобили – уикенд винетка за 10 лева за леките коли и седмична винетка за тежкотоварните автомобили. Плащането отново е само с дебитна или кредитна карта С 440 000 винетки повече са продадени през януари 2019 г. спрямо същия период на миналата година, отчитат от АПИ. 1 063 348 хартиени и електронни винетки са продадени от 17 декември 2018 г. до края на януари 2019 г. за сумата 70 773 390 лв. От тях 856 970 са електронните винетки на стойност 65 199 416 лв. За сравнение в периода 17 декември 2017 г. – 31 януари 2018 г. са продадени 621 772 хартиени винетки на стойност 55 122 926 млн. лв. В последните дни на януари 2019 г. очаквано се наблюдава скок в продажбите на годишните е-винетки за леки коли, като в последния ден на януари са купени 68 258, на 30 януари – 61 035, за 29 януари – 45 510, за 28 януари – 39 041. Делът на годишните винетки е най-голям – 553 508 са продадените само за януари 2019 г. 134 722 безплатни електронни винетки са издадени на хора с увреждания до 31 януари, включително. За същия период на миналата година са издадени 190 235 хартиени винетки на правоимащи лица. По-ниският брой се дължи на по-бавното издаване на новите стикери, липсата на информация и системата, която не стартира по план, а с доста проблеми.   Забавяне има и при терминалите за самотаксуване. До края на януари са монтирани 364 от общо 500 машини, които трябваше да са сложени по план до края на декември. От тях 40 машини са разположени на територията на 19 гранични контролно-пропускателни пункта, уточняват още от АПИ.", "date": "2019.02.01", "title": "През януари едва 30 шофьори без винетки са глобени "}
{"url": "https://www.monitor.bg:443/bg/a/view/arestuvaha-myj-opital-da-butne-rushvet-na-policai-156137", "text": "Мъж беше арестуван и ще отиде на съд заради опита му да подкупи полицаи по време на изпълнение на служебните им задължения. На 31 януари рано сутринта в село Церова кория служители на Пътна полиция . Велико Търново спират за проверка лек авомобил „Рено”, управляван от 36-годишен мъж от дряновското село Глушка. При проверката било установено, че водачът не притежава шофьорска книжка. Докато униформените му съставяли акта, водачът изведнъж решил да оправи проблема като пуснал през прозореца на патруката няколко банкноти на обща стойност 100 лв. Вместо да приемат рушвета обаче, полицаите подали сигнал до колегите си и минути по-късно мъжът бил закопчан и отведен в районното управление. Банкнотите са иззети като веществено доказателство. По случая се води досъдебно производство под наблюдението на районната прокуратура във Велико Търново.", "date": "2019.02.01", "title": "Арестуваха мъж, опитал да  бутне рушвет на полицаи"}
{"url": "https://www.monitor.bg:443/bg/a/view/toto-pechalbi-tiraj-9-156144", "text": "„6 от 49“: Числа - 16, 25, 26, 30, 34, 42. Печалби: 6 – няма, 5 – 10 по 3315,50 лв., 4 – 603 по 55,00 лв., 3 – 11 720 по 3,90 лв. ДЖАКПОТ: 7 633 077,51 лв.  Числа - 1, 18, 22, 24, 36, 37. Печалби: 6 – няма, 5 – 4 по 2808,80 лв., 4 – 195 по 57,60 лв., 3 – 3949 по 4,10 лв. ДЖАКПОТ: 837 158,25 лв.  I теглене: 11, 19, 20, 22, 27. Печалби: 5 – няма, 4 – 193 по 189,90 лв., 3 – 6851 по 7,10 лв. II теглене: 8, 18, 19, 20, 27. Печалби: 5 – няма, 4 – 179 по 204,80 лв., 3 – 6150 по 7,90 лв.  Числа - 15, 19, 34, 36, 48; Зодия 1 – Овен. Печалби: 5+1 – няма, 5 – няма, 4+1 – няма, 4 – 2 по 500,00 лв., 3+1 – 6 по 100,00 лв., 3 – 133 по 10,00 лв., 2+1 – 161 по 5,00 лв., 1+1 – 1028 по 1,50 лв., 2 – 2264 по 0,80 лв., 0+1 – 1792 по 1,00 лв. ДЖАКПОТ: 3 000 000,00 лв.  Позиция - 1, 4, 5; цифра – 7, 3, 7. Печалби: 3 – 3 по 9064,80 лв., 2 – 527 по 51,60 лв. ДЖАКПОТ – няма.  Година 52, месец 04, дата 22, ден 1. Печалби: I група – няма, II група – няма, III група – 1 по 358,10 лв., IV група – 2 по 111,90 лв., V група – 4 по 56,00 лв., VI група – 6 по 29,80 лв., VII група – 13 по 17,20 лв., VIII група – 21 по 8,50 лв., IX група – 28 по 9,60 лв., X група – 73 по 4,30 лв., XI група – 192 по 1,90 лв., XII група – 178 по 2,50 лв., XIII група – 463 по 2,00 лв., XIV група – 1317 по 1,20 лв., XV група – 1990 по 1,30 лв. ДЖАКПОТ: 1208,59 лв. Печалба       Игра     Фиш №        Район Телевизор    6/49    155476678    Свиленград Лаптоп          6/49    299188707    Пловдив Смартфон    6/49    098097788    Хасково", "date": "2019.02.01", "title": "Тото печалби, тираж №9"}
{"url": "https://www.monitor.bg:443/bg/a/view/snimat-film-za-petja-dubarova-156146", "text": "Започват снимките на първия български филм за Петя Дубарова. Лентата ще носи заглавието \"Петя на моята Петя\" и е заимствано от едноименния разказ на поетесата. Автори на сценария са две заклети почитателки на стиховете на Петя Дубарова - Нели Димитрова (\"Love.net\", \"Възвишение\", \"Връзки\", \"Домашен арест\", \"Скъпи наследници\") и Валентина Ангелова (\"Под прикритие\", \"Домашен арест\", \"Скъпи наследници\"). Двете авторки подчертават, че това няма да е биографичен филм, но въпреки това бургаската поетеса ще бъде претворена на големия екран. Сценарият е вдъхновен от поезията и личността на Петя Дубарова, но без да разказва за живота й. Действието се развива в наши дни и се концентрира върху историята на съвременно бургаско момиче, също на име Петя. Това е град, който продължава да ражда таланти и за нас ще е чест да снимаме тук. Целият екип вярваме, че ще създадем продукт, който да се хареса не само у нас, но и зад граница, защото сценарият е силен и много повлиян от незабравимата Петя Дубарова - една от културните емблеми на Бургас и България\", каза Александър Косев, който ще е режисьор на филма. Всички си спомнят Александър Косев като секссимвола д-р Филипов от популярния комедиен сериал \"Клиника на третия етаж\". След приключването на сериала, обаче, Алексадър Косев се пренасочи към режисурата и натрупа солиден опит в телевизионните продукции \"Столичани в повече\", \"Домашен арест\", \"Кантора Митрани\", \"Дървото на живота\", \"Връзки\", \"Откраднат живот\", \"Скъпи наследници\". По заснемането на филма \"Петя на моята Петя\" Александър Косев ще работи с оператора Иван Вацов (\"Вила Роза\", \"Привличане\", \"Expendables\"), а за част от ролите вече са ангажирани някои от най-добрите актьори в България. Продуцентът на проекта Николай Урумов (\"Домашен арест\", \"Кантора Митрани\", \"Вила Роза\") има намерението да покани за участие във филма знакови актьори от Бургас. Продукцията има финансовата подкрепа на Национален филмов център и на Община Бургас, а също и осигурено копродуцентско финансиране от чужбина. Партньор на проекта е и домът-музей \"Петя Дубарова\", а авторите имат пълното съдействие на сестрата на поетесата - Елица Дубарова. Екипът се стреми филмът \"Петя на моята Петя\" да бъде готов и монтиран до края на настоящата година, за да може през декември да бъде представен предпремиерно в Бургас като част от събитията, посветени на 40-годишнината от смъртта на бургаската поетеса.", "date": "2019.02.01", "title": "Снимат филм за Петя Дубарова"}
{"url": "https://www.monitor.bg:443/bg/a/view/sled-nedovolstvo-vsichki-nominirani-pesni-za-oskar-shte-bydat-izpylneni-na-ceremonijata-156147", "text": "Американската филмова академия ще даде екранно време на всички парчета, номинирани в категорията й за най-добра оригинална песен по време на церемонията за раздаването на наградите \"Оскар\". До това се стигна, след като от гилдията изразиха възмущението си от първоначалните планове на киноинститута да позволи изпълненията единствено на Shallow от \"Роди се звезда\" и All The Stars от \"Черната пантера\". Според последната излязла официална информация, любителите на седмото изкуство ще могат да чуят още I'll Fight от документалния RBG, The Place Where Lost Things Go от \"Мери Попинз се завръща\" и When A Cowboy Trades His Spurs For Wings от \"Балада за Бъстър Скръгс\". Предвид, че Академията се зарече, че телевизионното излъчване на церемонията тази година ще бъде сведено до три часа, всяко от парчетата ще има шанс да се разгърне за не повече от 90 секунди. Междувременно се очаква част от статуетките да бъдат раздадени по време на рекламните паузи на тв предаването, отразяващо връчването на престижните призове. Церемонията на оскарите ще се проведе на 24 февруари.", "date": "2019.02.01", "title": "След недоволство: Всички номинирани песни за \"Оскар\" ще бъдат изпълнени на церемонията"}
{"url": "https://www.monitor.bg:443/bg/a/view/bionse-razdava-bezplatni-bileti-na-vegani-156143", "text": "Феновете имат шанс да спечелят безплатни билети доживот за концерти на суперзвездата Бионсе. Певицата и съпругът й – рапърът Джей Зи, стигнаха заедно до това решение, но имат специално условие. Тези, които искат да слушат любимците си за без пари трябва поне месец да минат на веган диета. Изпълнителката на Lemonade съобщи това на почитателите си в социалните мрежи, които са над 123 милиона. Целта е да се подпомогне проектът Greenprint Project, който окуражава хората да намалят месото. Проектът е по идея на личния треньор на певицата Марко Борджес, който пусна и книга по темата през декември. Бионсе се зарече, че всеки понеделник ще е на веган диета, а Джей Зи обеща поне две от храненията му на ден да не включват месо. Според правилата на играта, един фен ще спечели по два билета за концертите на звездната двойка през следващите 30 години.", "date": "2019.02.01", "title": "Бионсе раздава безплатни билети на вегани"}
{"url": "https://www.monitor.bg:443/bg/a/view/za-400-leva-alkohol-izpivame-u-doma-na-godina-156128", "text": "Българите са изразходвали 1,7% от общите си разходи за алкохол през 2017 г., показва статистиката на Евростат. Средният показател за ЕС е бил 1,6 на сто, като анализът изрично отчита, че в тези сметки не се включват разходите за спиртни напитки, заплащани в ресторанти и хотели. Най-много средства за алкохол са отделили жителите на Естония, Латвия и Литва, а най-малко - в Испания, Италия и Гърция. Данните на националната статистика показват, че през 2017 г. домакинствата у нас са похарчили средно по 400 лева за алкохол. 15 на сто от българите консумират спиртни напитки ежедневно. Всеки трети обаче заявява, че не е пил алкохол в рамките на година.", "date": "2019.02.01", "title": "За 400 лева алкохол изпиваме у дома на година"}
{"url": "https://www.monitor.bg:443/bg/a/view/lud-se-promykna-v-jenskata-banja-predi-da-otvori-156131", "text": "   Рано тази сутрин около 05:00 часа 45-годишен психично болен мъж се промъкна през малко прозорче в женското крило на благоевградската баня.  Влизайки вътре откаченякът започнал да си тананика и танцува, събличайки дрехите си. После се изкъпал с минерална вода и завил с покривка, защото не намерил чаршаф. Неволен свидетел на странния стриптийз се оказал единствено нощния пазач в близкия СПА-комплекс „Монте Кристо”, който подал сигнал на тел.112. Дошлите полицаи облекли ранния посетител на женската баня и го завели в Спешно приемно отделение на благоевградската болница.    След консултация с лекар-специалист, в 7 ч. е настанен в Центъра за психично здраве към болницата. По време на нахлуването банята още не била отворена за клиенти, тя започва работа в 7 часа.", "date": "2019.02.01", "title": "Луд се промъкна в женската баня преди да отвори"}
{"url": "https://www.monitor.bg:443/bg/a/view/ispanskata-primera-stana-sponsor-na-kupa-dejvis-156122", "text": "Испанската Примера дивисион стана спонсор на новия формат на турнира по тенис за Купа Дейвис. Футболната лига ще рекламира световното отборно първенство за мъже чрез своите партньори от целия свят - над 200 тв компании от цяла Европа, Азия, Африка, САЩ и Латинска Америка. Рекламата на финалния турнир, който ще се проведе през ноември в Мадрид, пък ще върви по време на мачовете в Примера дивисион в предходния месец октомври. Договорът за спонсорство беше подписан от представители на ITF, Примера и компанията Kosmos Tennis, където един от собствениците е защитникът на Барселона Жерар Пике. Предлаганите реформи във формата срещат съпротивата на част от водещите тенисисти, които заплашват да бойкотират турнира, тъй като промените ще натоварят и без друго запълнения им график.", "date": "2019.02.01", "title": "Испанската Примера стана спонсор на Купа Дейвис"}
{"url": "https://www.monitor.bg:443/bg/a/view/little-sophia-uchi-decata-da-kodirat-156138", "text": "Творение на Силиконовата долина и свръхестественото, Sophia на Hanson Robotics в момента е неофициалното лице на роботите по света. И докато е заета с с важни дела за ООН, малката й сестра скоро ще учи децата да кодират. Това е Little Sophia, новия робот играчка, който прилича на образователна версия на Alexa, но със смущаващо човекоподобно тяло. Според Hanson Robotics, Little Sophia е предназначена да събере в себе си много от функциите на големия робот, но предлаганите от нея функции не се различава от другите домашни помощници и образователни роботи, които вече са достъпни. Little Sophia може да следи и разпознава лица, да ходи и танцува. Подобно на други роботи, отговаря на гласови подкани и команди, но го прави по по-освободен начин, казвайки шеги, пеейки песни, играейки игри и водейки разговори. Гласът на Little Sophia звучи малко неестествено и без емоции, но това частично се компенсира от лицето, което е по-изразително от други роботи. Макар че няма нищо лошо в забавленията и игрите, Little Sophia също е създадена да бъде и учителка. Посредством придружаващото приложение за iOS и Android устройства, потребителите могат да програмират робота, като използват езиците Blockly и Python. Подходяща за деца от 7 до 13 годишна възраст, Little Sophia трябва да подтикне децата, и по-специално момичетата, да развият интерес към все по-важните STEM области. Hanson Robotics набира средства за Little Sophia в Kickstarter, където вече е събрала повече от половината от  необходимите $ 75.000, като остават още 59 дни. В първите дни от кампанията, Little Sophia може да бъде поръчан за $ 99, като цената вече е $ 149. Ако всичко върви по план, роботите трябва да са доставени до края на годината.  ", "date": "2019.02.01", "title": "Little Sophia учи децата да кодират"}
{"url": "https://www.monitor.bg:443/bg/a/view/ot-erzurumspor-objaviha-transfernata-suma-za-obertan-156121", "text": "Бившата звезда на \"Левски\" Габриел Обертан е бил привлечен от турския \"Ерзурумспор\" за точно 1,705 милиона евро, разкри президентът на клуба Хюсеин Юнеш при представянето на новите попълнения. Общата сума, която 17-ият в турската Сюпер лиг тим е похарчил за подсилване през зимата е 7,5 милиона евро. \"Ерзорумспор\" привлече шестима нови играчи, като платената за 29-годишния бивш играч на \"Манчестър Юнайтед\" е втора по  стойност. Най-скъп е нигериецът Самюел Емем Едуок, за когото са броени 2,168 милиона евро на \"Касъмпаша\". Юнеш разкри също, че 30 процента от договорените суми за всеки от играчите вече са платени на предишните им клубове, което означава, че на \"Герена\" разполагат с приблизително 500 000 евро свежи пари.   \"Вярвам, че направихме правилните трансфери по отношение на цена и качество\", каза още Юнеш. С изявлението на боса на \"Ерзорумспор\" се слага край на спекулациите относно това за каква сума е бил продаден Обертан.", "date": "2019.02.01", "title": "От \"Ерзурумспор\" обявиха трансферната сума за Обертан"}
{"url": "https://www.monitor.bg:443/bg/a/view/google-spira-da-raboti-ot-2-april-156116", "text": "Социалната мрежа Google+, която технологичният гигант разработи в отговор на успеха на Фейсбук през 2011 г., ще престане да функционира на 2 април.  Намерението си да закрие платформата, компанията обяви още миналия октомври. Днес обаче тя даде финалната дата, след която Google+ ще остане в историята. Важна подробност за потребителите на мрежата е, че спирането на платформата не означава просто блокиране на опцията за публикуване. Цялата ни информация на сайта ще бъде изтрита, уточняват от Google. Гибелта на социалната мрежа ще се случи постепенно. Още от идния понеделник (4 февруари) няма да можем да създаваме нови профили. Припомняме, че до закриването на Google+ се стигна, след като през месец март стана ясно, че съществува уязвимост на платформата, която е изложила на опасност личните данни на над половин милион потребители.", "date": "2019.02.01", "title": "Google+ спира да работи от 2 април"}
{"url": "https://www.monitor.bg:443/bg/a/view/novite-filmi-za-batman-i-otrjad-samoubijci-izlizat-prez-2021-a-156098", "text": "Новият филм за приключенията на Батман и продължението на „Отряд самоубийци“ ще се появят на екран през 2021 година. Това съобщиха от компанията Warner Bros. Лентата “Батман“ ще изгрее в киносалоните на 25 юни след две години, а злодеите начело с Жокера и Харли Куин ще се завърнат на 6 август. Подробности за актьорския състав и сюжетите на двете продукции засега остават в тайна. Мат Рийвс, създал \"Чудовищно\" и \"Зората на планетата на маймуните\", ще режисира филма за Батман. Холивудският ас Бен Афлек обаче няма да се завърне към ролята. Той каза, че с вълнение очаква да види представата на Рийвс за супергероя. Кой ще режисира \"Отряд самоубийци\" също не беше съобщено. Сценарист ще е Джеймс Гън. Стана ясно още, че киноадаптацията на \"Д-р Сън\", продължение на \"Сиянието\" по Стивън Кинг, ще излезе на екран през ноември, а \"Вещиците\" на Робърт Земекис - през октомври 2020 г.", "date": "2019.02.01", "title": "Новите филми за Батман и \"Отряд самоубийци\" излизат през 2021-а"}
{"url": "https://www.monitor.bg:443/bg/a/view/otpushvat-stara-zagora-sled-270-dni-remont-na-nadlez-156129", "text": "След продължил 270 дни ремонт на жп надлез с обща дължина 101 м на 3 февруари ще бъде отворен за движение старозагорският булевард „Патриарх Евтимий“, по който минава основният трафик на автомобили от АМ Тракия за прохода Шипка Ремонтът на построеното през 60-те години на миналия ХХ в съоръжение включваше и неговото разширяване с цел премахване необходимостта от реверсивно преминаване на колите. Обществената поръчка, която стартира на 4 юни м.г. на стойност 4,4 млн лв по ОП „Региони в растеж“ беше спечелена от „Трейс Груп Холд“ АД, София. Строителният надзор се осъществява от „Екип МГ“ ООД, Харманли. По време на строително-ремонтните дейност целият трафик бе отклонен през западната част на Стара Загора, което наложи направата и на временно кръгово. Голяма част от дейностите се осъществяваха в съответствие с движението на влаковите композиции във времето на т.нар. „прозорци“. За официалният пуск на надлеза в неделя се очаква премиерът Бойко Борисов, водосвет ще отслужи старозагорският митрополит Киприан.", "date": "2019.02.01", "title": "Отпушват Стара Загора след 270 дни ремонт на надлез"}
{"url": "https://www.monitor.bg:443/bg/a/view/resheno-bolnica-lozenec-njama-da-e-pravitelstvena-156130", "text": "В шестмесечен срок болница \"Лозенец\" се преобразува в търговско дружество с принципал - министъра на здравеопазването, реши парламентът. Депутатите одобриха на второ четене промени в Закона за лечебните заведения, с които болница \"Лозенец\" престава да бъде лечебно заведение към Министерския съвет и става многопрофилна болница за активно лечение към Министерството на здравеопазването (МЗ). Преобразуваното лечебно заведение ще продължи да осъществява дейностите по обучение на студенти и специализанти като акредитирана болница към Медицинския факултет на Софийския университет \"Св. Климент Охридски\".   До три месеца от влизането на измененията в сила Министерският съвет трябва да одобри проект на договор, с който се уреждат отношенията между министъра на здравеопазването и ректорите на съответните висши училища, на които до влизането в сила на този закон е предоставено управлението на държавно лечебно заведение. От БСП възразиха, че не са съгласни болница \"Лозенец\" да премине към Министерството на здравеопазването със статут на търговско дружество. Георги Йорданов от левицата отбеляза, че визията им е друга - болниците да стават публични дружества, където водещ е не финансовият резултат, а лечението на пациентите.  Според Йорданов болница \"Лозенец\" не може да съществува като търговско дружество, защото има само 140 легла и огромен персонал, няма оборот и не може да се издържа. \"По-коректното е да я закрием\", коментира той. Йорданов изрази съмнения, че след няколко месеца някой ще разпродаде имотите и там да изникне търговски център или жилищен комплекс.   Даниела Дариткова от ГЕРБ посочи, че никой няма намерение нищо да разпродава. \"Напротив, гарантираме, че този, който управлява болницата, без решение на министъра и на Министерския съвет няма да се разпорежда с имуществото\", добави тя.   Дариткова обясни, че болница \"Лозенец\" е натрупала сериозни задължения, функционирайки като юридическо лице, а не като търговско дружество. Тя ще продължи да работи като акредитирана болница към Медицинския факултет на СУ, по никакъв начин не застрашаваме обучението на студентите, отбеляза Дариткова.   Тя обясни, че с договор ще се гарантира прозрачно управление и ясни взаимоотношения между висшето училище и принципала - Министерството на здравеопазването. Във всички случаи трябва да се оптимизира менажирането на болница \"Лозенец\", защото наистина със 140 легла да се поддържа около 900 човека персонал е нереалистично и нерентабилно, коментира Дариткова. Тя изрази увереност, че ще се намерят по-добрите менажерски решения, а наличните специалисти ще привлекат пациенти. Георги Колев от \"Обединени патриоти\" коментира, че болница \"Лозенец\" има страхотен капацитет и апаратура, тя е акредитирана и за трансплантации, и да не се използва, би било голяма грешка.", "date": "2019.02.01", "title": "Решено: Болница „Лозенец“ няма да е правителствена"}
{"url": "https://www.monitor.bg:443/bg/a/view/v-chirpan-zapaziha-georgi-dimitrov-njamat-budjet-156132", "text": "Общинските съветници в Чирпан отказаха да променят името на централния градски булевард „Георги Димитров“ за втори път. . Предложението за замяна името на пролетарския вожд с това на художника Никола Манев, който преживе бе обявен за почетен гражнин, направено този път от групата на ДПС отново не намери подкрепата на необходимия брой старейшини. Като своеобразен компромис бе решено да се сформира нарочна група, която да предложи до 3 месеца специални правила за смяна на наименованията на улиците в Града на Яворов. Общината остана засега без бюджет, проектът на администрацията бе подкрепен само от групата на БСП /7/ , всички останали до 21 се обявиха „против“. Не бе приета и наредбата за местните данъци и такси, по която гласовете „за“ и „против“ бяха равни, но пък останалите се въздържаха.", "date": "2019.02.01", "title": "В Чирпан запазиха Георги Димитров, нямат бюджет"}
{"url": "https://www.monitor.bg:443/bg/a/view/natalija-mihalevska-njama-po-vajna-inovacija-ot-uchitelja-156113", "text": "100 проекта са подадени за включване в Списъка на иновативните училища, коментира в интервю пред \"Монитор\" директорът на Дирекция „Образование на българите зад граница и училищна мрежа“. - Целта на програмата е да започне да се създава култура за иновации във всички учебни заведения в страната. Иновативните училища, които са в крак с новите изисквания, най-вече тези на учениците, да имат възможността да демонстрират какво са създали. Те могат да направят това както пред други иновативни училища, така и в такива, които все още не са оформили своите нови методи на преподаване. Но могат да взаимстват елементи на иновации, които след това да приложат. Чуждият опит, който използват и трансформират спрямо собствените си училища, е много ценен и се прилага в съответствие със специфичните изисквания на конкретните училища. Ние виждаме иновацията като начин на решаване на предизвикателства и различни проблеми. Например ако децата имат затруднения с усвояването на природните науки в 5-и клас, то новите методи трябва да правят знанието по-достъпно за тях, да имат по-добри образователни резултати по тези предмети. В други училища предизвикателство е комуникацията с родителите. Всяко едно училище би могло да намери себе си в тази мрежа от иновативни училища. - На електронната платформа ischools.bg, на която и в момента се подават проектите за иновации и се оценяват, могат да бъдат намерени училища със сродна иновация или такава, към която се проявява интерес. След това двете школа, желаещи да обменят опит, сключват споразумение. По време на срещата 8 учители и ученици от едното училище посещават другото и демонстрират своята иновация. Те могат да прилагат методиката на определен учебен предмет, да променят училищната среда, да направят презентации как са променили организацията в собственото си училище, да разказват за трудностите. Важното е, че посещенията ще бъдат там, където се случват иновациите – класната стая, педагогическия съвет. Това може да бъде и място извън училище, защото на много места се правят открити уроци, които също могат да бъдат представени. Със средствата за тези мобилности не само ще се популяризира това, което правят, но и ще бъдат създадени продукти от срещите – общи програми, презентации, филми и други неща, за които учениците и учители новатори могат да се досетят. - Много важно е, че университетите и обучителните организации ще изготвят анализ на това, което се случва по време на мобилностите. По този начин те ще могат да правят модели на методиките, които след това да се разпространят в научните общности в цялата страна и да бъдат в полза на цялата педагогическа колегия. Нуждаем се от това, защото това е темпът на развитие на образованието в България. Колкото по-бързо се случват новостите и се напасват както потребностите на децата, така и подготовката на учителите, толкова по-бързо напредък ще имаме. Комуникацията на учителя с учениците в различните възрасти, с родителите трябва да бъде променена така, че учителят и учениците да бъдат разбиращи. Преподавателите трябва да загубят традиционния си образ на единствени носители на информация, да бъдат сами пред черната дъска, а всички ученици да изпълняват стотици команди в час. Експериментите в методиките на обучение са най-много и очакваме още. За включване в Списъка на иновативните училища вече са подадени около 100 нови проекта. Предстои оценяването им, както и мониторинг на вече действащите. - Това е една от задачите. Университетската общност може да обогати начина на преподаване и курсовете по педагогика по този начин. Важно е, защото практиката трябва да се свърже с науката и обратното – теорията с практиката. Педагогическите факултети се развиват също бързо в тази насока, те правят форуми и обучения с учителите, но тази мобилност би допринесла още повече и за тяхната работа. - По време на обмена могат да правят дискусии, интервюта. Училищата могат да създават и свои електронни страници, на които да представят себе си през видеа. Някои учители заснемат самите уроци, за да демонстрират какво правят за тези 3-4 часа, когато материалът е най-труден за усвояване. Могат да покажат как доброволци влизат в класните стаи – родител, логопед или по-големи ученици. - Ние ще помогнем за мултиплицирането на опита. Но и в момента училищата могат да експериментират и да прилагат първо в един клас, после в повече. Друга възможност е иновациите да бъдат надграждани. Например някои училища оборудваха stem лаборатории, а след това поискаха и промени в учебните програми, така че да могат да се учат два интегрирани учебни предмета и по този начин се прави връзката между тях, така при тях се преподава едновременно биология и химия. Важното е да следват стъпките на напредъка, който са си заложили. - Всички продукти ще бъдат публикувани на него, като са разделени на различни области. Ако някой търси иновациите за ученици от 1-и до 4-и клас, може да погледне всички училища, в които се реализират такива и да научи с какво са свързани. Ако някой се интересува от конкретен вид иновация – например, къде методиката за обучение по математика е променена, също може да проследи това във всички градове в страна. По този начин учителите ще имат възможността да създадат свои контакти и мрежи и сами ще обменят опит. Така те ще могат да се развиват заедно. - Няма по-важна иновация от учителя. Ако той самият няма нагласата и необходимото обучение, няма кой друг да направи това. Програмата „Мотивирани учители“ е свързана с това. От една страна тя е насочена към младите хора, които не са придобили педагогическа правоспособност по една или друга причина, но имат друга базова специалност – магистратура или бакалавърска степен по физика, математика, информационни технологии, информатика или чужди езици. Министерството ще подпомогне те да придобият квалификация „учител“ във висшите училища. Преди 15-и септември те ще минат предварителна програма с тренинги, с обучения в реална среда, след което ще учат и работят едновременно. По този начин ще бъдат осигурени и подкрепящи хора – наставници, които ще помагат за тяхната бърза и успешна адаптация към училищната среда. Това могат да бъдат много добри ИТ специалисти, но работата с ученици и деца е специфична. Затова министерството осигурява тази писта към училищата не само защото има недостиг на учители по тези stem предмети, но и защото иска да мотивира тези хора по специален начин, да им създаде нагласа, че те могат да бъдат удовлетворени от това, което правят в училище. От друга страна, има учители, които преподават по един учебен предмет, но се нуждаят от допълнителна специализация по физика и астрономия, математика, информационните технологии, информатика, по чужд език, по религия. Те също ще бъдат финансово подпомогнати да се обучат за втора или различна специалност от тази, която вече имат. Така те ще преподават по повече предмети не само в училища, в които са в момента, но и в други, където има нужда от това. Третата линия е насочена към опитните учители, които ще бъдат насочени към трудните училища – където има не само образователни затруднения, но и учениците имат проблем със социализацията, с агресията. Тези колеги трябва да бъдат с не по-малко от 8 години стаж, да имат много референции и препоръки от работодателите си, да имат високи постижения. Ние разчитаме на тях да допринесат не само за повишаване на образователното равнище на учениците, но и да подобрят работата с родителите. Те също ще преминават въвеждащо обучение, което освен теория, ще включва и тренинги за работа в специфичната среда. Тези педагози могат да бъдат много добри учители в елитно училище, но за да могат да се справят с предизвикателствата в конкретната среда, ще им трябва допълнителна подготовка преди да влязат в класните стаи. Те ще бъдат стимулирани финансово и логистично по отношение на транспортните и битови разходи. Педагозите ще бъдат на тези места само за определено време, като им се пазят местата в сегашните училища. - За всички модули учителите ще заявяват сами желание за участие. След това ще минават през подбор, справяйки се с предизвикателствата, които ние сме подготвили. Той няма да се извършва само от експерти от МОН, а със заповед на министъра ще бъдат определени хора, които имат опит в сферата на образованието – НПО, синдикалните организации, работодателските организации. Хора, които вече имат добър опит. Това са трите решения, които предлагаме, за да преодолеем негативната тенденция за намаляване на броя на учителите по природни науки. Имаме идеята всяка година програмата да се разраства и да бъдат включени и други предмети, за да се привлекат все повече млади хора. С увеличението на учителските заплати, както и с новата среда, е време да се промени мисленето на младите и те да осъзнаят, че си струва да си учител, защото оставяш след себе си следа за бъдещето. Завършила е специалност „Философия“ в СУ „Св. Климент Охридски“ Има специализация „Социална педагогика“ Директор на СУ „Отец Паисий“ в Кърджали Директор на Дирекция „Образование на българите зад граница и училищна мрежа“", "date": "2019.02.01", "title": "Наталия Михалевска: Няма по-важна иновация от учителя"}
{"url": "https://www.monitor.bg:443/bg/a/view/mihaela-fileva-vdigna-mernika-na-ivan-lechev-156067", "text": "Да прецака ветерана в „Гласът на България“ Иван Лечев – тази мисия си е поставила новобранката в треньорския отбор Михаела Филева, научи „Монитор“. Певицата е най-нахъсана от четиримата музиканти, които оценяват таланти без да ги виждат. Може би, защото от двете й страни стоят още имена като Влади Ампов-Графа и Камелия. Изпълнителката на „Без етикети“ е вдигнала мерник на рок звездата, тъй като именно той изведе към върха последните два победителя в шоуто – Радко Петков и Ния Петрова. За да изпълни целта си и да саботира Лечев още по време на кастингите на тъмно, красивата брюнетка ще заложи на новите правила в регламента на предаването. В допълнение към добре познатия червен бутон, пред Камелия, Михаела, Графа и Иван на които ще са изписани имената на другите треньори. С тях всеки от певците ще има възможност един път да блокира колегите си и така да ги лиши от възможността да спечелят най-желания участник за отбора си. Разбира се, конкуренцията и закачките между треньорите са в кръга на шегата. „Хубаво е, че няма нищо лично като мерене на кариери и успехи. Всеки си тежи на мястото. Не делим нищо. Затова нещата между нас са много синхронизирани.“, сподели пред „Монитор“ Камелия. Филева пък наскоро ни призна, че се притеснява от отговорностите на новото си амплоа и тяхното съотношение към възрастта й – тя е едва на 27. „Нямам проблем да съм строга, нито да съм категорична. Не пречи обаче да го правя с усмивка.“, намигна тя. Шестият сезон на „Гласът на България“ ще се завърти в ефира на bTV от 24 февруари и ще се излъчва всяка неделя от 20 ч. и във втория етап от шоуто - вокалните двубои, когато четиримата треньори вече ще имат право само на една кражба на участник от друг отбор. Ще се появят и „нокаути“ - те ще позволят на треньорите да изберат тримата най-добри участници, с които да влязат във финалната битка за чека от 50 000 лв. на концертите на живо. В ролята на водещи отново ще видим хип-хоп дуото Павел и Венци Венц.", "date": "2019.02.01", "title": "Михаела Филева вдигна мерника на Иван Лечев"}
{"url": "https://www.monitor.bg:443/bg/a/view/1341-uchilishta-v-gripna-vakancija-156136", "text": "В 1341 училища в страната не се провеждат учебни занятия днес. Това съобщи Министерството на образованието и науката. В грипна ваканция са учениците в 267 училища в София-град, в 194 училища в област Пловдив, в 124 - в област Благоевград, в 122 - в област Варна, 105 - в област Плевен, и 41 - в област Кюстендил. Затворени са и 31 училища в област Габрово и от 52 училища в област Търговище. В 83 училища в област Велико Търново, в70 - в област Русе, в 59 - в област Разград, и в 72- в област Кърджали, също не се провежда учебен процес.Учениците от 61 училища в област Монтана и от 52 - в област Враца, също не ходят на училище. Не се провеждат учебни занятия и в 4 училища в община Белово, област Пазарджик, в две училища в област Силистра и в едно училище и една детска градина в област Видин.", "date": "2019.02.01", "title": "1341 училища в грипна ваканция"}
{"url": "https://www.monitor.bg:443/bg/a/view/v-biografichen-film-valeri-liomersie-shte-vleze-v-obraza-na-selin-dion-156089", "text": "Френската актриса и режисьорка Валери Льомерсие подготвя биографичен филм за живота на канадската звезда Селин Дион. Льомерсие ще изиграе и главната роля в лентата. Певицата е дала съгласие за осъществяването на продукцията \"Силата на любовта\", както и да бъдат използвани най-известните й песни за саундтрака. Филмът ще проследи живота на Дион от 60-те години до наши дни, като в центъра на сюжета ще са  отношенията й с покойния Рене Анжелил, който я откри като дете, стана неин мениджър, а по-късно и съпруг. Сценарият също е поверен на Валери Льомерсие. Снимките ще започнат във Франция през пролетта. Междувременно Селин Дион привлече вниманието на медиите с окаяния си външен вид. Преди дни няколко снимки на певицата разбуниха духовете, че тя се бори с анорексия, тъй като драстично е свалила килограми. Още една новина около изпълнителката на My Heart Will Go On развълнува феновете. По непотвърдена публично информация, тя е във връзка с 16 години по-младия от нея танцьор Пепе Муньос.", "date": "2019.02.01", "title": "В биографичен филм: Валери Льомерсие ще влезе в образа на Селин Дион"}
{"url": "https://www.monitor.bg:443/bg/a/view/naj-malko-21-jertvi-na-studovete-v-sa-sht-156124", "text": "Арктическият студ с температури до минус 49 градуса по Целзий парализираха американския Среден Запад, причинявайки смъртта на най-малко 21 души, предаде Ройтерс. Предстои затопляне, но това не успокоява хората, особено уязвими групи като бездомниците и възрастните. Властите в множество щати свързаха смъртните случаи с леденостудения въздух. Броят на жертвите се увеличи от 12 на 21, след като бе съобщено за най-малко деветима, починали в резултат на студовете. Според метеорологичната служба подобна арктическа вълна в големи райони на Средния Запад и Североизтока не е имало повече от 20 години. Регистрирани са над 30 температурни рекорда. По данни на компанията за финансова информация \"Рефинитив\" през последните дни американците са използвали рекордни количества газ за отопление на жилищата и офисите си.", "date": "2019.02.01", "title": "Най-малко 21 жертви на студовете в САЩ"}
{"url": "https://www.monitor.bg:443/bg/a/view/mark-najt-i-radio-slave-praznuvat-rojdenija-den-na-jalta-156092", "text": "Емблематичният столичен клуб Ялта кани на звезден рожден ден на 23 февруари. За купона пристигат специално легендарния Марк Найт, който ще пуска в Room 1 и Мат Едуардс, познат като Radio Slave - в Room 2. От страна на домакините, зад пулта ще застанат Хуан Алварез и Любо Урсини. Създателят на Toolroom Records Марк Найт безспорно е важна част от 28-годишната история на Ялта, а дългите му сетове са звучали на някои от най-култовите събития като SOLAR Summer, Halloween и SOLAR Christmas. За партито на рождения ден към легендата ще се присъедини най-дългогодишният резидент на клуба – Хуан Алварез. На другата сцена ще се вихри една от емблемите на лондонския нощен живот и бивш резидент на култовото Ministry of Sound Мат Едуардс, които получи и признанието на DJ Mag за „един от най-великите ремиксъри на всички времена“, както и титлата „най-добър британски продуцент“. Феновете на двете топ имена могат да се забавляват с тях на живо на 23 февруари срещу билет, струващ 20 лв.", "date": "2019.02.01", "title": "Марк Найт и Radio Slave празнуват рождения ден на Ялта"}
{"url": "https://www.monitor.bg:443/bg/a/view/rodnini-na-svalen-nad-donbas-boing-sydjat-putin-156125", "text": "Роднините на сваления над Донбас малайзийски Boeing от полет MH17 подадоха групов иск срещу Русия и президента Владимир Путин в Европейския съд по правата на човека. По думите на адвоката Джери Скинър, броят на ищците е нараснал на 291. \"Започнахме с малка група граждани на Малайзия и Австралия, с които се свързахме от самото начало. Сега към нас се присъединиха много от роднините на загиналите.\" - пояснява Скинър. Адвокатът е подал от името на близките иск за 330 милиона долара - срещу Руската федерация и лично срещу Путин. Припомняме, самолетът на Malaysia Airlines, изпълняващ полет MH17 от Амстердам за Куала Лумпур, беше свален на 17 юли 2014 г. над окупираната от проруски сепаратисти територия на украинската Донецка област. Загинаха всички 298 души на борда. Повечето от тях - 196 души, са холандски граждани. На 24 май 2018 г. международната следствена комисия представи допълнителни доказателства за вината на Русия за трагичния инцидент. Експертите обявиха, че самолетът е свален с ракета, изстреляна от комплекс \"Бук\", принадлежащ на 53-а зенитно-ракетна бригада на руските въоръжени сили, дислоциран в Курск.", "date": "2019.02.01", "title": "Роднини на свален над Донбас Боинг съдят Путин"}
{"url": "https://www.monitor.bg:443/bg/a/view/vliza-v-sila-sporazumenieto-za-svobodna-tyrgovija-mejdu-es-i-japonija-156126", "text": "От днес влиза в сила споразумение за свободна търговия между ЕС и Япония, което създава най-голямата в света зона за свободна търговия, която покрива около една трета от световната икономика, предаде ДПА. Внушителната сделка, която ще обхваща около 635 милиона души, представлява отговор на протекционистките заплахи, най-вече от страна на американският президент Доналд Тръмп. Съгласно споразумението Япония премахва митата за 94 процента от целия внос от ЕС, включително 84 процента от селскостопанските и рибни продукти. ЕС премахва митата за 99 процента от вноса от Япония и след преходен период ще отмени митата върху японските автомобили, камиони и битова електроника. Споразумението премахва митата и дава своя принос към глобалните регулации, като същевременно показва на света, че и двете страни оставаме убедени в ползите от свободната търговия, заяви еврокомисарят за търговията Сесилия Малмстрьом. Ангажиментите към парижкото климатично споразумение също са включени в търговската сделка, подчерта тя. Двете страни сключиха политическа договореност през юли миналата година, а ратифицирането беше финализирано през декември. Споразумението влиза в сила на фона на глобално напрежение в областта на търговията, след като Тръмп наложи мита върху вноса на стомана и алуминий, както и на китайски стоки, и поиска проучване на митата в автомобилната индустрия, което може да засегне както ЕС, така и Япония. През януари, преди влизането в сила на сделката, двете страни финализираха също споразумение, което дава възможност за свободно движение на данни между икономиките им и взаимно признаване на гаранциите за защита на данните.", "date": "2019.02.01", "title": "Влиза в сила споразумението за свободна търговия между ЕС и Япония"}
{"url": "https://www.monitor.bg:443/bg/a/view/stoltenberg-makedonija-vliza-v-nato-vseki-moment-156127", "text": "Генералният секретар на НАТО Йенс Столтенберг очаква скоро всички партньори от НАТО да подпишат протокола за присъединяване на Северна Македония към Алианса, предадоха информационните агенции. Текстът на протокола вече е одобрен от 29-те държави в организацията. \"Сега гледаме в бъдещето. Очаквам всички 29 страни-членки да подпишат протокола за присъединяване. След това Скопие ще участва в срещите на НАТО като наблюдател. Веднага след като 29-те съюзници ратифицират протокола ще можем да приветстваме Република Северна Македония като 30-ата членка на НАТО.\" - заяви Столтенберг на съвместна пресконференция с румънския президент Клаус Йоханис в Букурещ. Той подчерта, че присъединяването на Северна Македония ще укрепи мира и стабилността в региона и в цяла Европа. В румънската столица се състоя съвместна среща на министрите на отбраната от ЕС и генералния секретар на НАТО.", "date": "2019.02.01", "title": "Столтенберг: Македония влиза в НАТО всеки момент"}
{"url": "https://www.monitor.bg:443/bg/a/view/sili-na-maduro-nahluha-v-doma-na-guajdo-156123", "text": "Lенецуелските спецчасти, контролирани от Николас Мадуро, са нахлули в дома на председателя на парламента Хуан Гуайдо, който на 23 януари обяви, че поема президентските функции. Това е станало в отсъствието на Гуайдо, но в жилището са били неговата съпруга и 20-месечната им дъщеричка, предаде агенция \"Ройтерс\". \"Ще ви търся отговорност за всяка заплаха по отношение на детето ми\", преди Гуайдо полицейските служители. Той добави, че са разпитвали съпругата му. По думите на негови съседи, мъжете, които са се представили за полицаи, са пристигнали с бял джип. При пристигането на журналистите обаче те вече не са били там. По-рано САЩ предупредиха Мадуро, че ще има \"сериозни последици\", ако бъде употребена сила срещу Гуайдо. В интервю пред Си Ен Ен, провъзгласилият се за временен лидер на Венецуела политик не отрече подобна възможност, въпреки два уточняващи въпроса от журналиста. \"Ние във Венецуела ще направим всичко необходимо, за да окажем натиск на Мадуро и да не се стигне до подобен сценарий\", казва Гуайдо. Венецуела ще продаде през следващите дни на Обединените арабски емирства (ОАЕ) 15 тона злато от трезора на централната си банка срещу евро в наличност, съобщи запознат с плана висш представител, цитиран от Ройтерс. Така страната член на ОПЕК се опитва да остане платежоспособна, отбелязва агенцията.", "date": "2019.02.01", "title": "Сили на Мадуро нахлуха в дома на Гуайдо"}
{"url": "https://www.monitor.bg:443/bg/a/view/radev-bylgarija-e-v-proces-na-predefinirane-na-prioritetite-si-156120", "text": "България е в процес на предефиниране на своите приоритети и визия за контактите и помощта към нашите сънародници зад граница и тя трябва да се насочи и към в квалификация, дипломи, образование, социални права. Това каза президентът Румен Радев късно снощи на срещата си с българи работещи и учещи в португалската столица. Президентската институция остава отворена за проблемите ви, каза българският президент на сънародниците ни, дошли да се срещнат и да разговарят с него в посолството ни в Лисабон.   Българите в Португалия са около 13 хил. и са от най-сплотените ни български общности, каза посланикът ни Василий Такев: \"Най-добре интегрираната означава, че и те се чувстват добре в тази страна, реализират се и значи, че Португалската страна и властта, институционалната система, и хората приемат българската общност като хора с високи припознати качества.\"   Президентът Радев посочи изключително позитивните отзиви, които е получил за българската общност в Португалия.   \"Това, от което аз съм изключително доволен е, че наред с обучението на нашите деца в четмо и писмо, да не забравят българския език, много важно е, че се държат живи и обичаите, традициите, нашата култура. И в това отношение съм сигурен, че очаквате повече от България. България е в процес на предефиниране на своите приоритети, на своето виждане и на своята визия за контактите и помощта на нашите сънародници зад граница и тя не трябва да се ограничава само с образование и подкрепа на българските църкви, и културно-просветни дружества. Знам, че вие очаквате и заслужавате, и това трябва да бъде нашата обща цел, да има много по-голяма подкрепа в квалификация, дипломи, образование, социални права, пенсионни права, да правим така, че транспортните връзки да бъдат много по-достъпни.\"", "date": "2019.02.01", "title": "Радев: България е в процес на предефиниране на приоритетите си"}
{"url": "https://www.monitor.bg:443/bg/a/view/pochitame-pametta-na-jertvite-na-komunisticheskija-rejim-156119", "text": "Деня на признателност и почит към жертвите на комунистическия режим отбелязваме на 1 февруари. Тази година се навършват 74 години от първите присъди на Народния съд. 1 февруари 1945 г. е денят, в който посрещат смъртта регенти, депутати, офицери, министри, общественици, жертви на Първи състав на Народния съд.   Това е датата, на която са осъдени на смърт трима регенти, шестдесет и седем депутати, министри, генерали и полковници, като присъдите са изпълнени на същия ден. Много от близките на подсъдимите са изселени преди или по време на процеса. Според доклад на Държавна сигурност за девет месеца от страната са изселени 28 131 души, а хиляди са убити.   Денят на признателност и почит към жертвите на комунистическия режим се чества на 1 февруари по предложение на президентите на България Желю Желев (1990-1997) и Петър Стоянов (1997-2002).", "date": "2019.02.01", "title": "Почитаме паметта на жертвите на комунистическия режим"}
{"url": "https://www.monitor.bg:443/bg/a/view/trifonovden-e-156117", "text": "На 1 февруари българската православната църква почита паметта на Свети мъченик Трифон. Роден е през 225 г. сл. Хр. в семейството на бедни християни в малоазийската част на Римската империя. Едва на 17 години той излекувал дъщерята на римския император Гордиан и с това си спечелил голяма слава. Свети Трифон живял праведно и загинал мъченически заради вярата си в Христа. Заради силната си вяра още от младини той бил надарен от Бога с лечителска дарба. По времето на гоненията срещу християните при римския император Декий Траян, управлявал от 249 до 252 г., Трифон бил арестуван, подложен на мъчения и осъден да бъде обезглавен. Точно преди да отсекат главата му, той се помолил да го стигне смъртта по-бързо, склонил глава и починал. Денят на Свети мъченик Трифон се отбелязва първоначално у нас на 14 февруари, като Ден на лозаря. През 1968 г. след въвеждането на Григорианския календар от Българската православна църква датите на църковните празници се изместват. Така паметта на Свети мъченик Трифон започва да се отбелязва на 1 февруари, а Денят на лозаря - на 14 февруари. Трифоновден е включен към цикъл от три последователни дни, наречени Трифунци - 1, 2, 3 февруари. На 1 февруари се празнува Трифоновден, на 2 февруари - Сретение Господне, а на 3 февруари - Свети Симеон. Според българските народни традиции Свети Трифон е покровител на лозарите, винарите и кръчмарите. На този ден се извършва ритуално зарязване на лозята. Обичаят повелява стопанката на къщата да стане рано и да опече обреден хляб, украсен с лозово листо. Вари се и пиле, а в бъклица се налива от най-хубавото вино. Всичко се поставя в шарена торба и с нея стопанинът се отправя към лозето. На лозето всеки стопанин се обръща към слънчевия изгрев и се прекръства три пъти. После отрязва първите три пръчки и полива мястото с червено вино, светена вода и пепел, които пази от Бъдни вечер. Лозите се пръскат със светена вода и се благославят за плодородие и берекет. Избира се цар на лозята - обикновено имотен човек, след което се прави обща богата трапеза на самото лозе или у дома. Имен ден празнуват: Радко, Рачо, Трифон, Трифонка, Лозан, Лозана, Гроздан, Гроздана, Веселин, Веско, Весо, Веселина, Веса, Радка.", "date": "2019.02.01", "title": "Трифоновден е!"}
