{"url": "https://www.monitor.bg/bg/a/view/oficialno-kijt-flint-se-e-obesil-159447", "text": "Прокуратурата потвърди официално, че причината за смъртта на легендарния фронтмен на The Prodigy Кийт Флинт е обесване. Часове след като трагичната новина за смъртта му беше разгласена на 4 март, съоснователят на бандата Лиъм Хоулет заяви, че вокалистът се е самоубил. Само два дни по-късно, британският вестник The Sun съобщи, че той е отнел живота си като се е обесил и е намерен от служител в имението му, а сега властите потвърждават версията. Направена е и аутопсия на изпълнителя на 7 март, но резултатите от токсикологията, които трябва да покажат дали Кийт е употребил алкохол и наркотици все още не са готови. Изслушването по случая беше преместено чак за 23 юли. Междувременно излязоха нови слухове и подробности от личния живот на звездата. Дни след смъртта му се спекулираше, че той не е могъл да преживее раздялата със съпругата си Мауйми Кай и след като се е върнал към пороците си е избрал да се самоубие. Във Великобритания обаче се понесе нов слух, че Кийт е имал сериозна връзка с 43-годишната Фей Келби, майка на три деца, с която ги срещнал общ приятел в селото, в което живеят в Ексекс. „Фей е напълно съсипана. На нея просто й се иска да е знаела, колкото не е щастлив той и колко психически разстроен е. Би направила всичко, което може  за него“, разкрива техен общ приятел пред The Sun.", "date": "2019.03.11", "title": "Официално: Кийт Флинт се е обесил"}
{"url": "https://www.monitor.bg/bg/a/view/finansirane-no-ne-bezvyzmezdno-159446", "text": "Разбирателството, че трябва да се спре чуждото финансиране на вероизповеданията у нас, не е тема, която търпи политизиране. Не може да има спекулации с националната сигурност. Що се отнася до партийната намеса и контролът върху религиозните имоти, това е стара дъвка - още от зората на демокрацията. Известно е, как някои религиозни служители се превръщаха във финансови магнати и използваха влиянието върху паството, за да търсят политически индулгенции. Проблемът обаче дойде, когато се превърнаха в лесна плячка на чужди интереси, заради нарастващата им страст към сребърниците. Сега, когато въпросът е пред решаване в парламента, няма нужда да се “търси под вола теле”, както е казал народа. И финансирането да се узакони. Политическите партии не са тези, които трябва да “опират пешкира”, заради нечия некадърност. Това, разбира се, не е всичко. Не е приемливо главният мюфтия да се прави, че не разбира от финанси, нито пък да напомня за етническата карта. Религиозните служители трябва да се грижат не само за духовния живот, но и за икономиката на тяхната собственост. А държавата да не чака да се трупат дългове, а да си ги изиква своевременно. Ако отделните вероизповедания не могат да намерят добри финансисти, тогава държавата да им ги осигури. Никой не трябва да си мисли, че е богопомазан и само трябва да получава, без да дава нищо. Вижда се, че данъкоплатците вече не са съгласни да плащат за натворените от некадърни стопани бакии.", "date": "2019.03.11", "title": "Финансиране, но не безвъзмездно"}
{"url": "https://www.monitor.bg/bg/a/view/vseki-chetvyrti-kradec-na-tok-recidivist-temata-159443", "text": "26% от хванатите крадци на ток в Западна България имат по повече от едно нарушение и на практика са рецидивисти в незаконното използване на електроенергия. Почти хиляда от тях са с над 3 съставени протокола през последните три години, съобщиха от ЧЕЗ за „Монитор“. В Североизточна България пък делът на изкушаващите се повече от веднъж да крадат ток е 10% от заловените, сочат данни на ЕРП-Север („Енерго-Про“). От третото ЕРП „Електроразпределение-Юг“ (EVN) не дадоха информация за дела на рецидивиращите лица, присвояващи електроенергия. През изминалата 2018 г. в Западна България са разкрити 715 нарушения на юридически лица, които представляват Все повече са обектите с инсталирани машини - „копачки“ на виртуална валута, захранвани незаконно и от електрическата мрежа. Измерванията показаха, че откраднатата енергия от един подобен обект достигат до 50 000 квтч за един месец, или това е потреблението средно на 100-150 домакинства. Не са редки случаите, когато подобни обекти се откриват в индустриалните зони. Освен „копачките“ друга рискова група са хотели, ваканционни селища и къщи за гости. През 2018-та са хванати над 30 нарушения на подобни клиенти. За месец компанията губи между 10 000 и 60 000 квтч от един обект, като това зависи от неговата големина - капацитет, посещаемост в конкретния район. За периода са били съставени констативни протоколи на 121 ресторанти и питейни заведения, 38 производствени и складови бази, над 90 търговски обекта, над 40 офиса, 17 развъдни бази, 11 игрални зали, дървопреработвателни предприятия, строителни обекти. Най-често срещаните начини за кражба са чрез интервенции във вътрешното устройство на електромерите, директни присъединявания към електроразпределителните мрежи и промяна на схемата на измерване. В градовете най-често срещаните нарушения са манипулациите на електромери, включително промяна в схемите на измерване и фърмуера. В извънградските зони и махали също има за кражби на електроенергия, но преобладава включването към жицата преди електромера. Някои кражби са били извършени с кабели тип САВТ 3х185+95 кв. мм, даващ възможност да бъдат снабдени с незаконен ток от 40 до 60 абоната. В случая става дума за нелегални връзки към подземните проводници. Откриването им обикновено става с рефлектомери, като точността на операцията е 99%. Основно техническо средство за установяване на кражбите на електроенергия си остават балансовите електромери, монтирани в трафопостовете. Данните от тях се сравняват с преминалия ток през електромерите на индивидуалните потребители и когато между двете стойности има разлика, това означава, че има нарушители. След това специално обучени служители извършват обходи и инспектират мрежата. Извършват се През миналата година в дружеството, имащо монопола за електроснабдяване в Западна България са установени 6646 кражби. За същия период на територията, обслужвана от „Електроразпределение-Юг“, част от групата EVN, са разкрити са 2751 случая на кражби на общо 7589,8 мвтч електроенергия на стойност 1,18 млн. лв. За януари 2019 г. откраднатото количество е около 884 мвтч за над 159 000 лв. Битови абонати са присвоили 425 мвтч на стойност 78,68 хил. лв., фирмените - 459 мвтч за 80,5 хил. лв. В ЕРП-то за Югоизточна България крадците също използват променена схема на свързване, поставяне на шунт (байпас) в токовите вериги, въздействие на хардуерната част на цифрови електромери. Според експертите от EVN голям ефект срещу кражбите има монтирането на електромери с дистанционен отчет. Този тип уреди подават сигнал при всеки опит за манипулация или външна намеса върху електромера. 3500 случая за миналата година са констатирали в ЕРП-Север в Североизточна България. Най-много присвоявания са констатирани при битовите абонати. Делът на кражбите от стопанските потребители (фирми) е само 14%, но количеството е над 24% от общите присвоени киловати.", "date": "2019.03.11", "title": "Всеки четвърти крадец на ток рецидивист (ТЕМАТА)"}
{"url": "https://www.monitor.bg/bg/a/view/verijna-katastrofa-zatapi-pytja-sofija-pernik-159444", "text": "Верижна катастрофа затрудни движението на пътя София – Перник в района след Владая, съобщи МВР. Четири леки автомобила са катастрофирали на главен път Е-79 след Владая в посока София. Инцидентът е станал в 18.50 часа. Двама души са леко пострадали, съобщи говорителят на Центъра за спешна медицинска помощ (ЦСМП) – София Катя Сунгарска. \"В момента екипите на Спешна медицинска помощ са там и частичната информация, която имаме, е, че двама души са леко пострадали. Няма нищо страшно и нищо обезпокоително\", увери Катя Сунгарска, цитирана от „Фокус“. На мястото на инцидента има и екипи на Пътна полиция и пожарната. Движението по основния път временно е преустановено до освобождаването на пътните платна и е пренасочено през Владая, съобщи Нова ТВ.", "date": "2019.03.11", "title": "Верижна катастрофа затапи пътя София – Перник"}
{"url": "https://www.monitor.bg:443/bg/a/view/novi-sluchai-na-chuma-pri-divi-svine-v-oblast-silistra-159434", "text": "Българската агенция по безопасност на храните (БАБХ) констатира нови случаи на Африканска чума при диви свине в землището на Държавното ловно стопанство „Каракуз“, област Силистра. Изпитването на взетите проби на 6 март 2019 г. от Националната референтна лаборатория в София потвърди наличие на вируса при две животни. Това са поредните случаи на заболяването у нас за 2019 г. Те са потвърдени при прасета, открити при претърсване на региона в резултат на изпълнение на заповед на изпълнителния директор на БАБХ от 25.02.2019 г. „Каракуз“ се намира в непосредствена близост до територията с последното намерено умряло диво прасе с положителна проба за африканска чума. Случаят бе установен на 25 февруари в землището на село Каблешково на територията на община Тервел. Съгласно Стратегията на ЕС за Африканска чума по свинете (SANTE 7113/2015) и принципите за регионализация при контрола на заболяването при диви свине, и предвид локализацията на всички положителни случаи досега, са създадени инфектирана и буферна зони. Те обхващат територии от областите Добрич, Силистра и Варна, и включват населените места, определени със заповеди № РД 11-427/25.02.2019 г. и № 11-322/13.02.2019 г. С цел контрол и ликвидиране на заболяването, БАБХ прилага всички мерки в съответствие с действащото законодателство. Агенцията ще извършва постоянни клинични прегледи за Африканска чума при домашни свине и ще се вземат проби от всички умрели или показващи клинични признаци диви и домашни свине като изпълнение на Програмата за профилактика и надзор на болестта в България. В трите области се провеждат редовни заседания на областните и общинските епизоотични комисии с участието на областните дирекции по безопасност на храните, кметовете на общините, представители на горските стопанства и ловните организации. Поради високите нива на смъртност, бързото и широко разпространение в природата и липсата на лечение и ваксина, Африканската чума при домашните и дивите свине е смятана за изключително сериозно заболяване. Веднъж проникнала в държавата, болестта предизвиква мащабни загуби за националната и международната търговия, поминъка на свиневъдите и ловното стопанство. БАБХ напомня, че прасетата в стопанства „заден двор“ трябва да се отглеждат затворени и при засилена биосигурност, и да нямат контакт с диви прасета. Неспазването на правилата за биосигурност при ловуване, както и ниската биосигурност при отглеждане на свине в домашни условия, са ключови за пренасяне на заразата от дивите към домашните свине. Актуална информация за местата с потвърдени случаи на Африканска чума по свинете в страната и движението на заболяването може да намерите в интерактивната карта, публикувана на сайта на БАБХ. Информационна брошура с указания и съвети за ловците, стопаните и гражданите може да прочетете тук. Всичко за болестта вижте на: https://bit.ly/2u1pmTN.", "date": "2019.03.11", "title": "Нови случаи на чума при диви свине в област Силистра"}
{"url": "https://www.monitor.bg:443/bg/a/view/bratja-asenovi-sa-na-1-4-final-na-evropejskoto-po-boks-159432", "text": "Двамата братя Асенови - Даниел и Боян, се класираха за 1/4-финалите на европейското първенство по бокс за мъже и жени до 22 г. във Владикавказ (Рус). И двамата преди малко победиха представители на Беларус, за да продължат борбата към отличията. Даниел се справи с Емил Алиев в кат. до 52 кг в първия мач от похода си към 6-а титла от европървенства. Тайсъна бе далеч по-опитният и активен на ринга и заслужено получи 5:0 съдийски гласа. Следващият му съперник ще е румънецът Мариан Габриел Шиопу. Боян Асенов пък победи с неединодушно решение на съдиите (3:2) Илия Варабю (Блрс) при 56-килограмовите и се нуждае от успех над Жоржик Марутиан (Арм) в следващия си мач, за да си осигури най-малко бронзов медал от шампионата. До 1/4-финалите достигна и дебютантът ни на такъв форум Рами Киуан, който победи 3:1 съдийски гласа грузинеца Джорджи Харабадзе в кат. до 75 кг. В неделя вечерта победа на 1/8-финалите при 81-килограмовите постигна и Кристиян Николов. Той бе категоричен срещу представителя на Сърбия Никола Стеванович (5:0 гласа). На 13-и март българинът ще боксира за място на полуфиналите и минимум бронзов медал срещу азера Джабрал Еликов. Двама наши отпаднаха на старта. В кат. до 60 кг Кирил Русинов загуби от арменеца Артур Бхавердян, а при 64-килограмовите Венсан Киркоров бе победен от Алан Абаев (Рус).", "date": "2019.03.11", "title": "Братя Асенови са на 1/4-финал на европейското по бокс"}
{"url": "https://www.monitor.bg:443/bg/a/view/slabi-zapisvanija-udyljiha-promociite-za-moreto-159429", "text": "По-малкото чужди туристи, желаещи да почиват на нашето Черноморие тази година, доведоха до удължаване на срока за ранни записвания. Родни туроператори предлагат промоции на българските туристи с цени като през февруари до края на март, показа проверка на „Монитор“. Офертите за при резервации до 31 март, отколкото в последния момент преди сезона. До 15% е отстъпката, ако запазим сега, а не на рецепцията на хотела, коментираха от бранша. Но това ще натовари бюджета ви сега, защото задължително трябва да платите на 100% почивката по резервация до 15 календарни дни от датата на потвърждаването й. Цените за лeтния сезон по родното Черноморие ще нараснат със 7 - 11%, няма как да имаме спад, каза директорът на Института за оценки и анализи в туризма Румен Драганов пред bTV. Според него това е така, защото имаме ред увеличения – на бензина, горивата, енергоносителите, както и увеличение на заплатите на персонала. Най-много туристи засега са се записали за нашето Черноморие от Германия и Русия. Драганов обясни, че това е предварителна статистика за сезона, защото в някои страни туристите са по-организирани относно почивката си, но ще има изменение, смята той. за този летен сезон. Според Драганов това обаче не може да се каже сега, понеже периодът е динамичен и има изкуствено забавяне с цел да се привлекат клиенти. Подготовката в най-големия курортен комплекс Слънчев бряг вече започна. За лятото обаче се търси многократно повече персонал и заплащането скача. Младежите от Aнглия, които пълнят улиците на курорта през лятото, тази година ще са значително по-малко. Хотелиерите си обясняват резкия спад на предварителните резервации с Брекзит. По данни на туроператори около 10% по-малко са заявените чартърни полети към морето за лятото. Най-голям е спадът на германските туристи - около 25%, а също и от Русия, където спадът е към 20%. Голям проблем е и намирането на персонал. Концесионери на плажове дори финансират обучението на спасители срещу условието няколко сезона след това те да останат на работа при тях. понеже той се рекламира много лошо, коментира директорът на Института за оценки и анализи в туризма. Най-много - над 70%, ще почиват при роднини, а 38 на 100 вече са направили своята резервация още от миналата година. Увеличили са се и оплакванията не само у нас, но и от чуждите хотели, каза Игнат Арсенов, директор на Европейския потребителски център. Ако за миналата година са били 6%, сега са 10%. Той посъветва и да внимаваме с платформите, с които правим договора и плащаме за почивка. Трябва да се проучи хотелът – има отзиви на вече били там, рейтинг на курорта, можем да видим хотела на страницата, добави Арсенов. Той бе категоричен, че не е необходимо да правим скандали, ако нещо не е наред, а да съберем снимкови доказателства, както и да подадем жалби на рецепцията и към Европейския потребителски център.", "date": "2019.03.11", "title": "Слаби записвания удължиха промоциите за морето"}
{"url": "https://www.monitor.bg:443/bg/a/view/pytna-policija-s-akcija-kolan-159433", "text": "От 11 до 17 март е в ход специализирана полицейска операция за контрол на използването на обезопасителни средства от водачите и пътниците в моторните превозни средства. Акцията се провежда едновременно на територията на всички страни-членки на Европейската мрежа на службите на „Пътна полиция“ - TISPOL.  В рамките на извършвания засилен контрол пътните полицаи ще следят за използването на обезопасителни колани от пътниците и водачите на МПС, на каски от водачите и пътниците на мотоциклети и на обезопасителни столчета в колите при превозването на деца. Санкцията за всяко от тези нарушения е По данни на „Пътна полиция“ по време на същата акция през март миналата година са проверени около 22 000 превозни средства, като при над половината от случаите са установени нарушения във връзка с неизползването на обезопасителен колан. Инспектор Илия Георгиев от отдел \"Пътна полиция\" към Главна дирекция \"Национална полиция\" посочи, че именно липсата на колан е най-често срещаното нарушение на пътя. „Но наблюдаваме, че водачите и пътниците се дисциплинират все повече и повече и слагат колани дори и на задната седалка“, каза още той, цитиран от „Фокус“. По данни на TISPOL неизползването на обезопасителни средства значително увеличава риска от смърт или траен травматизъм при настъпването на пътен инцидент. а не е задължително, каза пък инспектор Димитър Иванов от отдел „Пътна полиция“ към Главна дирекция „Национална полиция“. На въпрос ще има ли улеснения за шофьорите относно вписването на еврокатегориите в талоните, така че да не се получават опашки в КАТ, инспектор Иванов посочи, че вписването не е задължително. „Отразяването на екокатегориите се извършва от 2007 г. – от членството на България в ЕС. Трябва да отбележим, че голяма част от автопарка в България е от автомобили, които са втора употреба, и при внасянето им няма и не е била отразявана екокатегория“, каза още той и посочи, че към момента на регистрацията МВР не е разполагало с информация за екокатегорията. „На този етап всеки гражданин, който пожелае, може да отрази своята екокатегория, но това не е задължително. Така че не очакваме струпване на хора в КАТ“, обясни инспектор Иванов.", "date": "2019.03.11", "title": "„Пътна полиция“ в акция „колан“ "}
{"url": "https://www.monitor.bg:443/bg/a/view/puskat-predlojenija-za-cenata-na-kradenija-tok-159442", "text": "След няколкомесечно забавяне се очаква КЕВР да пусне до края на седмицата предложенията си за нови Правилата за измерване на количеството електрическа енергия (ПИКЕЕ), с които ще се определят и начините и тарифите за таксуване на крадения ток. От „Електроразпределение-Юг“ обясниха за „Монитор“, че през 2018 г. на 3 пъти са представяли в КЕВР предложения за текстове по ПИКЕЕ. Според тях, тъй като откраднатата енергия е закупена като недостиг от „балансиращия пазар“, спазвайки принципа за възстановяване на реално направените разходи стичат за справедливо заплащането на установеното количество да се извършва по осреднената цена на балансираща енергия. Едно от предложенията на „ЕРП Север“ („Енерго-Про“) е периодът на корекцията (времето за начисляване на крадения ток) да се удължи до 180 дни. От дружеството констатират, че в последните години се затвърди усещането за безнаказаност в хората, манипулиращи електромерите. За това превантивен ефект би имала и по-високата цена на таксуване на откраднатото. От ЧЕЗ смятат за необходимо да има ускорени процедури, ефективни и по-тежки санкции срещу крадците на ток. В ЕС подобни действия са предмет на строги санкции. В Чехия, например, периодът за дотаксуване е 24 месеца, а в Германия - 6 месеца назад. От КЕВР обясниха неофициално, че в доклада на работната група, започнала работа по новите правила през ноември, когато съдът отмени окончателно старите, въпросът с кражбите на тока е малка част. В доклада са отразени и коментирани всички предложения на енергийните дружества. Новите текстове ще бъдат съобразени и с европейските правила по измерването на количествата електроенергия, поясниха от регулатора. Проектът за правилата ще бъде предложен за обществено обсъждане, което най-вероятно ще продължи един месец.", "date": "2019.03.11", "title": "Пускат предложения за цената на крадения ток "}
{"url": "https://www.monitor.bg:443/bg/a/view/fake-news-digest-prokopiev-hides-behind-fake-news-about-peevski-159436", "text": "Indicted oligarch Ivo Prokopiev tried to conceal the EVN case, which the court started hearing on Thursday, with a campaign of fake news. The shady businessman from Razgrad is being tried for the sale of the state’s remaining stake in the electricity distribution company alongside two former ministers – Simeon Djankov and Traycho Traykov.    A quick look at the publications owned by the Razgrad boss shows that the media outlets in question, despite claiming to be “honest and independent”, conveniently “omitted” to inform their readers that their owner defrauded the state and the citizens of hundreds of millions of levs. At the same time, in an attempt to create media white noise to muffle the disturbing facts emerging in the case, Prokopiev and his slandering machine, led by the flagship weekly newspaper Capital, resorted to their old weapon – manipulations against the behind-the-scenes clique’s sworn enemy Delyan Peevski. The lawmaker and publisher of Telegraph Media is the usual suspect for every single evil in the country as a result of the lies spewed against him by Prokopiev and the rest of the oligarchs-turned-publishers. The latest Capital issue features an article headlined “The Oligarchs’ Fund”, starring the Bulgarian Development Bank. The lengthy piece starts out with an attack on Peevski in its very first sentence, as is tradition, while the talking points used against him are just as old as they are false. The first one is that the Bulgarian Development Bank has been indirectly funding companies affiliated with the publisher of Telegraph Media – “before and after the collapse of CorpBank”. This is a favourite talking point of the Fake News Factory and one that has been disproved with actual evidence numerous times. On multiple occasions documents have been published, showing that Peevski’s family repaid all its loans to CorpBank – and with real money instead of financial tricks at that. Another easily verifiable fact is that our publisher has not been involved in any court cases linked to CorpBank assets since the fraudulent banker Tsvetan Vassilev embezzled billions from the lender and fled to Belgrade. In order to meet their daily quota of fake news against Peevski, Prokopiev’s puppets obviously took advantage of the opportunity to combine all their talking points against the lawmaker in one text. The second lie is connected to the fabricated thesis that a company linked to our publisher wants to buy the Sunny Day resort from Georgi Georgiev. This particular fake news made its debut back in October through another of the oligarchy’s websites – Frognews, owned by Ognyan Stefanov, aka agent Academician of the former State Security. Whenever Prokopiev is in a creative slump, he apparently orders his people to enter the Commercial Register and click randomly on a firm with the purpose of attaching it to Peevski. Prokopiev’s manipulations are intended to pool wool over the eyes of society by drawing attention away from his own interests and shady deals. The article also features the obligatory third talking point of Prokopiev’s propaganda against Peevski – about Bulgartabac – mixed with unfounded claims about interest that Peevski has in certain construction companies. According to the country’s official registries, the Telegraph Media publisher sold his 5% minority stake in the tobacco holding back in 2016 and has not had anything to do with the company since then. Following the “Peevski is to blame” scheme, the Fake News Factory often strikes against construction companies standing in the oligarchy’s way, labeling them “closely affiliated with Peevski” in a bid to manipulate society and make our publisher to be the owner of every single possible company in the country.      The purpose of the latest slandering piece against Peevski is to prevent the public from learning about the disturbing facts emerging in the EVN case. The electricity distribution company deal is among the most outrageous frauds done during Bulgaria’s transition to democracy. It even rivals former PM Ivan Kostov’s criminally conducted privatisation process, in which the Kremikovtzi plant was sold for $1, while Balkan Bulgarian Airlines was sold for the price of an apartment. During that same privatisation process, the former premier gifted his protégé Prokopiev with the mining company Kaolin AD and the Damianitza winery. As regards EVN, it has already been established that Prokopiev incited former Deputy Prime Minister Simeon Djankov to order Bulbrokers to prepare an illegal evaluation of the state-owned shares of the company. Thus, Prokopiev, who is the owner of Bulbrokers, turned out to be the true puppeteer pulling the strings of Djankov in the shady EVN deal. The Prosecutor’s Office estimates that led to over BGN 20m in damages for the public coffers. In addition to a fine of BGN 3,000 to BGN 5,000 and stripping of their rights, Prokopiev and Djankov face up to 10 years of prison time, while Traykov – up to 12 years. The tree defendants were released from custody with the condition that they would have to regularly report to the police. Prokopiev pocketed nearly BGN 1.3m as intermediary on the deal. Besides as part of the EVN case, the Razgrad oligarch is also being tried for money laundering (see text box). In connection with the latter case, the authorities have distrained BGN 200m in company assets owned by Prokopiev and his wife Galya Prokopieva.           Razgrad boss with money laundering charge too Razgrad oligarch Ivo Prokopiev has been charged with money laundering. This is the second court case against him following the launch of the EVN one. The Prosecutor’s Office revealed that the investigation started out as a probe into possible “criminal breach of trust committed by staffers of the Ministry of Economy, Energy and Tourism in connection with the implementation of concession agreements for Kaolin AD, Senovo”. The case gradually morphed into a money laundering investigation “regarding the sale of shares in the capital of Kaolin AD, which had been acquired by Alfa Finance Holding AD and represented 100% of the capital of RMD Kaolin 98 AD, to Quarzwerke GmbH, a company registered in the local court of the city of Cologne, Germany on 20 December 2012”. So, Prokopiev is being held accountable by the Bulgarian judicial system in his capacity as chairperson of the Board of Directors of Alfa Finance Holding AD. The report that prompted this latest investigation was filed by the Anti-Corruption Commission for Illegal Assets Forfeiture, which requested the distraint of nearly BGN 200m worth of property owned by Prokopiev and his family. After the court approved the request and decided to freeze the assets of the Razgrad boss, a claim for their forfeiture as illegally acquired was filed.", "date": "2019.03.11", "title": "Fake News Digest: Prokopiev hides behind fake news about Peevski "}
{"url": "https://www.monitor.bg:443/bg/a/view/predlagat-novi-pravila-za-kontrol-na-profesionalnite-domoupraviteli-159430", "text": "Министерството на регионалното развитие и благоустройството ще изработи нови правила за управление на етажната собственост, които да доведат до по- качествена поддръжка на сградния фонд и въвеждане на механизми на контрол за лицата, предоставящи услугите на професионално управление на етажната собственост. Предложенията ще са част от измененията и допълненията в Закона за управление на етажната собственост, по които МРРБ стартира обществен дебат. В срок до 15 април 2019 г. на електронна поща: zues2019@mrrb.government.bg могат да бъдат подавани предложения, експертни мнения и коментари за промени в разпоредбите на закона. Те ще бъдат разгледани и обсъдени при подготовката на изменения в закона. С предложенията се цели да бъдат направени изменения и допълнения на отделни разпоредби в ЗУЕС с цел постигането на по-голяма прецизност, както по отношение на правомощията и задълженията на етажната собственост, така и относно осъществяването на контрол при изпълнението на тези задължения. Промените ще са в посока прецизиране на правата на общото събрание на етажната собственост и задълженията на собствениците на самостоятелни обекти и ползвателите в сградите в режим на етажна собственост. Ще бъдат преразгледани правилата за формиране на дължимите суми за поддържане и управление на общите части в етажната собственост за справедливото им разпределение. Необходимо е още да се засили ролята на публичните власти в прилагането на ЗУЕС чрез увеличаване правата и задълженията на местните власти в контрола по прилагането на закона, което ще помогне за по-доброто управление на сградите в режим на етажна собственост. Идеята е да се въведе и регулиране на отношенията при управлението на етажната собственост от различен характер - сгради със смесено предназначение (жилища, офиси, търговски площи), комплекси от затворен тип, ваканционни комплекси. В секция „Жилищна политика“, подсекция „Етажна собственост“ на сайта на МРРБ са приложени получените вече предложения от Национално сдружение „Недвижими имоти“, Българската фасилити мениджмънт асоциация и Фондация „Асансьорна безопасност“.", "date": "2019.03.11", "title": "Предлагат нови правила за контрол на професионалните домоуправители"}
{"url": "https://www.monitor.bg:443/bg/a/view/podmenjat-ni-starite-pechki-za-16-6-mln-lv-159439", "text": "С 16,6 млн. евро ще бъдат подменени старите печки на домакинствата в страната. Утре кметът София Йорданка Фандъкова ще представи кампанията за безплатна подмяна на печките. Инициативата е в изпълнение на проект „Българските общини работят заедно за подобряване качеството на атмосферния въздух“ по програма Лайф+ на Европейската комисия. Проектът се реализира съвместно с общините Бургас, Велико Търново, Монтана, Русе и Стара Загора. „Основната цел на проекта е подобряване качеството на атмосферния въздух, чрез проектиране, демонстриране и внедряване на механизъм за преход към алтернативни форми на битово отопление в градовете, подобряване на капацитета на администрацията и чрез повишаване на осведомеността на заинтересованите страни и шир общественост“, обясниха от Столичната община. Общата стойност на проекта е 16, 6 млн. евро, като безвъзмездното финансиране по програма Лайф+ е 10 млн. евро.", "date": "2019.03.11", "title": "Подменят ни старите печки със 16,6 млн. евро"}
{"url": "https://www.monitor.bg:443/bg/a/view/paket-mobilnost-ima-nujda-ot-400-000-ohranjaemi-parkinga-159428", "text": "Необходимо е изграждането на 400 000 сигурни и охраняеми зони за паркиране в Европейския съюз. Това е заключението в проучване на Европейската комисия, публикувано днес. Наличието на подобни места за почивка на водачите е в основата на подготвяните промени в транспортния сектор на Европа, добили известност като „плана Макрон“ и пакет „Мобилност“. Товарните камиони често стават жертва на кражби и нападения, като близо 75% от тези инциденти се случват, когато камионите са паркирани на неохранявани паркинги. В отговор на този феномен изследването на Еврокомисията представя подробна карта с местата, където има нужда от безопасни пространства за паркиране в ЕС и редица минимални изисквания за предоставянето на ясна информация за тяхното местонахождение на шофьорите, собствениците на товари и транспортните компании. В тази връзка Европейската комисия насърчава изграждането на безопасни зони за паркиране, предоставяйки финансиране от 45 млн. евро по линия на Механизма за свързване на Европа. Съставена и експертна група, която да прилага единни стандарти в тази сфера, уточняват от ЕК. „Шофьорите в Европа заслужават сигурност и комфорт по време на почивката си. Това е от изключителна важност за тяхната безопасност и за безопасността на тяхната работа по европейските пътища. Сегашната ситуация е неприемлива. С оглед на подобряването условията на труд на водачите на камиони в Европа и защитата на социалните им права като част от Пакета за мобилност I настоящото проучване показва необходимите следващи стъпки. Ще предприемем необходимите действия, за да гарантираме на шофьорите и собствениците на товари сигурни паркинги в ЕС,“ заяви Виолета Булц, комисар по въпросите на транспорта. ", "date": "2019.03.11", "title": " Пакет „Мобилност“ има нужда от 400 000 охраняеми паркинга"}
{"url": "https://www.monitor.bg:443/bg/a/view/kzk-predlaga-amnistija-za-tyrgovcite-na-goriva-pri-pyrva-greshka-159419", "text": "Комисията за защита на конкуренцията (КЗК) предлага серия от мерки, включително еднократна амнистия за сивия сектор като част от механизъм за оздравяване на сектора на горивата. Това става ясно от секторен анализ за пазара на бензин и дизел в България след решение от ноември 2018 г., предизвикано от публикации за поскъпване на горивата. „Това би могло да се осъществи, като с нормативен акт еднократно се даде възможност на предприятията от сивия сектор да хармонизират своята дейност с действащата нормативна уредба и да изпълнят доброволно неизпълнените до този момент данъчни, административни и др. задължения към държавните органи, отговорни за спазването на данъчното законодателство“, казва антимонополният орган. Идeятa нa миниcтъpa нa финaнcитe Bлaдиcлaв Гopaнoв зa oпoвecтявaнe нa ĸacoвитe бeлeжĸи нa цeнитe, нa ĸoитo тъpгoвцитe нa дpeбнo ĸyпyвaт гopивaтa, би нaмaлилo cтoпaнcĸaтa нeзaвиcимocт нa yчacтницитe и би дoвeлo дo \"cъздaвaнeтo нa ycлoвия, ĸoитo дa yлecнявaт ĸoopдиниpaнeтo мeждy yчacтницитe нa пaзapa\". Регулаторът предлага да се създаде е-платформа, от която в реално време вносителите на автомобилни горива да имат достъп до информация за свободни вместимости в складовете по Закона за акцизите и данъчните складове (ЗАДС) и складовете за задължителни запаси по Закона за задължителните запаси от нефт и нефтопродукти (ЗЗНН). За платформата могат да отговарят Агенция „Митници“ и Държавна агенция „Държавен резерв и военновременни запаси“. Комисията препоръчва на Агенция „Митници“ спешни мерки за изграждането на държавни данъчни складове (особено до гранични пунктове) по примера на Чехия и Португалия. С цел навлизането на нови участници на пазара за съхранение на горива КЗК препоръчва ускоряване на процедурата по лицензиране и регистрация на складодържатели за целите на ЗАДС и ЗЗНН.", "date": "2019.03.11", "title": "КЗК предлага амнистия за търговците на горива при първа грешка"}
{"url": "https://www.monitor.bg:443/bg/a/view/letishte-ataturk-zatvarja-na-6-april-159423", "text": "Летище Ататюрк ще затвори пистите си след по-малко от месец. От този момент нататък всички планирани полетни операции ще се извършват от новито летище на Истанбул. Новият аеропорт е на стойност 12 милиарда долара и бе открит официално през октомври м.г. от президента Реджеп Тайип Ердоган, но от тогава само малка част от полетите бяха прехвърлени на него. Пълното му пускане в експлоатация бе отложено първо за януари, а след това за март, за съжаление на правителството. Управляващите го представиха като черешката на тортата на строителния бум, довел до силен икономически растеж по време на 15-годишното управление на Ердоган. Прехвърлянето на дейността от летище Ататюрк към новата аерогара ще започне на 5 април в 3,00 ч. сутринта и ще продължи 45 часа. Новото летище ще бъде в състояние да обслужва 90 милиона пътници годишно и може да бъде разширено за до 200 милиона пасажери, заяви Ердоган на церемонията по откриването му.", "date": "2019.03.11", "title": "Летище Ататюрк затваря на 6 април"}
{"url": "https://www.monitor.bg:443/bg/a/view/jylt-kod-za-valeji-i-vjatyr-v-21-oblasti-utre-159441", "text": "Жълт код за обилни валежи и силен вятър е обявен за 21 области в страната на 12 март. Това показа справка на сайта на Националния институт по метеорология и хидрология (НИМХ). В областите Монтана, Враца, Плевен, Ловеч, Габрово, Велико Търново, Русе, Търговище, Разград, Силистра и Шумен е в сила предупреждение за обилни валежи от дъжд, а в планинските райони - от сняг. Очаквани количества на валежа - около 20 л/кв.м, в планините и повече. В планинските райони, където валежът ще е от сняг ще се образува снежна покривка - между 5 и 10 см. В областите Добрич, Варна, Бургас, Сливен, Ямбол, Хасково, Кърджали, Смолян, Благоевград и Кюстендил пък е обявен жълт код за силен вятър. Ще духа северен вятър със средна скорост 14-19 м/сек и пориви - до 24 м/сек. По цялото Черноморие е обявен жълт код за силен вятър. Очаква се усилване на вятъра от север-североизток с пориви до 20 м/сек и усилване на вълнението до 3-4 бала. Обилни валежи от дъжд ще има в Бургас, Ямбол, Хасково и Кърджали - очакваните количества ще са около 20 л/кв.м, в крайните южни райони и повeче. В Смолян се очакват и валежи от сняг, като снежната покривка ще е до 10-15 см. Минималните температури утре ще са от 1° до 6°, а максималните – между 3° и 8°. Атмосферното налягане ще се повишава и ще е малко по-високо от средното за месеца, съобщи за Агенция „Фокус“ дежурният синоптик Боряна Маркова пред „Фокус“. Температурни рекорди пък бяха отчетени днес във Варна, Шабла и на нос Калиакра. По обяд термометрите във Варна са отчели 21,5 градуса, което надминава рекорда от преди 36 години на същата дата, когато са измерени 21,1 градуса.", "date": "2019.03.11", "title": "Жълт код за валежи и вятър в 21 области утре, живакът рязко пада "}
{"url": "https://www.monitor.bg:443/bg/a/view/dyrjavata-i-rabotodatelite-obuchavat-8299-bezrabotni-159426", "text": "Държавата, работодателите и синдикатите ще осигурят обучението на 8299 безработни, като поне 40 на сто от тях ще започнат работа веднага след придобиване на професионалната квалификация. Това съобщиха от Агенцията по заетостта.  Обученията са насочени към уязвими групи на пазара на труда - безработни до 29 г. или над 50 г., продължително безработни, лица с ниска или нетърсена на пазара на труда професионална квалификация. Проектите, които целят да осигурят подобряване на компетентностите на безработните ще бъдат предоставени от работдателите и синдикатите. От Българската стопанска камара ще подготвят кадри за работни места по професионални направления с необезпечено търсене на труд. В общо 38 общини ще се проведат обучения на тема „Управление на промяната”, „Мултикултурни и социални аспекти в обслужването на клиенти”, „Умение за управление и оценка на риска” и професионални обучения по 20 специалности за 1 186 безработни. Проектът ще осигури заетост на 544 безработни лица по придобитата от обученията професия. Българската търговско-промишлена палата пък ще осигури активиране на неактивните лица. 1280 безработни от 26 общини ще се включат в обучение за придобиване на една от 3 вида ключови компетентности. Тези българи ще могат да придобият квалификация по различни професии като: оператор на компютър, помощник в строителството, шивач, готвач, продавач-консултант, камериер, оперативен счетоводител, офис секретар, фризьор, екскурзовод. На 512 от включените в проекта ще бъде осигурена минимум 3-месечна заетост по придобитата от обученията професия. Конфедерация на работодателите и индустриалците в България ще даде възможност на 1190 безработни от 16 общини в страната да преминат обучения по ключови компетентности. След успешното приключване на професионалното обучение над 490 българи ще бъдат насочени за стажуване или работа на позиции, съобразени с придобитите умения. Съюз за стопанска инициатива ще осигури изпреварващо обучение с оглед обезпечаване на работните места от професионални направления с недостиг на кадри. Предвидено е включване на 1 138 нашенци, като поне 643 от тях ще започнат да се трудят. Асоциацията на индустриалния капитал в България ще обучи 1250 безработни в 10 професионални направления. От тях работа ще започнат 500 души. Същевременно от Конфедерацията на независимите синдикати ще обучат 1168 безработни по професиите болногледач, социален асистент и работник в озеленяването. Общо 650 от обучените ще бъдат наети на работа по придобитата професия в общински администрации, държавни и бюджетни предприятия. Проектът ще се реализира в 19 от 28-те области в страната. От КТ \"Подкрепа\" пък предвижда повишаване на конкурентоспособността и подобряване на достъпа до пазара на труда на неравнопоставените групи чрез осъществяването на комплекс от обучения по ключови компетентности и професионално обучение. По проекта общо 1 080 безработни лица от 31 общини ще придобият квалификация по професии в 11 направления. След успешно приключване на обученията ще бъде осигурена заетост или стажуване на близо 440 лица. Голяма част от успешно завършилите професионално обучение по проектите ще бъдат наети за период не по-малък от 3 месеца на първичния пазар на труда или на субсидирани работни места, като финансирането ще бъде споделено между държавата и работодателите. Приемът на заявления за подбор на безработни стартира от утре.", "date": "2019.03.11", "title": "Държавата и работодателите обучават над 8 хиляди безработни"}
{"url": "https://www.monitor.bg:443/bg/a/view/trajcho-pratil-pismo-s-ukazanie-kak-da-se-prodade-evn-159440", "text": "Министърът на икономиката, енергетиката и туризма през 2011 г. Трайчо Трайков изпратил писмо в Агенцията за приватизация и следприватизационен контрол, в което дал указание миноритарният пакет акции в енергоразпределителните дружества да се предложат за продажба на фондовата борса. Това разказа пред спецсъда свидетелка по делото за приватизацията на остатъчните държавни дялове в EVN. Подсъдими по него са олигархът Иво Прокопиев, бившите министри на финансите и на енергетиката Симеон Дянков и Трайчо Трайков, и трима от фирмата на Прокопиев „Булброкърс“ - управителя Радослав Рачев и акционерите Петър Василев и Любомир Евстатиев. Става въпрос за сделката в края на 2011 г., при която на Българската фондова борса бе продаден остатъчният пакет акции – 33%, от „EVN България Електроразпределение“ АД на неизгодна цена, която според прокуратурата е ощетила хазната с близо 21 млн.лв. уточни свидетелката Антоанета Атанасова, която и до момента е директор на дирекция „Сделки“ в Агенцията. „Методът публично предлагане беше решен предварително. Агенцията можеше да решава само за платформата“, каза още Атанасова. Първи в списъка за продажба на миноритарният пакет акции бил ЕОН, но оттам помолили това да бъде отложено, защото в този момент продавали мажоритарния пакет акции. Тогава започнала подготовка за продажбата на акциите на EVN. Пред съда свидетелката потвърди показанията си при разпит в досъдебното производство на 20 май 2015 г. В тях тя казва: „Министър Трайков нареди продажбата да стане чрез публично предлагане на борсата. Не можехме да избираме“. Пред съда тя допълни: „Ние се съобразяваме със становището на министрите. Това е принцип на работа – каквото каже министърът“. Писмото на Трайков с изходящ №12-00-1170 от 14 юли 2011 г. до директора на Агенцията веднага било разпределено и започнали действия по изпълнение на указанието. Спецсъдът разпита и свидетелката Петя Александрова, която в момента е изпълнителен директор на Агенцията за приватизация и следприватизационен контрол, а през 2011 г. е била директор на дирекция „Правна“ там. Александрова също потвърди за писмото на Трайков до Агенцията през 2011 г., че е съгласен с приватизацията на ЕРП-та и Показания пред съда даде и свидетелят Петър Петров, който в момента е зам.-изпълнителен директор на Агенцията, а през 2011 г. е бил член на Надзорния й съвет от квотата на „Атака“. „Кандидатурата ми за член на Надзорния съвет на Агенцията за приватизация бе издигната лично от Волен Сидеров, но аз не съм член на партията. В приета от НС стратегия за приватизиране на ЕРП-тата беше залегнало, че държавата трябва да запази възможността си да продаде на най-висока цена остатъчните дялове. Според ВКС, щом стратегия се приема с решение на НС тя има сила на закон. Мое лично виждане е, че ако продажбата на остатъчните пакети отиде на регулирания пазар, не може да се постигне най-висока цена. След като нещата се поемат от инвестиционния посредник по сделката на борсата, вече не може да се влияе върху нея и затова гласувах „против““, каза пред съда Петров. От свидетелските показания се потвърди и другият натиск, който е оказван за проджбата на ЕВН – от финансовия министър по това време Симеон Дянков. В показанията си пред съда Петя Александрова по повод критериите за избор на инвестиционен посредник при продажбата на акциите на EVN. “В началото на 2011 г. съветникът на министър Дянков Доротея Пандова извика в министерството директора на Агенцията Емил Караниколов, който взе на срещата и мен. Обсъждахме конкретните критерии за избор на инвестиционен посредник и тяхната тежест. Това, което създаде напрежение, е да има ли субективни критерии или не. Ние искахме да се обективни“, разказа Александрова. Пандова обаче искала друго. Александрова обясни, че субективен критерий е ако има само изискване за опит, а обективен е да се посочи броят сделки и обороти на посредника.", "date": "2019.03.11", "title": "Трайчо пратил писмо с указание как да се продаде EVN"}
{"url": "https://www.monitor.bg:443/bg/a/view/pavel-kojchev-puska-adam-i-eva-v-galerija-rajko-aleksiev-159420", "text": "Световноизвестният скулптор Павел Койчев открива днес от 18.30 ч. в галерия „Райко Алексиев“ на СБХ изложба, която е нарекъл „Градината на тревата“. Тя ще може да бъде видяна в пространството на ул. „Раковски“ 125 до 23 март. В „Градината на тревата“ Павел Койчев показва едно цялостно произведение, подобно на изложбите си „Нещо лично“ (2013) и „О, щастливи дни… ооо“ (2016) в същата галерия. Сега обект на неговия творчески интерес е библейската тема за познанието, грехопадението и вината, въплътена в гигантски 8-метрови фигури на Адам и Ева от стиропор. В „Градината на тревата“ той сякаш предизвиква сам себе си с импозантните размери на отделните „участници“ в скулптурната композиция. Авторът за първи път пристъпва към библейската тема за изкушението и тълкува отхапването от ябълката на познанието като първото отдръпване от земното ни начало. Накъде отива човечеството и какъв ще бъде човекът, когато се откъсне от земните пасбища и поеме път към други реални светове – Павел Койчев търси отговора в израстването на човека, в духовната му мощ, в познанието. Всяка изложба на Павел Койчев е артистично събитие, очаквано с нетърпение и любопитство. Обикновено изненадващи са местата под открито небе, които скулпторът избира, за да поемат творбите му и така да преминат границата между естеството и изкуството. Преди десет години се появи „Водна паша“ – фриволният пастир със своето стадо в реката край село Осиковица. Преди това – „Градежът“, глинената къща, пак там, а през 2016 г. маестрото изнесе от ателието си скулптурни модели за най-мащабната си изложба на открито - на ливадите край селото. Изложбата „Градината на тревата“ отваря врати в навечерието на юбилея на Павел Койчев, който на 30 март ще навърши 80 години.  ", "date": "2019.03.11", "title": "Павел Койчев пуска Адам и Ева в галерия „Райко Алексиев“"}
{"url": "https://www.monitor.bg:443/bg/a/view/ruskite-hakeri-atakuvali-mestnite-izborite-u-nas-prez-2015-g-159422", "text": "Руските хакери, които провокираха опасения в ЕС от евентуалната намеса в предстоящите евроизбори, не са пощадили и България, като именно те стоят зад атаката по време на местния вот у нас през 2015 година. Това обяви началникът на отдела за борба с киберпрестъпността в ГДБОП комисар Явор Колев, който участва в конференция „Киберсигурността в Европейския съюз: начини да отговорим на все по-нарастващите заплахи“. По думите му групата Fancy bear, която е заподозряна за намеса в изборите в САЩ, най-вероятно е отговорна и за организирането на кибератаките срещу сайтовете на ЦИК, МВР и няколко други институции тогава. уточни Колев. Шефът на депутатите от ГЕРБ и на вътрешната комисия в НС Цветан Цветанов от своя страна каза, че общо 30 са държавите, които могат да извършат подобни атаки срещу ЕС. „Разбира се Русия е държавата, която е осъществявала подобни атаки в изборни процеси“, добави той. Цветанов увери, че Европол участва много активно в разследването на тези случаи. „Една кибератака с вируси може да доведе до щети в световен мащаб от 20 до 120 млрд. евро, което означава, че ние живеем в един глобален свят, където всеки иска да получава своята услуга, но същевременно зависим все повече от информационните системи“, анализира Цветанов. Той увери също така, че Държавната агенция за електронно управление е поела ангажимент да не се допускат кибератаки по време на евроизборите в България. И изрази увереност, че със стартирането на ще може да се противодейства сериозно на тази порочна практика. В същото време Цветанов констатира: „Европа за съжаление още не е в състояние достатъчно ефективно да противодейства на фалшивите новини, на дезинформацията. Страната ни не е подготвена за тези хибридни атаки, които вече са част от ежедневната игра на някои държави извън ЕС. В няколко държави в ЕС създадоха дори и министерства, които да работят срещу дезинформацията и фалшивите новини.“. Цветанов подчерта, че европейските избори ще покажат какво е нивото на киберсигурността в ЕС. Ако системите за сигурност на страните членки бъдат пробити по време на вота, това щяло да означава, че е налице дефицит в способността ни да защитим националната си сигурност. Визирайки Мария Габриел, шефът на вътрешната комисия в НС заключи, че е истинско богатство за България да има еврокомисар, чийто ресор е пряко свързан с киберзащитата и киберсигурността. Председателят на Фондация \"Ханс Зайдел\" за България Ролан Фройденщайн на свой ред също потвърди, че най-големите заплахи в сферата на киберсигурността идват от Русия. По думите му е необходима по-силна борба с дезинформацията и киберпрестъпленията от страна на всички държави в ЕС. Кметът на столицата Йорданка Фандъкова пък съобщи, че този месец ще се проведе онлайн анкета, която цели да събере информация за познанията по сигурност в интернет сред учениците. В същото време на тест, който ще определи могат ли да дадат отпор срещу кибератаките по време на предстоящия евровот, ще бъдат подложени страните от ЕС, стана ясно от думите на българския еврокомисар. Симулативното упражнение с фиктивни кибератаки ще бъде направено през април. Със симулацията щяло да се провери успяват ли държавите членки да обменят информация в реално време и да противодействат на хакерска офанзива. До края на този месец ще заработи и система за ранно предупреждение, каза още Габриел, която е получила най-много номинации в ГЕРБ за водач на листата за изборите през май. Тя отчете също така, че 61% от европейските граждани се страхуват от кибератаки на вота. Както и че в киберсигурността, като САЩ например инвестират над 10 пъти повече. В момента в Европа не достигат 300 000 експерти по киберсигурност, заклюючи еврокомисарят. Мерки за противодействие на фалшивите новини преди евроизборите, както и проекторезолюция за евентуално налагане на допълнителни санкции при нарушаване на международното право срещу Русия, ще гласуват евродепутатите тази седмица. Темите са заложени в програмата на Европарламента. Целта на ЕП е да противодейства на разпространяването на дезинформация, като ще се приеме и резолюция, която прави преглед на последните усилия на ЕС в противодействието на враждебната чуждестранна пропаганда и насърчава използването на нови технологии за борбата с нея и фалшивите профили в социалните мрежи. Мерки ще се предприемат и срещу злоупотребата с лични данни от страна на партии. Очаква се евродепутатите да въведат финансови санкции за общоевропейските фондации при умишлено нарушаване на законодателството, свързано със защита на личните данни.  ", "date": "2019.03.11", "title": "Руските хакери атакували местните изборите у нас през 2015 г. "}
{"url": "https://www.monitor.bg:443/bg/a/view/dvama-ot-4-mata-udarili-djakpota-si-potyrsiha-pechalbite-159425", "text": "Двама от щастливците, които си поделят джакпота рекордьор от 9 501 430,40 лева, си потърсиха печалбите от Българския спортен тотализатор само ден след изтеглянето на печелившите числа в тираж №20. Първа в централата на тотализатора се появи Ирена Йорданова от Търговище, която има да взема 2 375 357,60 лева. Тя сподели, че празнувала своя 53-и рожден ден и събрала 15 души гости. По време на тържеството някой от присъстващите обърнал внимание, че джакпотът е паднал и ще си го поделят четирима късметлии. Тогава погледнала своя фиш и просто онемяла, като видяла комбинацията за щастливата шестица 4, 11, 18, 26, 33, 40. \"Превърнахме рождения ден в милионерско парти\", разказа Йорданова. Тя и съпругът й имат счетоводна къща и работата им е свързана с парични операции, но и двамата били шокирани от новите шансове, които се откриват пред тях. Другият щастливец от Пловдив също се е обадил по телефона и се уведомил за подробностите около получаването на своите милиони, но не се е легитимирал. Чакат се и другите двама - от Съединение и от София. С тях тото милионерите в България стават точно 100. В Съединение, където живее Тодор Крантов, който спечели рекордната единична печалба 7 940 616,60 лева от тираж №34 за 2017 г., се чудят кой сега е направил големия удар. Еуфорията е съпроводена с шеги и закачки, някои пускат слухове, че това може отново да е техният съгражданин, но за момента никой не се е похвалил. Джакпотът рекордьор порасна за последните 3 дни с нови 231 139,60 лева, за да достигне сумата 9 501 430,40 лева. Причина за този голям скок е не само огромният интерес от страна на играчите, но и това, че цената на 1 комбинация за \"6 от 40\" беше по 1,20 лв. за специалния тираж №20, вместо по 1 лв., както е за редовните. Залогът беше, че във \"Втори шанс\" наградата е луксозен автомобил \"Форд Мондео\". Той е за късметлия, заложил в Добрич на единичен фиш за 1,20 лв. За четвъртък от БСТ презареждат в джакпота за \"6 от 49\" нови 2 млн. лева, както е по регламент. Очаква се там да се съберат към 2 150 000 за тираж №21. В тираж №20 падна и рекордна печалба от \"Тото Джокер\" - 83 445,30 лева. Ще я прибере любител на залозите, играл с 4 комбинации за \"6 от 49\" и 35 за \"джокера\" (7 позиции) с фиш за 11,80 лв. Той е уцелил единствената тройка за 83 056,50 лева и 12 двойки по 32,40 лв.", "date": "2019.03.11", "title": "Двама от 4-мата тото милионери си потърсиха печалбите"}
{"url": "https://www.monitor.bg:443/bg/a/view/djoshua-bel-se-zavryshta-za-90-godishninata-na-filharmonijata-159424", "text": "Носителят на „Грами“ и една от най-големите звезди в класическата музика Джошуа Бел се завръща на 1 април не на шега в зала „България“ като един от специалните гости на Софийската филхармония за 90-ия й юбилеен сезон. Под диригентството на маестро Найден Тодоров той ще изпълни Концерт за цигулка на Антонин Дворжак. Програмата на концерта включва още Симфоничната поема \"Дон Жуан\" на Рихард Щраус и \"Ферметюра\" на Иван Ерьод. Ограничено количество билети за концерта на прочутия цигулар на цени от 50 до 100 лева все още са налични на касата на залата. С близо трийсетгодишна карера Бел се нарежда сред най-обичаните музиканти на нашето време. Дебютира едва 14-годишен с Оркестъра на Филаделфия под диригентството на Рикардо Мути. На 17 години стъпва за първи път на сцената на „Карнеги хол“. Оттогава е свирил с всички известни световни оркестри на шест континента и продължава с ангажиментите си като солист и камерен изпълнител. Притежател е на множество международни музикални отличия, бил е и сред „Петдесетте най-красиви мъже” на списание „Пийпъл“. На 27 май тази година Джошуа Бел ще получи и наградата на Музикалния фестивал в Дрезден за своята ангажираност към музикалното образование и поощряването на нови дарования.", "date": "2019.03.11", "title": "Джошуа Бел се завръща за 90-годишнината на Филхармонията"}
{"url": "https://www.monitor.bg:443/bg/a/view/otnovo-apetitno-kino-gurme-na-sofija-film-fest-159418", "text": "„Кино гурме“ - една от най-привлекателните рубрики на София Филм Фест, има осемгодишна история, в рамките на която вече са показани 34 „апетитни“ филма. За да допълнят уникалната колекция от заглавия, в програмата на 23-ото издание на фестивала са включени три нови филма. Първият от тях е „Кралят на бюрека“ на Орит Ориф Ронел, която представи лично на публиката своята документална творба на 9 март в кино „Одеон“, а втората прожекция на филма беше в неделя в Културен център Г8. Филмът разказва за възхода и падението на Алколомбри – българско семейство пекари, които заминават за Израел малко след основаването на държавата, където създават прочутата си пекарна за бюреци. Успехът им е мигновен и семейната пекарна в Яфа скоро става известно място, което събира тълпи клиенти от целия свят. Това води до първата франчайз верига в Израел – „Бюреци Сами и синове“. Управлявани от най-младото поколение – двамата синове на Сами и единия зет, пекарните за бюреци се появяват в цял Израел. Семейството започва да печели много пари и това води след себе си до екстравагантен начин на живот, както и партита с каймака на израелското общество: Отваря дори автоматизирана фабрика за бюреци. Някои от роднините обаче застават срещу тях и постепенно семейната империя започва да се раздира от ревност, чест и алчност. „Най-добрият сомелиер на света“ е новата документална творба на Николас Карерас, която публиката ще може да види на 20 март в Дома на киното от 20.30 часа и на 27 март в Културен център Г8 от 20.15 часа. Този документален филм улавя човешкото преживяване по време на надпреварата между най-добрите сомелиери на планетата, които в рамките на 3 дни трябва да демонстрират резултатите от труда през целия си живот – престижното международно състезание за сомелиери се случва на всеки три години и излъчва най-добрия в света. „Хаен: Върджин & Екстра“ е нов документален филм на посветения в кулинарното майсторство Хосе Луис Лопес Линарес, който ще може да бъде видян на 26 март в Дома на киното от 18.30 часа и на 28 март в Културен център Г8 от 18.15 ч. Разказът е за началото на нашия век, когато в провинция Хаен избухва революция – оказва се, че от най-емблематичния им сорт маслини „пикуал“, който исторически винаги е бил подценяван, може да се произвежда най-добрият зехтин екстра върджин в света. Филмът запознава зрителите и със скритата красота на една от най-малко познатите провинции на Испания. Прожекциите от програмата „Кино гурме“ са придружени с дегустация на селекция елитни вина, носители на множество световни отличия, представени от една от най-известните наши алкохолни компании. Кино с – това са най-важните компоненти в традицията, създадена през годините в партньорството между нея и София Филм Фест. Програмата „Кино гурме“ стартира през 2012 г. с великите „Отбивки“ на Александър Пейн, „Добра година“ на легендарния Ридли Скот (с Ръсел Кроу и Марион Котияр), „Едит Пиаф: Живот в розово“ на Оливие Даан (за ролята си в който Котияр печели „Оскар“!), „Средиземноморска диета“ на Хоакин Ористрей и увлекателния документален разказ „Мондовино“ на Джонатан Носите. През 2013 г. публиката се срещна с чаровната история „Джули и Джулия“ на Нора Ефрон (с участието на уникалните Мерил Стрийп и Ейми Адамс), „Покана за вечеря“ на Лоран Буник (с Даниел Отьой), класиката на Фатих Акин „Храна за душата“ и документалните разкази на Рудолф Н. Маклейн „Влюбени в мерлото/Merlove“ и на Стефано Сардо „Слоу фууд стори/Slow Food Story“. Селекцията на 2014 г. бе изключително богата – трогателният дебют на Ритеш Батра „Кутия за храна“ (с индийските звезди Ирфан Кан и Нимрат Каур), „Хубавата Марта“ на Сандра Нетелбек, „Jadoo“ на Амит Гупта, както и документалните „Правете хумус, не война“ на Тревър Греъм, „Кулинарни престъпления“ на Александра Вал, посветен на движението Slow Food Bulgaria и документалната творба на Тонислав Христов „История за храната и душата“, посрещната с овации и награди на много международни филмови форуми. 2015 г. изненада приятно зрителите с „Пътуване до Италия“ на Майкъл Уинтърботъм, „Приказка за самурая готвач: Истинска любовна история“ на Юзо Асахара, екзотичния „Перу знае: Кухнята като социално оръжие“ на Хесус М. Сантос, „Шери и мистерията на Palo Cortado“ на Хосе Луис Лопес Линарес и прелюбопитния грузински разказ „Люлката на виното“ на Мераб Кокочашвили. В програмата на „Кино Гурме“ през 2016 г. бяха включени „Повелителят на кухнята“ на Джон Уелс (със страхотните Брадли Купър и Сиена Милър), класиката „Кой убива великите готвачи на Европа?“ на Тед Кочев, „Готвачи на турне“ на Андреа Гомес, Луис Гонсалес и „ДНК на Перу“ на Ален Фурние. През 2017 година в специалната селекция намериха място „Андре – гласът на виното“, представен лично от неговия автор Марк Челичеф, „Виното на Приорат“ на Давид Фернандес де Кастро, както и „Чарли и шоколадовата фабрика“ на Тим Бъртън, а също и „На един черпак разстояние“ (с неповторимата Хелън Мирън) на майстора Ласе Халстрьом. Като продължение на сладките изкушения през 2018 г. бе припомнена друга творба на Халстрьом – „Шоколад“ (с винаги чаровния Джони Деп и Жулиет Бинош), включени бяха и „Пътят на виното“ на Николас Карерас, „Пекарят“ на Офир Раул Грайзер, „Богините на храната“ на Веран Фредиани и изключително впечатляващият „Звезди Мишлен: Приказки от кухнята“ на Расмус Динесен.", "date": "2019.03.11", "title": "Отново апетитно „Кино гурме“ на София Филм Фест"}
{"url": "https://www.monitor.bg:443/bg/a/view/ministyr-jeljazkov-shte-otkrie-biznes-forum-v-erevan-159417", "text": "Транспортният министър Росен Желязков ще открие българо-арменски бизнес форум в Ереван утре. В рамките на посещението си в Армения, той ще председателства и Осмото заседание на българо-арменската междуправителствена комисия за икономическо и научно-техническо сътрудничество, което ще се проведе на 12 и 13 март. В официалното откриване на бизнес форума ще участват още вицепремиерът на Армения Тигран Авинян, министърът на транспорта, съобщенията и информационните технологии на Армения Акоп Аршакян, министърът на икономическото развитие и инвестициите на Армения Тигран Хачатрян, както и заместник-министърът на икономиката на България Александър Манолев. В дневния ред на Осмото заседание на българо-арменската междуправителствена комисия за икономическо и научно-техническо сътрудничество са включени актуални въпроси в областта на транспорта, информационните и технологии и съобщенията, електронното управление, търговията и инвестициите, регионалното развитие и благоустройството, туризма, селското стопанство, образованието и науката, културата, отбраната, архивите, енергетиката, труда и социалната политика.", "date": "2019.03.11", "title": "Министър Желязков ще открие бизнес форум в Ереван"}
{"url": "https://www.monitor.bg:443/bg/a/view/spipaha-slivnalija-razstrelval-domashni-kotaraci-159408", "text": "55-годишен жител на сливенския квартал Речица е спипан от патрул на зоополицията за стрелба по домашни котки. От дома на заподозрения Т. С. е иззета въздушна пушка, която не е била заведена в регистъра на служба Контрол на общоопасните средства при ОД на МВР. Стрелбата е била осъществена на 13 февруари, а жалбите са били подадени от съседи на мъжа след като сачмите едва не убили домашните им любимци. Котките са били спасени от ветеринарен лекар, на две от пострадалите животинчета се наложило да бъдат направени операции. Собственикът на въздушната пушка е бил разпитан, на този етап той отказал да дава показания. Междувременно в Града на стоте войводи са задържани двама мъже на по 48 и 18 години, които са произвели изстрели с газово оръжие на 8 и 10 март. По-възрастният Иван И. е стрелял от купето на личния си автомобил към 23,30 часа в неделя в района на Новоселския мост, оръжието се оказало  регистрирано за разлика от пистолета на 18-годишният Динко Д., който в превъзбудено състяние към 22,00 часа на 8 март е стрелял в центъра на града.  ", "date": "2019.03.11", "title": "Спипаха сливналия, разстрелвал домашни котки "}
{"url": "https://www.monitor.bg:443/bg/a/view/pod-lipite-iskat-otvod-na-stanishev-ot-evrolistata-159407", "text": "Близо 10 на сто от делегатите на общинската конференция на БСП в Стара Загора са настояли името на председателя  на ПЕС Сергей Станишев да не присъства в готвената листа на БСП за европейските избори, призна местният лидер Валентина Бонева. По думите й от присъствалите в залата малко над 100 активисти 10  предложили бившият премиер да си направи самоотвод. 28 имена са били гласувани за включване в 17-членната листа, която трябва да бъде утвърдена от заседание на Националния съвет на БСП до края на март. Сред най-силно подкрепените са били тези на Елена Йончева, Корнелия Нинова, Ирина Бокова, Деница Златева /която е родом от град Гурково/, като за водачи местните предпочитали Йончева и Нинова. В БСП Стара Загора са си поставили за цел на евроизборите да привлекат минимум 23 000 гласа, толкова колкото са имали на последните парламентарни. Валентина Бонева и народният представител Георги Гьоков отхвърлиха твърденията, че на делегатите са били раздадени списъци с имената на нежеланите от „Позитано“ 20 кандидати за евродепутати, сред които е и това на Станишев.  ", "date": "2019.03.11", "title": "Под липите искат отвод на Станишев от евролистата"}
{"url": "https://www.monitor.bg:443/bg/a/view/vi-k-dobrich-se-opita-da-probuta-rechna-voda-v-cheshmite-na-dobrudjanci-159412", "text": "Тръба, заустена в река Батовска, пренася речната вода до помпена станция Батово и реално тече през чешмите на селата от Батово до Добрич, както и в целия добрички квартал \"Добротица\". Скандалната информация бе оповестена от журналисти от вестник „Добруджанска трибуна“, придружена със снимки на съоръжението. Според колегите, то е монтирано в началото на тази година под ръководството на висши шефове във ВиК-Добрич. Целта на съществуването му била да се черпи повърхностна вода, вместо от законните сондажи, като дружеството намалява в пъти сметките си за ток. Самото дружество има стотици хиляди лева задължения за консумираната електроенергия. На 25.02.2019 г. в Окръжна прокуратура гр. Добрич е получен сигнал от ТД на ДАНС гр. Добрич, в който се съдържали данни за това, че в с. Батово, община Добричка, е изградено съоръжение за използване на повърхностни води в нарушение на Закона за водите, съобщиха от прокуратурата. Възложено е извършването на проверка по случая на сектор „Противодействие на икономическата престъпност“ при ОД на МВР гр. Добрич. Проверката е приключила на 08.03.2019 г., а материалите и резултатите от нея са изпратени на 11.03.2019 г. в Районна прокуратура гр. Добрич. „На 11.03.2019 г., с постановление на прокурор от Районна прокуратура гр. Добрич, беше образувано досъдебно производство за евентуално извършено престъпление по чл.353 ж от НК във връзка с изградено в с. Батово, общ. Добричка съоръжение за използване на повърхностни води. Разследването по делото е възложено на следовател при Окръжен следствен отдел при Окръжна прокуратура гр. Добрич с постановление на окръжния прокурор“, гласи официалното съобщение от Окръжна прокуратура. Чл. 353 ж от НК гласи, че който наруши Закона за водите и изгради водовземно съоръжение или съоръжение за използване на повърхностни или подземни води, може да получи лишаване от свобода до 2 години и глоба от 5 до 15 000 лева. Предстои да бъде изяснено това съоръжение законно ли е изградено, има ли разрешение на Басейнова дирекция, спазена ли е процедурата по Закона за водите. Според източници от ВиК, с помощта на багер е издълбан улей от реката, поставена е тръбата, от която се засмуква водата, за да влезе тя в резервоара на помпената станция. От РЗИ твърдят, че няма отклонение от питейните качества на водата в селата и в Добрич. Според наши източници обаче, съоръжението е изградено след като от РЗИ са взели пробите. Самият шеф на ВиК – Добрич, инж. Тодор Гикински, това е тръба, която е изградена под помпената станция и не влиза в мрежата за питейно-битово водоснабдяване. Според него, снимките и сигналът са абсурдни. Предстои разследването да изясни дали добруджанци са пили речна вода в продължение на няколко месеца.  ", "date": "2019.03.11", "title": "ВиК – Добрич опита да пробута речна вода в чешмите на добруджанци"}
{"url": "https://www.monitor.bg:443/bg/a/view/starozagorka-hvyrli-plastika-s-pin-na-izmamnici-159409", "text": "57-годишна жителка на Стара Загора е последната жертва на ало-измамници, която попаднала в класическата вече схема „МВР търси подкрепа за задържане на опасни престъпници“. Сигналът за измамата е бил подаден на  9 март, след като на същата дата около 13,30 часа на стационарния телефон на жертвата позвънил непознат мъж, представил се за полицай. След като била въведена в заблуждение, между 15,00 и 16,00 часа, жената хвърлила от терасата на апартамента си сумата от 1700 лв., 860 канадски долара, 620 сръбски динара, банкоматна карта с прикрепен към нея ПИН код и златни накити. Образувано е досъдебно производство за престъпление по чл.209 от НК. Само ден по-рано в Стара Загора главният секретар на МВР Ивайло Иванов за пореден път призова гражданите да не се поддават на подобни измами и подчерта, че полицията никога не е искала пари в хода на своите операции. Над 130 са задържаните до момента на територията на цялата страна съучастници в ало-измами, сред тях имало не само мулета, а й преки участници в схемите. За съжаление, сподели професионалният шеф на силовото ведомство, напоследък все по-често и сравнително млади хора попадали в капана на ало-мошениците.  ", "date": "2019.03.11", "title": "Старозагорка хвърли карта с ПИН на ало измамници"}
{"url": "https://www.monitor.bg:443/bg/a/view/1865-roditeli-poiskali-bezplatna-bavachka-ot-dyrjavata-159415", "text": "1865 родители поискали държавата да им осигури безплатна бавачка, за де се върнат на работа. 215 от желаещите били многодетни родители. Това съобщи зам.-социалният министър Зорница Русинова във фейсбук страницата си във връзка с проекта „Родители в заетост“. Към момента 308 от кандидатите са одобрени. 45 от тези, които ще получат безплатна детегледачка имат поне 3 деца. Документите на останалите 1557 все още не са разгледани от социалните. Най-много желаещи да получат безплатна бавачка имало от областите София – 369, Пловдив – 182, Плевен – 120, Пазарджик – 87, Перник - 48 и Велико Търново – 37. Максималният срок за получаване на услугата детегледач е до 18 месеца От тази година право да подават заявления по проекта имат родители, чиито деца са до 12-годишни. При предходните приеми възрастовата граница беше – 5 години. С приоритет при разглеждане на документите са самотните родители. Одобрените трябва да започнат работа до 4 месеца след осигуряване на човек, който да им помага с отглеждането на детето. Освен осигуряване на бавачка за децата с програмата се цели и предоставяне на възможност за заетост на безработните. Детегледачи могат да бъдат както младежи до 29 г., така и хора над 30 г. и българи в неравностойно положение на пазара на труда. Те се наемат на трудов договор на пълно работно време. Възнаграждението е в размер на минималната работна заплата, която в момента е 560 лв. В случай че лицето полага грижи за второ или повече деца, се предвижда и допълнително заплащане в размер на половината от минималната работна заплата. Одобрени да се включат в проекта през първите два приема са били 3379 безработни. Същевременно за същия период от услугите на детегледачките са се възползвали 1447 българи. За това перо са отишли 13,6 млн. лв.", "date": "2019.03.11", "title": "1865 родители поискали безплатна бавачка от държавата"}
{"url": "https://www.monitor.bg:443/bg/a/view/rumynija-zabranjava-vynshnite-toaletni-159416", "text": "Външните тоалетни вече са забранени в Румъния в населените места, където съществува канализация, а румънците, които не се съобразят с разпоредбите, са заплашени от глоби до 4000 леи (1650 лева), съобщава информационният сайт Зиаре. Според циркулярно писмо, изпратено от министерството на регионалното развитие и публичната администрация до кметовете на населените места, потребителите - физически и юридически лица, включително такива, които имат собствена водоснабдителна система, са задължени да се свържат към обществената канализационна система.  Министерството напомня, че страната рискува срещу нея да бъде стартирана наказателна процедура за неспазване на европейска директива, предвиждаща всички домакинства в населени места с над 2000 жители да бъдат свързани към канализационна система. Срокът за прилагане на тези разпоредби е бил 31 декември 2018 г. Цитираният източник уточнява, че в случай на неспазване на закона се предвиждат глоби между 2000 и 4000 леи. Според Евростат в Румъния има 8,89 милиона жилища, от които 3,98 милиона са в селата. От тях 2,9 милиона имат достъп до канализация, но само 2,2 милиона са свързани към нея, което означава, че близо 1,8 милиона жилища продължават да използват тоалетни на двора.", "date": "2019.03.11", "title": "Румъния забранява външните тоалетни"}
{"url": "https://www.monitor.bg:443/bg/a/view/slagat-shapki-na-stylbovete-zaradi-malkite-shtyrkeli-159406", "text": "Специални защитни покрития ще бъдат поставени по върховете на стотици стълбове от мрежата средно напрежение, за да бъдат предпазени от токови удари младите щъркели, съобщиха от електропреносното дружество ЕvN. Реализацията на екопроекта е започнала, тя трябва да завърши до месец, за да изпревари излюпването на птиците. „Шапките“ ще бъдат върху стълбове-опъвачи, основната част от средствата ще бъде за района на Бургас, където м.г. имаше няколко случая за масова смърт на щъркелчета. От дружеството се похвалиха, че в резултат на масовия монтаж на устройства за дистанционно отчитане на еленергията /над 1 млн броя / рязко са спаднали случаите на кражби на ток и проводници. При 4 000 случая за 2017-а през м.г. са регистрирани 2 700, като откраднатите 7 859 мегаватчаса са на стойност 1,18 млн лв, към тях се прибавяли 70 кражби на 5070 м проводници от мрежата ниско напрежение и трафопостове за  160 000 лв. Само в Старозагагорска област щетите са за 280 000 лв. Почти по равно са кражбите на ток в битовия и промишления сектор. Спад с 5,7 на сто имало и в броя на постъпилите жалби и сигнали, в старозагорски спадът бил със 17,4 %. Над 1,7 млрд са инвестирани от дружеството за 14 години, 40 на сто по-малко са случаите на аварии, а технологичните загуби били намалени от 19,5% на под 8 на сто, уточни изпълнителният член на Съвета на директорите при Електроразпределение Юг Костадин Величков. Всички новопостроени мрежи са с подземни кабели. От ръководството на ЕvN отказват коментар относно предложенията за нови цени, които трябва да бъдат внесени до края на март в КЕВР, държавният регулатор вече бил направил проверка на декларираните инвестиции.  ", "date": "2019.03.11", "title": "Слагат „шапки“ на стълбовете заради малките щъркели"}
{"url": "https://www.monitor.bg:443/bg/a/view/obviniha-kmeta-na-sozopol-za-prisvojavane-na-blizo-2-mln-lv-159410", "text": "Софийска градска прокуратура повдигна обвинение на Панайот Р. – кмет на Община Созопол, за извършено от него длъжностно присвояване в особено големи размери, представляващо особено тежък случай, осъществено в съучастие, при условията на продължавано престъпление и чрез улесняващи документни престъпления. Това съобщиха от пресцентъра на прокуратурата.  Панайот Рейзи е привлечен към наказателна отговорност, затова че в периода от 29 август 2014 г. до 27 март 2017 г. в град Созопол, при условията на продължавано престъпление, с 33 отделни деяния, като извършител, в качеството си на длъжностно лице и в съучастие с друго длъжностно лице от Община Созопол, е присвоил чужди пари в общ размер 1 989 474,08 лв. (собственост на Община Созопол), поверени му да ги управлява, като присвояването е в особено големи размери, представляващо особено тежък случай. За улесняване на присвояването Панайот Р. е извършил и документни престъпления, като съзнателно се ползвал от неистински частни документи – договори и фактури. Престъпната деятелност на Панайот Р. се изразявала с изплащането на суми от бюджета на Община Созопол по фактури за извършени СМР. Като основание за банковия превод се сочели договори за извършени СМР, но сумите постъпвали по сметка на физическо лице, нямащо нищо общо с фирмата изпълнител. Самите фактури и договори не произхождали от лицата, сочени за техни автори. Спрямо Панайот Р. е взета мярка за неотклонение „Подписка“. Ако бъде признат за виновен по повдигнатото му обвинение за престъплението по чл. 203 от НК (длъжностно присвояване) Панайот Р. може получи наказание „Лишаване от свобода“ от 10 до 20 години, както и конфискация на част или цялото имущество, и лишаване от право да заема определена държавна или обществена длъжност и лишаване от право да упражнява определена професия или дейност.", "date": "2019.03.11", "title": "Обвиниха кмета на Созопол за присвояване на близо 2 млн. лв. "}
{"url": "https://www.monitor.bg:443/bg/a/view/zidan-se-zavryshta-nachelo-na-real-159413", "text": "Зинедин Зидан се завръща в „Реал“ (М), гръмнаха вкупом всички испански медии. Спецът е вариант номер 1 за заместник на Сантяго Солари, който се очакваше снощи да бъде освободен. Солари се сбогува с играчите на сутрешната тренировка, което е ясен знак, че часовете му начело на отбора са преброени. Все пак спецът ще остане на работа в клуба, но няма да е с първия отбор. Иначе поканата към Зидан е изненадваща, тъй като французинът сам напусна „Реал“ преди 9 месеца заради неразбирателство с клубния бос Флорентино Перес. Според мнозина в основата на конфликта е била готвената продажба на Кристиано Роналдо в „Ювентус“, но явно треньорът и босът са изгладили противоречията. Доскоро се смяташе, че Жозе Моуриньо е фаворит за завръщане на „Сантяго Бернабеу“. Огромните му финансови претенции, както и негативните оценки от страна на някои от лидерите в тима са разубедили Перес да покани пак Специалния. Като потвърждение, че треньорската рокада в клуба е факт, от „Реал“ назначиха извънредна пресконференция, но отказаха предварително да обявят темата. Кризата в „Реал“ и нулевият сезон пък принудиха капитана Серхио Рамос да прибегне до нетрадиционен подход в комуникацията си с феновете. Защитникът пусна в социалните мрежи интервю, което сам взе от себе си. В странната си изява Рамос признава, че той поема на 200 процента вината за отпадането от Шампионската лига и за това, че бе наказан за двата мача срещу „Аякс“. Испанският национал също така признава, че често повишава тон в съблекалнята и критикува съотборниците си, но „винаги конструктивно“.", "date": "2019.03.11", "title": "Зидан се завръща начело на „Реал“"}
{"url": "https://www.monitor.bg:443/bg/a/view/otkradnaha-nad-50-000-korena-lavandula-kraj-dobrich-159396", "text": "Три крупни кражби на лавандула за разсад са извършени само за четири дни в села край Добрич, сочи справка в ОД на МВР. Общо са откраднати 51 000 корена, с които били засети над 25 декара. Последната кражба е извършена на 8 март. От земеделска нива в село Одринци са задигнати 15 000 корена. Предния ден, в същото село, от друга нива, са откраднати 20 000 броя растения лавандула. Крупна кражба на лавандула от 8 декара нива в землището на село Орляк пък бе регистрирана на 5 март. Това са около 16 000 корена, изчисляват производители. Според осведомени източници, кражбите се извършват посред нощ от тумби цигани, които препродават разсада. Един стрък посадъчен материал струва 20 ст., а стрък крадена лавандула – 12 ст. Не се изключва и версията за износ на разсад за лавандула за съседна Румъния, където в момента е пикът на саденето на маслодайната култура и където цената е доста по-скъпа, отколкото у нас.", "date": "2019.03.11", "title": "Откраднаха над 50 000 корена лавандула край Добрич"}
{"url": "https://www.monitor.bg:443/bg/a/view/orban-priema-veber-zaradi-izkrluchvaneto-ot-enp-159414", "text": "Унгарският премиер Виктор Орбан ще приеме утре в Будапеща председателя на групата на Европейската народна партия в Европейския парламент Манфред Вебер, за да обсъдят въпроса за възможното изключване на управляващата в Унгария партия ФИДЕС от ЕНП. Това съобщи днес кабинетът на Орбан, цитиран от Асошиейтед прес. Унгария превърна враждебното отношение към имиграцията в основен акцент в кампанията си за изборите за Европейски парламент през май, припомня Ройтерс. В страната бяха разлепени плакати, обвиняващи председателя на Европейската комисия Жан-Клод Юнкер и американския милиардер Джордж Сорос, че заговорничат за унищожаване на европейската цивилизация чрез довеждане на мюсюлмани на континента. Тази кампания предизвика остри реакции в ЕНП, от която се чуха гласове, че ФИДЕС трябва да бъде изключена от партията заради тези плакати. Вебер призова Орбан да прекрати кампанията и да се извини за нея, както и да позволи на спонсорирания от Сорос Централноевропейски университет да остане в Будапеща. От следващата академична година ЦЕУ мести акредитираните си от САЩ програми във Виена, защото унгарското правителство отказа да сключи споразумение, гарантиращо цялата дейност на университета в Унгария. Миналата седмица унгарското правителство обяви, че анти-ЕС кампанията ще приключи тази седмица, но настоява, че въпросът с ЦЕУ е \"приключен\" с оглед на това, че малка част от програмите на университета остават в Унгария. В петък Орбан заяви, че се надява ФИДЕС да остане в ЕНП. В същото време той иска да постигне \"трансформация на ЕНП така, че в нея да има място и за противопоставящи се на имиграцията сили като ФИДЕС\". Унгарският премиер обяви, че ако ФИДЕС бъде изключена от ЕНП, първо ще се обърне за възможен нов съюз към Полша, където начело на управляващата партия \"Право и справедливост\" е неговият единомишленик популист Ярослав Качински, отбелязва Асошиейтед прес. В петък Орбан и полският премиер Матеуш Моравецки ще говорят в Будапеща на честванията по случай унгарската революция от 1848 г. срещу управлението на Хабсбургите. ", "date": "2019.03.11", "title": "Орбан приема Вебер заради изкрлючването от ЕНП"}
{"url": "https://www.monitor.bg:443/bg/a/view/autsorsing-kompaniite-sa-naj-golemite-naemateli-na-ofisi-159399", "text": "IT и аутсорсинг компаниите са основен двигател на пазара на качествени офис площи в София през 2018-та, тенденция, наблюдавана през последните няколко години. Преобладаващата част от реализираните сделки в размер на 80% се дължи именно на тях. Въпреки че предлагането на офиси клас А, B и C бележи стабилен ръст от 2010 г. насам, то продължава да бъде недостатъчно, съпоставено с търсенето. Фокусът на компаниите е основно върху най-висококачествените площи – клас А. Това показват и данните за нивата на свободните офиси през втората половина на 2018 г. Те са 10% от общия обем за периода, а делът на клас А е едва 25% от всички незаети площи. В следствие на пазарния дисбаланс в полза на наемодателите, стимулите, които те предлагат на потенциалните наематели са все по-малко и по-краткотрайни. Офертните наемни нива при офиси клас А през 2018 г. се запазват съответно - 15 евро на кв.м.в идеален център, 14 евро на кв.м. в широк център и 13 евро на кв.м. - в периферните зони на София. Нивата на търсене на качествени офис площи през цялата 2018 г. се запазват високи. Нетните усвоени площи при офиси клас А, B и C в София през втората половина на 2018 г. са почти 39,000 кв.м., а на годишна база - около 82,500 кв.м. Брутно наетите площи, т.е. всички транзакции на пазара в София, за второто полугодие на 2018 г. са 122,700 кв.м., а за цялата година - близо 188,500 кв.м.  През изминалата 2018 г., както и през 2017 г., отдаването на офис площи на етап „в строеж“ е 41% от всички транзакции. Сред основните причини за търсене са подновяване на съществуващ договор (22%), релокация (17%) и разширяване на компанията в текуща или в нова локация (15%). Според прогнозите на Colliers през 2019 г. няма да има промени в основните тенденции, които се наблюдават на пазара. Цените ще се задържат около настоящите си нива. Въпреки планираното излизане на пазара на нови площи, недостигът на качествени офиси ще продължи. ИТ и аутсорсинг секторът ще останат главните двигатели на пазара, като нови негови представители ще стартират дейност в България. ", "date": "2019.03.11", "title": "Аутсорсинг компаниите са най-големите наематели на офиси"}
{"url": "https://www.monitor.bg:443/bg/a/view/blatechki-se-vryshta-s-nov-serial-159403", "text": "Нов драматичен сериал се задава на хоризонта, в чиято главна роля влиза неподражаемия Христо Мутафчиев, както „Монитор“ първи писа. Със старта на снимките, които ще текат от март до май основно в София, започнаха да се появяват и нови известни имена към каста. С роля в поредицата, чието работно заглавие е „Ягодова луна“, ще се разпише Асен Блатечки. Лошото момче на българското кино от дълго време се беше отдръпнал от малкия екран и се беше отдал на новото си амплоа на режисьор, както и на първата си любов – театъра. Той ще застане рамо до рамо със звездата на Народния и всеобщ любимец Деян Донков. Зрителите няма да имат достатъчно време да забравят силния образ на Кико, в който Александър Сано влезе за мини-сериала „Денят на бащата“ по БНТ, и ще го видят в съвсем различна светлина, в новия проект на Нова телевизия. Преди време Христо Мутафчиев надигна завесата за новия си герой като го описа като „няма да е най-добрият човек, когото познаваме“. За сюжета пък разказа, че ще е жанр, подобен на „Откраднат живот“ – романтична сага или драма, но главните действащи лица няма да са лекари, а от съвсем друго съсловие. Оказва се, че историята ще се върти около пожарникари – идея, доста успешно експлоатирана в Америка. Единственото известно дамско присъствие към момента е Йоана Буковска, която се разписа с основна роля в първите сезони на „Откраднат живот“ и с малко, но запомнящо се появяване в „Денят на бащата“.", "date": "2019.03.11", "title": "Блатечки се връща с нов сериал"}
{"url": "https://www.monitor.bg:443/bg/a/view/pochina-oshte-edna-zvezda-ot-bevyrli-hils-90210-159385", "text": "Точно пет дни след смъртта на актьора Люк Пери ни напусна още една звезда от култовия сериал \"Бевърли хилс 90210\" – Джед Алън. Той издъхна на 84 години, а за това съобщи синът му Рик Браун с публикация във фен страница в социалните мрежи. Той почина без мъки, в обкръжението на семейството си. Той много ни обичаше, както и всички хора около себе си“, написа наследника му. Алън беше познат на редовия зрител като Ръш Сандърс в \"Бевърли хилс 90210\" и Дон Крейг в сапунения сериал „Дните на нашия сериал“. Наскоро стана ясно, че \"Бевърли хилс 90210\" ще получи продължение. Актуалната история ще бъде показана това лято, почти 20 години след излъчването на последния епизод. Повечето главни попълнения в каста ще се завърнат в продукцията.", "date": "2019.03.11", "title": "Почина още една звезда от \"Бевърли хилс 90210\""}
{"url": "https://www.monitor.bg:443/bg/a/view/dostavjat-f-16-block-70-za-bylgarskite-vvs-prez-2023g-159390", "text": "Новият изтребител F-16 Block 70 може да бъде доставен за българските ВВС евентуално през 2023 година.  Първият самолет от тази модерна модификация се очаква да бъде произведен в новия завод на компанията Lockheed Martin година по-рано. В момента заводът, който се намира в Грийнвил, Южна Каролина, е пред пуск, като в момента се правят тестове на производствените линии. Това съобщи в рамките на представянето на F-16 Block 70 в Пловдив директорът „Международно бизнес развитие на F-16“ в Lockheed Martin Джеймс Робинсън, който обаче уточни, че сделката е предмет на преговори между правителствата на България и САЩ. По думите му очакванията са преговорите да бъдат финализирани през юни или юли т.г. „Получихме много голяма поръчка от Бахрейн и това наложи изграждането на новия завод в Грийнвил. Следващата поръчка за F-16 Block 70 получихме от Словакия. Интерес към F-16 са заявили и държави от Азия, Южна Америка и средиземноморския регион. Ние сме оптимисти и се надяваме да имаме възможност да доставим подобна техника и за България”, каза Робинсън. По думите му Гърция е един от клиентите им, който ъпгрейдва вече закупените F-16, като програмата при тях е за версия F-16 V на 85 самолета. В сделката с България влиза доставката на осемте машини, оръжейната им система за поразяване на цели на земята и във въздуха, изграждането на инфраструктурата и обучението на пилоти и механици. F-16 Block 70 разполага с модерна авионика, част от която е система за предотвратяване на сблъсък със земята, ако пилотът е припаднал. На презентацията в Пловдив Робинсън излъчи запис от пилотска кабина със същия казус, като на определена височина при неадекватен пилот самолетът е поет от системата и е издигнат обратно във въздуха. По думите на Джеймс Робинсън само до момента тази система е спасила 8 пилоти. Наред с това модификацията F-16 Block 70 има 12 000 летателни часа без нужда от основен ремонт. Заради модерната си радарна система изтребителят може да поразява до 20 цели на земята и във въздуха почти едновременно. Резервоарът на изтребителя е по-голям и съответно – полетът също е по-дълъг от този на традиционните F-16. Ако двете правителства се договорят за доставка на F-16 Block 70 за българските ВВС, обучението на пилотите от Авиобаза Граф Игнатиево в САЩ ще продължи от 9 месеца до 1 година. Младите български пилоти обаче трябва да минат 2-годишно обучение в Щатите. От компанията уточниха, че в момента разработват хеликоптер от ново поколение, който има два пъти по-големи способности от съществуващите със запазване на оперативните му способности. Щатската фирма работи и с НАСА за изпращане на хора отново на Луната, а и на Марс. В момента разработват и свръхзвуков самолет, съобщи още Робинсън. Партньорството на компанията в България, ако бъдат поръчани F-16 Block 70, ще обхване и родните научни среди, бе категоричен той. От Lockheed Martin обаче няма да изграждат завод в България, но ще разчитат на поддръжката на F-16 Block 70 да бъде поета от български фирми.", "date": "2019.03.11", "title": "Доставят ни F-16 Block 70 през 2023 г. (ВИДЕО)"}
{"url": "https://www.monitor.bg:443/bg/a/view/ostaviha-dilyra-mesechinata-zad-reshetkite-159404", "text": "Един от най-известните дилъри на синтетична дрога в Сливенско, живеещият постоянно в град Шивачево Пламен С. Русев, по-популярен с прозвището си Месечината, остана за постоянно в ареста след поредно задържане от служители на сектор БОП - Сливен. Завърналият се наскоро от „гурбет“ в Испания мъж е бил закопчан на 4 март . При обиска в дома му били намерени и иззети 36 пликчета с общо 27 грама метаамфетамини. По образуваното досъдебно производство за незаконно притежание и разпространение на дрога спецченгетата и прокуратурата са прибавили и обвинение за пране на пари. През периода от есента на м.г. до 5 февруари Месечината, сам и в съучастие с майка си,  се обзавел с нов джип на стойност 40 000 лв. Според наблюдаващия производството окръжен магистрат сумата била от незаконната му дилърска дейност. Защитникът му обаче е категопичен, че парите били придобити от работа в Испания. Запознати припомнят, че това не е първото пребиваване на шивачевеца в ареста. През 2012 за същото престъпление той е бил осъден условно. Според прокуратурата при по-лека мярка за неотклонение Месечината може да се укрие или да извърши друго престъпление. Услугите му ползвали над 60 наркозависими в региона, на практика той се явявал един от най-сериозните местни разпространители на синтетика.  ", "date": "2019.03.11", "title": "Оставиха дилъра Месечината зад решетките"}
{"url": "https://www.monitor.bg:443/bg/a/view/marija-gabriel-s-naj-mnogo-nominacii-za-vodach-na-evrolistata-na-gerb-159398", "text": "Еврокомисарят Мария Габриел е с най-много номинации за водач на евролисатата на ГЕРБ за предстоящите избори за ЕП през май. Това стана ясно от думите на шефът на ПГ на ГЕРБ Цветан Цветанов, който заедно с Габриел участва в конференция за киберсигурността. Габриел е получила над 10 000 номинации от структурите на ГЕРБ от 232 общини. Въпреки това той уточни, че има процедури и номинациите все още не се приключили. Окончателната листа пък ще стане ясна след решение на Изпълнителната комисия на ГЕРБ. \"Убеден съм, че Мария Габриел има изключително голям потенциал. Тя е работила по много сериозни досиета както като евродепутат, така и като еврокомисар. Знаете, че в момента най-актуалната тема е дигиталният свят и всичко, което е свързано с цифровата икономика, заяви още Цветанов.", "date": "2019.03.11", "title": "Мария Габриел с най-много номинации за водач на евролистата на ГЕРБ"}
{"url": "https://www.monitor.bg:443/bg/a/view/a1-predlaga-novite-modeli-go-pro-s-kalyf-valentino-rosi-159395", "text": "Специално за старта на сезона в MotoGP* А1 предлага ексклузивно у нас най-новите модели на камерите GoPro със специален промо калъф, посветен на легендата в моторните спортове Валентино Роси. Промоционалният комплект е наличен в онлайн магазина на А1, като GoPro Hero 7 Black може да се закупи за 869,99 лева в брой или 39,99 лева на изплащане, GoPro Hero 7 Silver за 669,99 лева в брой или 31,99 лева на изплащане, а цената на GoPro Hero 7 White е 469,99 лева в брой или 21.99 лева на лизинг. Офертата важи за всички клиенти на А1 при подновяване на настоящия си абонаментен план с нов двугодишен договор. GoPro Hero 7 Black е най-добрият GoPro модел, създаван някога. Подходящ е феновете на екстремните спортове и преживявания. 7 Black разполага с автоматична стабилизация и сменяема батерия. Камерата е 12 MP, водоустойчивa e и може снима видео със скорост от 240 кадъра в секунда. Също така разполага с GPS и Wi-Fi, които позволяват стрийминг в реално време. GoPro Hero 7 Silver разполага с 10 MP камера и е подходящ за хора, които обичат да пътешестват. Моделът идва с вградена батерия, възможност за снимане на 4K видео, GPS и интуитивен тъчскрийн. Hero 7 White е бюджетното предложение на GoPro, което е отличен избор за всеки селфи ентусиаст. Моделът изпъква със своята здравина и компактност. Позволява и вертикално снимане на снимки и видео, които веднага могат да бъдат споделени в социалните мрежи.", "date": "2019.03.11", "title": "A1 предлага новите модели GoPro с калъф „Валентино Роси”"}
{"url": "https://www.monitor.bg:443/bg/a/view/el-maestro-poema-avstrijski-grand-159402", "text": "Бившият треньор на ЦСКА Нестор Ел Маестро почти сигурно ще поеме гранда “Аустрия” (Виена), твърдят медиите в Австрия. В момента тимът заема третото място в местното първенство, а смяната на треньора е заради загубата с 1:3 от “Алтах” през уикенда. “Идва ли Нестор Ел Маестро? В понеделник в 12.00 часа играчите на „Аустрия” бяха информирани, че ще имат нов треньор. Все още не е ясно кой ще е негов наследник, но фаворит е Нестор Ел Маестро. Доскоро той с голям успех водеше българския ЦСКА”, пишат още в Австрия. Както е известно, Ел Маестро пое червените през лятото и ги води до началото на февруари тази година, когато бе сменен от Любослав Пенев. В същото време бившият нападател на ЦСКА Мауридес дебютира във втора дивизия на Китай за “Чанчун Ятай” с разгром 4:1 над “Шанхай Шенксин”. Бразилецът изигра 90 пълни минути за новия си тим. Той имаше принос за четвъртото попадение, когато изпрати мощен шут към вратата, а топката мина между краката на защитник, но стражът изби и при добавката Шаошен реализира за крайното 4:1.", "date": "2019.03.11", "title": "Ел Маестро поема австрийски гранд"}
{"url": "https://www.monitor.bg:443/bg/a/view/bolest-povali-serena-otkaza-ja-ot-indiyn-uels-159386", "text": "Бившата №1 в световната ранглиста Серена Уилямс напусна турнира в Индиън Уелс в третия кръг, след като се отказа срещу Гарбине Мугуруса при резултат 6:3, 1:0 в полза на испанката. 37-годишната Уилямс заяви, че се е разболяла и още преди мача не се е чувствала добре, което стана и причина да прекрати участието си в началото на втората част. Така след само 46 минути на корта Мугуруса се класира за осминафиналите на турнира. Доста повече усилия за класирането си за тази фаза на турнира трябваше да положи Симона Халеп. Поставената под номер 2 румънка победи със 7:6(3), 7:5 украинската квалификантка Катерина Козлова и в следващия кръг ще играе с чехкинята Маркета Вондрушова, която победи латвийката Елена Остапенко с 4:6, 6:3, 6:4. За осминафиналите се класира и украинката Елина Свитолина. Шестата в схемата победи със 7:5, 6:4 представителката на Австралия Дария Гаврилова. В следващия етап съперничка на Свитолина ще бъде друга представителка на \"зеления\" континент - Ашли Барти, която спечели с 6:3, 6:2 срещу американката Дженифър Брейди. При мъжете Рафаел Надал записа безпроблемна победа на старта, след като се наложи над американеца Джаред Доналдсън с 6:1, 6:1. Следващият съперник на испанеца ще е Диего Шварцман (Арж), който се наложи с 6:3, 6:1 над Роберто Карбайес. Носителят на три титли от „Големия шлем“ Стан Вавринка също се класира за следващата фаза. Швейцарецът, който в момента заема 40-о място в световната ранглиста, надигра с 6:4, 6:7(5), 7:5 унгареца Мартон Фучович в един от най-равностойните мачове за деня. В следващия кръг съперник на Вавринка ще бъде сънародникът му Роже Федерер, който по-рано през деня спечели в два сета срещу германеца Петер Гойовчик – 6:1, 7:5. Руснакът Данийл Медведев също продължава напред след победа със 7:5, 6:0 срещу американеца Макензи Алекзандър, а негов следващ съперник ще бъде Филип Крайнович. Сърбинът победи белгиеца Давид Гофен с 6:3, 6:3. За третия кръг на турнира се класира и поставеният под номер 8 в основната схема Джон Иснър. Американецът спечели с 6:0, 6:2 срещу австралиеца Алексей Попирин за по-малко от час игра. Хърватинът Марин Чилич (№10) победи сърбина Душан Лайович с 6:3, 6:4 и в следващия етап ще срещне канадеца Денис Шаповалов, който се наложи със същия резултат над американеца Стийв Джонсън.", "date": "2019.03.11", "title": "Болест повали Серена, отказа я от Индиън Уелс"}
{"url": "https://www.monitor.bg:443/bg/a/view/osydiha-trima-bratja-za-grabej-v-syuchastie-159388", "text": "Трима братя, предадени на съд с обвинителен акт на Окръжната прокуратура във Варна за грабеж в съучастие, бяха осъдени днес от състав на Варненския окръжен съд. 34-годишният Здравко Борисов ще изтърпява наказание „лишаване от свобода“ за срок от 4 години при строг режим. Брат му, 33-годишният Ивайло, бе осъден на 2 години лишаване от свобода, също при строг режим. По време на извършване на грабежа на 12 август, 2014 г. двамата действали в условията на опасен рецидив. Третият брат, 27-годишният Росен, който е неосъждан, получи наказание 2 години лишаване от свобода с 4-годишен изпитателен срок. До присъдите на тримата братя се стигна, след като те се признаха за виновни и пожелаха да сключат споразумение с Окръжната прокуратура във Варна, като се отказаха от разглеждане на делото срещу тях по общия ред и възстановиха напълно стойността на отнетите вещи на пострадалите. Споразумението бе одобрено от Варненския окръжен съд и влиза в сила веднага. Според данните по делото, братята отнели от трима пострадали лични вещи, дрехи, мобилни телефони, бижута на обща стойност 1 583 лева, без съгласието на собствениците, с намерение противозаконно да ги присвоят. Пострадалите мъже отишли да се изкъпят в басейна на „Топлата вода“ във Варна. Докато се къпели, тримата братя отишли до колата им и успели да задигнат дрехите им и други лични вещи. Минувач видят действията на крадците и съобщил на потърпевшите. Така тримата братя били заварени на място, като за да запазят откраднатото, употребили сила. Здравко и Ивайло са осъждани многократно. В момента най-големият брат изтърпява наказание лишаване от свобода в затвора по предходна ефективна присъда.", "date": "2019.03.11", "title": "Осъдиха трима братя за грабеж в съучастие"}
{"url": "https://www.monitor.bg:443/bg/a/view/zadava-se-novo-derbi-samo-sled-mesec-159405", "text": "Мачът, който предизвиква най-голям интерес сред футболните фенове у нас, ще има още две издания до края на шампионата. „Левски“ и ЦСКА ще се изправят един срещу друг само след месец. Независимо кой измежду „сини“ и „червени“ ще е по-напред в класирането, мачовете между тях се падат съответно в 30-ия и 35-ия кръг. От подреждането зависи само кога в тези двубои ще са домакинствата за тимовете. При всички положения първата среща между „Левски“ и ЦСКА ще се играе на 20 или 21 април. Това е седмицата преди Великден, като битката ще е или на Лазаровден, или на Цветница. Вторият мач се пада Интересно е, че ако се запази класирането в този си вид и след 26-ия кръг, само в рамките на няколко дни ще има две дербита „Лудогорец“ - ЦСКА. Първото от тях ще е за Купата през седмицата, а второто за първенството през уикенда в началото на април.  Цялата програма за плейофите ще стане ясна след последния кръг на редовния сезон, като всичко зависи от крайното класиране на отборите в първата шестица и втората осмица. 26-ият кръг ще се изиграе през предстоящия уикенд, като ЦСКА е домакин на „Берое“, а „сините“ гостуват на „Верея“. За двубоя с последния в класирането Георги Дерменджиев планира да направи редица промени в сравнение с домакинството на „Лудогорец“. Наставникът на 26-кратните шампиони ще се довери на част от играчите, които са записали по-малко минути в последните двубои, а почти сигурно дебют ще направи Еркебулан Сейдахмет. Вероятността за това Казахстанския Меси да запише първи минути се увеличава и заради наказанието на Хали Тиам, което ще освободи квота за играч извън ЕС. Полузащитникът си изкара девети жълт картон срещу „Лудогорец“ и няма да бъде на разположение на Георги Дерменджиев освен в мача с „Верея“ и за старта на плейофите. Друг проблем пред „сините“ е която може да доведе до рокади в защитата и започването на Живко Миланов като титуляр. Именно ветеранът прие и найтежко загубата от шампионите с 0:2 на „Герена“. „Срамно и обидно е пред тези хора, които бяха на трибуните. „Лудогорец“ ни надигра тотално. Изключително слаб мач. Може би наистина бяха пренавити момчетата от многото хора на стадиона. Обстановката не е добра на „Герена“, щом „Левски“ е на трето място“, коментира Миланов.", "date": "2019.03.11", "title": "Задава се ново дерби \"Левски\" - ЦСКА само след месец"}
{"url": "https://www.monitor.bg:443/bg/a/view/london-i-bruksel-spirat-pregovorite-159383", "text": "Европейската комисия съобщи, че за тази седмица не са насрочени разговори на политическо равнище с Лондон по повод оттеглянето на Великобритания от ЕС. Говорител на комисията добави, че председателят на ЕК Жан-Клод Юнкер е разговарял по телефона с британския премиер Тереза Мей. Двамата остават във връзка тази седмица, добави говорителят. По неговите думи всякакви договорености по предпазната мярка за ирландската граница следва да бъдат търсени в преходния срок след оттеглянето на Великобритания. Оставаме на разположение за срещи по всяко време с британските преговарящи. Готови сме да ратифицираме споразумението с Лондон преди 29 март. Сега е ред на британския парламент да приеме важни решения, обобщи говорителят. Преходният срок след оттеглянето на Великобритания от ЕС се предвижда да бъде две години, но само ако британската страна напусне по силата на постигнатото споразумение. Засега британският парламент не подкрепя споразумението. За да влязат в сила, постигнатите договорености подлежат на утвърждаване и от Европейския парламент. Преговорите за Брекзит вече се водят между британското правителство и британските депутати, заяви главният преговарящ на Европейския съюз за Брекзит Мишел Барние, цитиран от Франс прес. Барние отбеляза, че ЕС вече е направил своите предложения за излизане от кризата в преговорите за излизането на Великобритания от блока. \"Ние направихме конструктивни предложения, за които припомних в петък. Имаше обсъждания през целия уикенд, а сега вече дискусиите и преговорите се водят между правителството в Лондон и парламента\", каза Барние при пристигането си за среща в Брюксел с посланиците на 27-те страни в ЕС.", "date": "2019.03.11", "title": "Лондон и Брюксел спират преговорите"}
{"url": "https://www.monitor.bg:443/bg/a/view/mariana-popova-izpja-javorov-159387", "text": "С огромно уважение към вечните стихове на Пейо Яворов, певицата Мариана Попова предприе риска да изпее едно от най-нежните и емблематичните негови творения „Две хубави очи“. Видеото към песента пък е с кадри от филма „Дамасцена“, в който с главна роля изгря годеникът на изпълнителка Веселин Плачков. Песента има дълга история. Преди много години мелодията се появила в ума на Стоян Стоянов. Стоян или Течо, както го наричат приятелите му не е композитор, нито музикант, а патриот, който работи в България и за България, отглежда рози и продава розово масло по целия свят, а със спечеленото е издигнал етнографския комплекс Дамасцена. Дава стипендии на талантливи и умни млади българи да се изучат в чужбина с уговорката, че ще се върнат после да работят за родината. Песента, подобно на всичко, което прави Течо в живота си е израз на личната му житейска философия. Темата за емиграцията вълнува дълбоко тази възрожденска личност. Неслучайно е застъпена и във видеоклипа на “Две хубави очи”, който започва с изключително силен диалог за бягството през терминал 2. За да се стигне от музиката в сърцето на един родолюбец до професионално изпипана и завършена музикална творба, е била нужна намесата на Дани Милев. Той се заема с аранжимента. Изборът на текста също е на самия Стоян Стоянов, за когото Яворов е на най-висок пиедестал сред поетите.", "date": "2019.03.11", "title": "Мариана Попова изпя Яворов (ВИДЕО)"}
{"url": "https://www.monitor.bg:443/bg/a/view/mon-iskat-po-strogi-sankcii-za-roditeli-neizprashtashti-decata-si-na-uchilishte-159394", "text": "Социалните помощи на родителите, които не вземат мерки децата им да присъстват редовно в училище, ще бъдат спирани за дълго. Конкретно как да става това се консултира с народните представители и механизми за повече принудителни мерки към родителите ще залегнат в предложения за промени в Закона за социалното подпомагане и Закона за семейните помощи. Това съобщи в Хасково на дискусията „Европа в нашия дом“ министърът на образованието и науката Красимир Вълчев. Според него сегашните глоби по Закона за предучилищното и училищното образование не винаги се налагат. Кметовете понякога се въздържат, а понякога глобите са несъбираеми, призна просветният министър. Голям проблем за образователната система ставал и т. нар. „скрито отпадане“ на деца от системата. Това са случаите, в които децата не са отписани от системата, но фактически не са усвоили никакви знания. Министър Вълчев припомни, че в системата са били записани обратно над 40 000 ученика, за което са работили над 11000 души от различни институции. Важно е контролът над тези деца да продължи и след началото на учебната година, а не само да се прави активна кампания преди нейното начало, допълни той. Домакина на форума „Европа в моя дом“ беше областният управител на Хасково Станислав Дечев, а сред гостите бяха евродепутатът Ева Майдел и депутата Делян Добрев. В дискусията с основна тема образование участваха директори на училища, педагози, инспектори и синдикалисти.", "date": "2019.03.11", "title": "По-строги санкции за родителите при кръшкане от училище "}
{"url": "https://www.monitor.bg:443/bg/a/view/ulica-ot-vremeto-na-osmanskata-imperija-se-pokaza-pod-shishkovata-gradinka-159391", "text": "Улица от времето на Османската империя и керамичен водопровод от 19 век се показаха при ремонта на Шишковата градинка във Варна. Калдъръмът се намира на около 3 метра под нивото на сегашната градинка. Керамичният водопровод пък е на около половин метър над каменната улица. Eкип от Регионалния исторически музей във Варна следи внимателно какво разравят строителите с багера. Находките предизвикват интереса на варненци, които приближават до загражденията, за да надникнат в изкопите. Много от тях бяха заблудени, че са открити вкаменелости от динозавър. Самите археолози пък в първия момент се заблудиха, че това е част от старата крепостна стена на древния град Одесос. „Находките са ценни донякъде“, коментира главен асистент д-р Христо Кузов от Варненския археологически музей. Той разкри, че археолозите са очаквали по-древни структури. „Повече от половин век поколения варненски археолози предполагаха, че тук преминава крепостната стена на Одесос. Оказа се, че я няма. Явно структурата, за която са си мислили, че е крепостна стена, се оказва тази османска улица, обясни Кузов. От друга страна, разкриването на калдъръма не е никак случайно. Навремето на това място е бил разположен един от най-колоритните варненски пазари. „Ченгене пазар“ е бил едно от най-оживените места в града и не е имал кръгла форма. Разкритата османска улица може частично да бъде експонирана, но това зависи от проектантите“, добави археологът.", "date": "2019.03.11", "title": "Улица от времето на Османската империя се показа под Шишковата градинка "}
{"url": "https://www.monitor.bg:443/bg/a/view/danychnite-v-ispanija-pognaha-nejmar-159384", "text": "Макар вече година и половина да не живее в Испания, бразилската футболна звезда Неймар си има проблеми с местните данъчни власти. Те са започнали разследване срещу него за бонус, получен в последните месеци, преди да напусне „Барселона“ в посока „Пари Сен Жермен“. Става въпрос за т.нар. \"премия за лоялност\", която бразилецът получи за подновяването на контракта си с каталунците през 2016 г. Тя влезе в сила на 1 август 2017 г., а в дните след това той реализира официалния си трансфер в ПСЖ за рекордните 222 млн. евро. Сега данъчните проверяват дали Неймар е внесъл необходимите данъци на колосалната сума от 64.4 млн. евро. Отделно от това проверяват и дали е платил данъците върху въпросните 222 млн. евро, с които премина на \"Парк де Пренс\". Именно Неймар попада под ударите на данъчните, защото формално той сам извади тази сума, за да активира клаузата за прекратяването на контракта си с \"блаугранас\" и да премине в Париж. И тъй като е прекарал 183 дни като жител на Испания през 2017 г., дължи данъци върху тези суми за въпросния период. Ако не е платил налозите върху тях, бразилецът ще се озове в затвора. Освен всичко, той се впуска в съдебна битка и с “Барселона” заради този прословут бонус. Каталунците платиха на практика само 24 млн. евро от него и отказаха да преведат останалата сума именно заради трансфера. Те претендират да получат обратно изплатените вече пари, както и лихвите по тях. Този казус ще бъде решен от испанския съд на 21 март.", "date": "2019.03.11", "title": "Данъчните в Испания погнаха Неймар"}
{"url": "https://www.monitor.bg:443/bg/a/view/a1-avstrija-poluchi-licenz-za-chestoti-za-izgrajdane-na-5g-mreja-159373", "text": "По време на търг за разпределение на радиочестотния спектър от 3,5 GHz в Австрия, A1 Австрия спечели лиценз за използване на между 100 и 140 MHz от него на стойност от 64,3 млн. евро. Честотите ще бъдат използвани за изграждане на новата 5G мрежа на компанията. Проведеният търг разпредели общо 39 блока от по 10 MHz в честотната лента от 3.5 GHz, като вследствие на спечелването му A1 Group прави поредната стъпка към по-бързото въвеждане на новата технология. Лицензираният период за използване на радиочестотната лента е валиден в периода от 1 януари 2020 г. до 31 декември 2039 г. Австрия е една от първите страни в Европа, които провеждат търг за честоти за въвеждането на 5G, като А1 Group e сред пионерите във внедряването на новата технология. У нас А1 още миналата година демонстрира възможностите на 5G и модернизира мрежата си, така че да е готова за скоростно ѝ въвеждане. „Очакваме 5G да се появи в България през 2020 г., като имаме готовност да внедрим технологията веднага, щом са налични устройства, които поддържат 5G и разполагаме с необходимите честоти. Като част от А1 Group вярваме, че възможностите на компанията ни на световно ниво биха ни позволили да бъдем първият телеком у нас, който ще внедри новата технология”, коментира Тодор Ташев, старши директор „Мрежа и услуги” в А1 България. „5G ще бъде мрежа на мрежите, която ще обедини всички съществуващи стандарти и ще позволи развитието на технологиите на бъдещето – свързаната мобилност, дигиталната медицина и интелигентните фабрики. Надяваме се българските институции да направят стъпките, за да се разпределяне необходимите честоти и нашата страна да е сред първите, които имат работеща 5G мрежа в Европа”, добави Тодор Ташев. От 2016 г. насам А1 е инвестирала над 200 млн. лева в модернизацията на мрежата си, като към края на 2018 г. внедри и 4,5G технология в цялата страна. 4,5G осигурява скорост на връзката с 30% по-висока спрямо досега (до 150 Mbps) чрез т. нар. „обединяване на честоти” (Carrier Aggregation). Тези подобрения на мрежата позволяват бърз ъпгрейд към 5G, когато има условия за това.", "date": "2019.03.11", "title": "A1 Австрия получи лиценз за честоти за изграждане на 5G мрежа"}
{"url": "https://www.monitor.bg:443/bg/a/view/nov-anesteziolog-v-otkradnat-jivot-159392", "text": "Нов анестезиолог ще влезе тази седмица в операционната на клиника „Света Анастасия“. Около този сюжет ще се завърже нова драма в медицинската сага „Откраднат живот“. След като от началото на новия сезон гледаме актрисата Гергана Стоянова в ролята на притеснената съпруга на Орлин – любовника на доктор Стилянова (Ралица Паскалева), сега зрителите ще я видят и на работния фронт. Този факт ще извади от зоната на комфорта Галя, чиято тайна връзка тъкмо е разкрита от съпруга й доц. Захариев (Емил Марков). Проблемите между двете двойки ще назреят, а решенията за съвместното бъдеще ще бъдат неочаквани. Друга любима двойка, която обаче претърпя пълен крах миналия сезон - доктор Хинова (Деси Бакърджиева) и доцент Мазов (Моньо Монев), отново ще се изправят един срещу друг, но този път казусът ще бъде предизвикан от състоянието на Стаменова (Ернестина Шинова). В центъра на конфликта ще се озове Ина Фотева (Ирина Митева), която ще трябва да постави ултиматум за бъдещето на доктор Стаменова в болницата и справянето й с тежката зависимост. Няма как след като новите серии са под надслов „Любовта лекува“, основните сюжетни линии да не се въртят около сърдечните трепети на персонажите. Точно в така ситуация ще бъдат поставени героите на Диана Димитрова и Иван Юруков – доктор Огнянова и новият неврохирург - доктор Табаков. Тя ще го подкрепи в критична ситуация с пациент. В новите серии ще има и малко екшън след като доктор Борис Тасев (Наум Шопов-младши) е нападнат, а случилото ще създаде кризисна ситуация с неясни последствия.", "date": "2019.03.11", "title": "Нов анестезиолог в „Откраднат живот“"}
{"url": "https://www.monitor.bg:443/bg/a/view/guajdo-zove-za-izvynredno-polojenie-vyv-venecuela-159389", "text": "Опозиционният лидер Хуан Гуайдо призова парламентът да обяви извънредно положение, за да позволи влизането на хуманитарна помощ в страната, предаде АФП. Освен това Гуайдо призова гражданите да излязат на протести, \"защото този режим оставя венецуелци да умират\". Той призова силите за сигурност да престанат \"да прикриват диктатора\", визирайки президента Николас Мадуро. Голяма част от Венецуела е без ток от четвъртък вечерта. Гражданите нямат осветление, вода, средства за транспорт и комуникации и имат все по-големи затруднения в снабдяването с необходимите стоки и продукти, отбелязва АФП. Най-малко 15 болни вече загинаха в болниците, които рядко имат функциониращ генератор на електричество. \"Утре ще поискам от парламента да обяви извънредно положение, за да позволи достъпа на хуманитарна помощ\" в страната, обяви Гуайдо. Това ще позволи и да се поиска международна помощ, добави той. \"Трябва да се заемем веднага с тази катастрофа\", подчерта опозиционният лидер, който се самообяви за временно изпълняващ длъжността президент на страната. Липсата на електричество премина символичната граница от 72 часа, отбелязва АФП. Министърът на информацията Хорхе Родригес обяви, че училищните занятия се отменят. Няма да работят и търговските компании, предаде Ройтерс. Това е второто подобно съобщение от началото на спирането на тока. Недостигът на електроенергия е принудил митничарите на летището в Каракас да записват ръчно пристигащите и заминаващите, а контролът е по-гъвкав. Имената и номерата на паспортите се записват с химикалки на хартия, защото автоматизираните системи не работят.", "date": "2019.03.11", "title": "Гуайдо зове за извънредно положение във Венецуела"}
{"url": "https://www.monitor.bg:443/bg/a/view/zapochva-izboryt-na-investitor-za-aec-belene-159375", "text": "„Национална електрическа компания“ ЕАД стартира процедурата за избор на стратегически инвеститор за изграждане на АЕЦ „Белене“. В рамките на поканата се дава възможност и за заявяване на интерес за придобиване на миноритарно участие в бъдещата проекта компания, както и/или за закупуване на електрическа енергия от бъдещата електроцентрала. Целта на поканата е да предостави определена информация на страните, които желаят да заявят участие в процедурата, съобщиха от енергийното министерство. Българската страна ще участва в проектната компания, екплоатираща АЕЦ „Белене“ с апортна вноска на активите, в това число – лицензираната площадка, наличното оборудване, издадените решения, разрешение, лицензии и други документи, свързани с проекта. В процедурата са заложени редица условия с цел максимална защита на имуществения интерес на българската страна. Българската държава, чрез НЕК ЕАД, си запазва правото на блокираща квота при вземането на решения по определени въпроси от компетентността на общото събрание на акционерите в проектната компания. Предвижда се изграждането на централата да се реализира на пазарен принцип, без сключване на дългосрочни договори за изкупуване на електроенергия от държавата и предоставяне на държавни гаранции. Заявление за участие в процедурата за избор на стратегически инвеститор, съответно интерес за придобиване на миноритарно акционерно участие в проектната компания, могат да подават български или чуждестранни юридически лица, както и обединения от такива. Срокът за получаване на заявления за участие е до 90-тия ден, считано от датата на публикуване на поканата в Официален вестник на Европейския съюз. Индикативният срок за приключване на процедурата е 12 месеца, считано от датата на публикуване на настоящата покана в Официален вестник на ЕК. Процедурата е в изпълнение на решения на Народното събрание от 7-ми юни м.г. и на Министерския съвет от 29-ти юни 2018 г., уточняват от ресорното министерство.", "date": "2019.03.11", "title": "Започва изборът на инвеститор за АЕЦ „Белене“"}
{"url": "https://www.monitor.bg:443/bg/a/view/botev-pd-otkri-uchreditelnija-si-protokol-159382", "text": "Навръх 107-ата си годишнина „Ботев“ (Пд) се похвали с намирането на учредителния протокол от основаването на футболния клуб. „За нас е чест и гордост да Ви съобщим, че усилията на клуба да запълни една съществена част от липсващите парчета пъзел в своята ранна история, се увенчаха с успех. Най-важният документ, който поколения ботевисти мечтаеха да бъде открит, е намерен. От него ще научите, че на 11 март 1912 година група от 22 ботевисти провеждат събрание в сградата на Френския колеж „Свети Августин“, на което решават да учредят футболен клуб, който да ги обедини в общо дружество. Името на клуба „Христо Ботьов - футболно дружество“ предлага Теньо Русев“, се казва в обръщението на клуба, от което става ясно още, че „Ботев“ е трябвало да бъде създаден на 5 март 1907 г., но е получил забрана за регистрация. В същото време звездата на тима Тодор Неделев спечели приза за Футболист №1 на месец февруари според InStat Index. Националът изпревари вратаря на „Черно море“ Иван Дюлгеров, който е с InStat Index 304. Призовата тройка допълва друг футболист  на „Ботев“ (Пд) – капитанът Лъчезар Балканов, с InStat Index 290. Неделев стана и първият играч, който печели два поредни пъти класацията. В следващия двубой на „канарчетата“ срещу „Ботев“ (Враца) пък пловдивчани ще могат да разчитат на последното попълнение Александър Тонев, който вече е картотекиран.", "date": "2019.03.11", "title": "„Ботев“ (Пд) откри учредителния си протокол"}
{"url": "https://www.monitor.bg:443/bg/a/view/11-godini-sled-smyrtta-na-dimi-dara-ekimova-zapisa-duet-s-bashta-si-video-159368", "text": "Цели 11 години след като Дими Екимов от „Сленг“ ни напусна, вече порасналата му дъщеря Дара сбъдна мечтата си да пее се него. Младата певица пусна нова версия на песента „Мой свят“, в която нейните вокали са миксирани с оригиналното изпълнение на създателя на група „Сленг“. Идеята за своеобразния дует е на самата Дара. Вдъхновението идва с поканата да участва като вокалист в Slang By Dara Ekimova, трибют посветен на групата на баща й. „Първата ми мисъл беше да направим римейк на оригиналния клип, заснет от режисьора Васил Стефанов. После се замислих, дали е възможно да миксираме гласовете така, сякаш пеем „Мой свят” заедно с тати. Докато търсихме локации за снимките, Дуран Дуран ми изпрати демото. Не вярвах, че е възможно да сбъдна мечтата си и да пея с тати. Веднага направихме план за заснемането на клипа, а режисьорът даде великолепната идея оригиналното видео на „Мой свят” да е фон на моето изпълнение.\", споделя 16-годишната красавица по време на снимките. Младият фотограф Дуран Дуран е отговорен за миксирането на гласовете и сяда на режисьорския стол за проекта, а оператор на клипа е Борил Петров. Аранжиментът на изпълнението на Дара е дело на бийт мейкъра на годината Светлин Къслев. За проекта Slang by Dara Ekimova тийнейджърката получава покана от музикантите Станислав Петров – Стенли и Светослав Славков – Светльо. Дни, след като започват репетиции, те привличат още музиканти. Към групата се присъединяват Иван Попов (китара), Николай Николаев (барабани) и Илия Ранков (бас китара). Най-младият член на бандата е Николай. Той е на 22 години, а освен барабанист е и модел. Премиерата на Slang By Dara Ekimova ще се състои на 22 март в столичен клуб от 23 ч. Междувременно Дара работи по втория си самостоятелен проект – песента „Пробвай се“, както и по заснемането на клип към нея.", "date": "2019.03.11", "title": "11 години след смъртта на Дими: Дара Екимова записа дует с баща си (ВИДЕО)"}
{"url": "https://www.monitor.bg:443/bg/a/view/mikrobus-blysna-dve-velosipedistki-kraj-karabunar-ednata-pochina-159376", "text": "Две велосипедистки са били блъснати от микробус по пътя между септемврийските села Бошуля и Карабунар, като едната от жените е починала, а другата е тежко ранена и е в болница. Това съобщи говорителят на пазарджишката Областна дирекция на МВР Мирослав Стоянов. Инцидентът е станал в неделя, когато 73-годишната Р. П. от София и 69-годишната И. С. от град Септември решили да покарат колело извън населеното място. Те избрали шосето между Бошуля и Карабунар и се движели с велосипедите си по посока на движението, когато били застигнати от микробус „ Фолксваген“. Возилото било шофирано от 74-годишния Димитър П. от село Долно Вършило, който без да намали скоростта на буса при появата на двете колоездачки, ги блъска отзад и ги изхвърля извън пътя. По-възрастната жена от столицата умира от тежките травми, получени при удара, а приятелката й от Септември е настанена в болницата в Пазарджик с множество наранявания и фрактури, а според лекари от здравното заведение няма опасност за живота й. Разпитан от полицията каква е причината за фаталния удар шофьорът на буса не успял да даде смислено обяснение, а взетите проби за употреба на алкохол и наркотични вещества са отрицателни. Безстопанствени коне пък едва не убиха шофьор на лек автомобил“ Пежо“, който пътувал по шосето между Пещера и Пазарджик. Животните изскочили на пътя изневиделица и за да ги избегне, водачът на френската кола извил волана и автомобила се обърнал в канавката. Шофьорът е тежко ранен.", "date": "2019.03.11", "title": "Микробус блъсна две велосипедистки край Карабунар, едната почина"}
{"url": "https://www.monitor.bg:443/bg/a/view/aleks-i-lovnata-drujinka-na-laskin-otpraznuvaha-rojdenija-mu-den-snimki-159374", "text": "Актрисата Алекс Сърчаджиева отбеляза рождения ден на покойния си съпруг Иван Ласкин, който ни напусна на Богоявление. Вчера актьорът трябваше да отпразнува 49-ия си рожден ден. Поради това Алекс се събра с дъщерите му София и Люба, както и с ловната му дружинка, в любимата му ловна база край пазарджишкото село Карабунар. Сред присъстващите над 100 души бяха музикантът с поразяваща уста Димитър Ковачев – Фънки, режисьорът Андрей Слабаков със съпругата си Ернестина Шинова, готвачът Ути Бъчваров, скулпторът Георги Чапкънов и други.                      \"С трогателен сбор, организиран от ловната дружинка на Карабунар и близки приятели, бе почетена паметта на талантливия актьор Иван Ласкин навръх неговия рожден ден\", написа във Фейсбук Иван Тенев.", "date": "2019.03.11", "title": "Алекс и ловната дружинка на Ласкин отпразнуваха рождения му ден (СНИМКИ)"}
{"url": "https://www.monitor.bg:443/bg/a/view/18-medala-za-graciite-v-lisabon-159379", "text": "Българските гимнастички спечелиха общо 18 медала (5 златни, 8 сребърни и 5 бронзови) при жените и при девойките на международния турнир по художествена гимнастика в Лисабон (Пор). На финалите при жените Невяна Владинова, която стана първа в многобоя, взе златото на топка с оценка 20,300 точки, на бухалки с 19,833 точки и на лента с 18,600 точки, а на обръч е втора с 20,500 точки. Победителка на обръч е Боряна Калейн с 20,733 точки, която взе бронз и на топка с 18,567 точки. Катрин Тасева завоюва две сребърни отличия - на бухалки с 19,700 и на лента с 18,400 точки. При девойките Катрин Цонева има сребърен медал на топка със 17,300 точки и две бронзови отличия на въже и на бухалки. Стилияна Николова е със сребро на бухалки и бронз на топка, а Красимира Илиева взе сребърен медал на лента с 15,100 точки. Четири отличия имат българките и в многобоя в събота - злато за Владинова и сребро за Тасева при жените, а при девойките - сребро за Катрин Цонева и бронз за Красимира Илиева.", "date": "2019.03.11", "title": "18 медала за грациите в Лисабон"}
{"url": "https://www.monitor.bg:443/bg/a/view/vitosha-x-lines-sybra-frijrajd-skiori-i-snoubordisti-ot-cjala-bylgarija-159371", "text": "Този уикенд на Витоша се състоя петото поредно издание на екстремната ски и сноуборд надпревара Витоша X Lines! Събитието се организира със съдействието на София - евростолица на спорта и привлече десетки скиори и сноубордисти на всички възрасти и от цяла България. По традиция състезанието се провежда в района на местността Резньовете и Витошко Лале 2, а арена на надпреварата са стръмните склонове и скали в подножието на Черни връх. Условията за състезанието не бяха много добри, тъй като температурите и в планината бяха високи, което направи снега доста лепкав и непредсказуем, а това допълнително затрудни участниците в атрактивната надпревара. Въпреки не особено благоприятните условия, състезанието се проведе успешно и без сериозни инциденти, а спусканията на състезателите бяха впечатляващи и доста смели. Едно от най-добрите спускания за деня бе това на младата ни фрийрайд надежда в ските Симеон Павлов, който впечатли съдиите и успя да спечели цели 95 точки - най-добрия резултат за деня. При сноубордистите най-атрактивен и стабилен рън успя да направи Александър Балканов, който стана първи при мъжете. При дамите в сноуборда на първото стъпало на почетната стълбичка се качи Яна Стоянова, а при скиорките Николета Сотирова. При юношите в ските конкуренцията беше много голяма, а най-добре се представи друга млада надежда на родната и международната фрйирайд сцена – Борислав Гарибов. При сноубордистите първи стана Александър Александров. Една от най-интересните части на събитието по традиция е състезанието за деца. Тази година при малките се включиха близо 20 деца на възраст от 6 до 14 години. Младите скиори и сноубордисти показаха завидна смелост и много талант спускайки се по терен, по който много големи не биха се спуснали. Най-добре в категорията на до 10 годишните се представи едва 6-годишната Мила Пашкова, а при по-големите до 12 години първи стана брат и Мартин Пашков. При децата до 14 години на добре се представи Стефани Иванова.", "date": "2019.03.11", "title": "Витоша X Lines събра фрийрайд скиори и сноубордисти от цяла България"}
{"url": "https://www.monitor.bg:443/bg/a/view/za-mesec-330-jeni-se-pregledali-za-mioma-v-sofija-159377", "text": "В рамките на един месец 337 жени се прегледали безплатно за миомна болест в София. Това съобщи кметът на столицата Йорданка Фандъкова. Кампания за безплатни прегледи на миома на матката стартира Столичната община съвместно с трите големи АГ-болници в града в началото на февруари. Това е първият съвместен скринингов проект на двете общински болници I-а АГ „Св. София“, II-а АГ „Шейново“ и държавната „Майчин дом“. На 84 от прегледаните жени е било препоръчано медикаментозно лечение, а нужда от оперативно лечение са имали 62, посочи Фандъкова. Директорите на болниците изразиха готовност да продължат скрининга и информационната кампания. „За нас превенцията и профилактиката са водещи, а жените заслужават да бъдат информирани и да получават помощ в лечението на едно от най-често срещаните гинекологични заболявания“, заяви Фандъкова. Столична община подкрепя и програмите за скрининг за карцином на млечна жлеза, карцином на простата, скрининг за заболявания на щитовидна жлеза и изследвания на бял дроб, припомни Фандъкова и допълни, че се очаква от 1 април да започнат прегледите на млечна жлеза и на щитовидна жлеза. Предстои да се разгледа и обсъди финансирането на програмите, като се предвидени 450 хиляди лева, добави още тя.", "date": "2019.03.11", "title": "330 жени се прегледали за миома в София за месец"}
{"url": "https://www.monitor.bg:443/bg/a/view/b-t-r-trygvat-na-evropejsko-turne-159380", "text": "Б.Т.Р. са готови на ново голямо предизвикателство, което малко родни банди поемат. Наско и момчетата тръгват на европейско турне с новия си албум „Невидими стени“, който се оказа една от най-успешните продукции в кариерата им. Обиколката стартира на 21 март в Прага, ден след това ще свирят в Хановер, на 23-ти са в Хамбург, а на 24-ти – в Бремен. След малка почивка ще продължат към Мюнстер на 29 март, следван от Кьолн на 30-ти и Щутгард на 31-ви. Април е отреден за Италия, Франция и Испания. На 5 април ще свирят в Милано, на 6-ти в Лион, на 7-ми в Барселона, на 10 в Памплона, на 12-ти в Мадрид, за да завършат обиколката на 13-ти във Валенсия. След изтощителните 13 дати из цяла Европа Б.Т.Р. се прибират за заключителен голям концерт у нас на 19 април в столичния клуб Сити Стейдж. Естествено за родните фенове са запазили и най-голямата изненада. Рок експлозията им ще се превърне в представяне и на чисто ново видео. Все още обаче Наско и компания пазят в тайна към кое парче ще е клипът. Знае се едно – групата е твърдо решена да визуализира всички песни от „Невидими стени“. А повод за това решение е големият интерес на феновете към новите парчета. Само за три месеца първият тираж на диска се изчерпа и в момента вече е в продажба вторият. А почитателите им не спират да им пишат във Фейсбук, като основни фаворити на феновете са песните „Моята сила“ и акустичната балада „Ела“. Членовете на бандата пък си имат свои фаворите. Наско - „Никога преди”, Славчо –„Легенда”, Илиян – „Подемните реки” и Иван – „Тези дни”. Заради разнообразните мнения всички песни от „Невидими стени“ ще се сдобият с клип като две от тях вече си имат. П видеото на сингъла „Моята сила” се труди Асен Блатечки, който отново сяда на режисьорския стол. Той е добър приятел и съученик на Наско, с когото са стояли дори на един чин. Второто видео беше към „Никога преди” и е дело на режисьор Петър Петров.", "date": "2019.03.11", "title": "Б.Т.Р. тръгват на европейско турне"}
{"url": "https://www.monitor.bg:443/bg/a/view/nositeljat-na-grami-djoshua-bel-vdiga-nazdravici-sys-sofijskata-filharmonija-159381", "text": "На 1 април не на шега носителят на „Грами“ и една от най-големите звезди в класическата музика Джошуа Бел се завръща в зала „България“ като един от специалните гости на Софийската филхармония за 90-ия юбилеен сезон. Под диригентството на маестро Найден Тодоров той ще изпълни Концерт за цигулка на Антонин Дворжак. Програмата на концерта включва още Синфоничната поема \"Дон Жуан\" на Рихард Щраус и \"Ферметюра\" на Иван Ерьод. Ограничено количество билети на цени от 50 до 100 лв все още са налични. С близо трийсетгодишна кариера Бел се нарежда сред най-обичаните музиканти на нашето време. Дебютирал едва 14-годишен с Оркестъра на Филаделфия под диригентството на Рикардо Мути. На 17 години стъпва за първи път на сцената на „Карнеги хол“. Оттогава е свирил с всички известни световни оркестри на шест континента и продължава с ангажиментите си като солист и камерен изпълнител. Сътрудничил си е с артисти като Рене Флеминг, Чък Къриа, Реджина Спектър, Уинтън Марсалис, Крис Боти, Франки Морено, Джош Гробан, Стинг. От 2011 г. Бел поема поста музикален директор на Академията „Сейнт Мартин ин дъ фийлдс” на мястото на сър Невил Маринър, който създава оркестъра през 1958 година. До момента той има издадени повече от 40 диска, с които е печелил наградите „Грами”, „Меркюри”, „Грамофон” и „Ехо Класик”. Джошуа Бел е обявен за „Инструменталист на годината” от „Музикална Америка” (2010), „Глобален млад лидер” от Световния икономически форум (2007), номиниран е за пет награди \"Грами\" и получава наградата „Ейвъри Фишър” за 2007 г. Също така е носител на „Наградата за изкуства на губернатора на Индиана” (2003) и „Наградата за възпитаник с особени заслуги“ на Музикалното училище „Джейкъбс” (1991). През 2000 г. е обявен за „Жива легенда на Индиана“ и за един от „Петдесетте най-красиви мъже” на списание „Пийпъл“. На 27 май тази година Джошуа Бел ще получи и наградата на Музикалния фестивал в Дрезден за неговата ангажираност към музикалното образование и поощряването на нови дарования. Бел е свирил за трима американски президенти. Последно за Барак Обама, взимайки участие в културната мисия в Куба, осъществена от организирания от Президента Комитет по науките и изкуствата.", "date": "2019.03.11", "title": "Носителят на „Грами“ Джошуа Бел вдига наздравици със Софийската филхармония"}
{"url": "https://www.monitor.bg:443/bg/a/view/kriminalisti-razbiha-avtomorga-s-kradeni-avtomobili-v-bobovdolsko-159362", "text": "Криминалисти откриха раздробен на части лизингов автомобил „Ауди“ А5 в автоморга в Големо село. По време на специализираната полицейска операция, униформените се натъкнали и на множество части от коли, обявени за международно издирване. „Най-вероятно на собственика на автоморгата са докарвали крадени автомобили, предимно в Италия, които в последствие са разглабяни и продавани на части. Точният им брой тепърва се установява“, коментираха от ОДМВР – Кюстендил. Собственикът на автоморгата – 42-годишен мъж от Дупница, е задържан за 24 часа в полицейския арест. По случаите са започнати 2 досъдебни производства в РУ-Бобов дол, уведомен е дежурен прокурор. Предстои на 42-годишния дупничанин да бъде взета постоянна мярка за неотклонение „задържане под стража“. Той е известен на органите на реда, като и преди това е бил задържан за подобен вид незаконна дейност.  ", "date": "2019.03.11", "title": "Криминалисти разбиха автоморга с крадени автомобили в Бобовдолско"}
{"url": "https://www.monitor.bg:443/bg/a/view/varnenski-uchenici-s-kralski-otlichija-159364", "text": "Най-високото отличие за дигитални умения, наградата на Херцога на Йорк, Принц Андрю, е вече притежание на ученици от иновативната гимназия по информационни технологии „Антоан дьо Сент-Екзюпери“ във Варна. Престижните международни сертификати са принтирани в Бъкингамския дворец на специална хартия и бяха връчени на техните притежатели на тържествена церемония за приключване на първия учебен срок, съобщи moreto.net. Гимназия Екзюпери е официално призната образователна организация от The Duke of York Inspiring Digital Enterprise Award (iDEA) за внедряване на програмата в учебна дисциплина Информационни технологии, споделят от ръководството на гимназията. За по-малко от три месеца, учениците успяха да покрият сертификационна програма в направление „дигитални компетентности“, предоставяща им знания по „Основи на дигиталния маркетинг“. В момента гимназистите активно се подготвят и за първия им професионален сертификат Google IT Support Professional. Работата по усвояване на темите в iDEA е естествено продължение на поставените цели по профил „Софтуерни и хардуерни науки“, като поддържа концентрацията и желанието за развитие в най-динамичния бранш - информационните технологии. Отличната подготовка по английски език и информатика дава възможност на най-добрите и мотивирани ученици да покажат подобаващи за труда им резултати, допълват още техните ръководители. iDEA е международна програма за развиване на дигитални умения, индивидуални качества, предприемачество и конкурентоспособност в среда с нарастващата нужда от ценни кадри, които имат способността да създават, обработват и споделят цифрово съдържание.", "date": "2019.03.11", "title": "Варненски ученици с кралски отличия"}
{"url": "https://www.monitor.bg:443/bg/a/view/nameriha-chernata-kutija-na-etiopskija-boing-159361", "text": "Намерена е \"черната кутия\" на катастрофиралия етиопски пътнически самолет, регистрирала разговорите в пилотската кабина. Това съобщи днес националната телевизия на Етиопия, цитирана от Ройтерс. Самолетът \"Боинг 737 МАКС 8\" (Boeing 737 MAX 8) на \"Етиопиън еърлайнс\" в полет за Найроби катастрофира вчера малко след излитане от Адис Абеба. Загинаха всичките 157 човека на борда. Това поражда въпроси за безопасността на този нов модел самолети, след като миналата година в Индонезия също имаше катастрофа с \"Боинг 737 МАКС 8\", отбелязва Ройтерс. След като етиопските авиолинии решиха да прекратят полетите на своите \"Боинг 737 МАКС 8\" до второ нареждане, това днес направи и Индонезия. Същият модел самолет се разби октомври м.г. в Индонезия и загинаха 189 души.", "date": "2019.03.11", "title": "Намериха черната кутия на етиопския боинг"}
{"url": "https://www.monitor.bg:443/bg/a/view/profilaktichno-i-bezplatno-mladi-doktori-pregledaha-samo-za-den-nad-200-nevrokopchani-159370", "text": "По идея на д-р Румяна Хаджиева от гоцеделчевската болница „Иван Скендеров“ млади лекари от София и Гоце Делчев прегледаха в съботния ден профилактично и безплатно над 200 жители на общината. Прегледът беше осъществен с подкрепата на община Гоце Делчев и с участието на националния консултант по ендокринология акад. Ивона Даскалова и екипът й: д-р Цветелина Тотомирова – гл.асистент, д-р Мариана Йончева-Михайлова, д-р Мила Арнаудова, заедно с д-р Румяна Хаджиева. Всички те са категорични, че освен прегледите, изследванията и консултациите, пациентите с диабет и в преддиабетно състояние, трябва да бъдат обучавани как да променят начина си на хранене, да спортуват или поне да проявяват подходяща физическа активност, както и да съумяват да избягват стреса. В неделя екипът на клиниката по ендокринология и болести на обмяната към ВМА – София се срещна с кмета на община Гоце Делчев Владимир Москов, с който лекарите специалисти обсъдиха възможностите за общи проекти, свързани с профилактика на диабета и заболявания на щитовидната жлеза: “Грижата за здравето не е само личен проблем на гражданите, но е и един от приоритетите в социалната дейност на община Гоце Делчев. Привличането на лекари в местната болница и организирането на профилактични прегледи с участието на водещи специалисти е традиция, която ще разширяваме” – коментира кметът Владимир Москов.", "date": "2019.03.11", "title": "Млади доктори прегледаха безплатно само за ден над 200 неврокопчани"}
{"url": "https://www.monitor.bg:443/bg/a/view/devet-dushi-postradaha-pri-chelen-udar-18-godishna-s-opasnost-za-jivota-159369", "text": "Девет души пострадаха при тежка катастрофа между два автомобила, които се забили челно на пътя край морската столица, съобщиха от ОД на МВР-Варна. Кървавият инцидент станал в неделя, около 15 часа, на пътя Варна-Вълчи дол, където 21-годишният водач на лек автомобил от Варна, поради движение с несъобразена скорост при навлизане в десен завой, загубил контрол над превозното средство, навлязъл в лентата за насрещно движение и се блъснал челно в идващ друг автомобил. Вследствие на удара са пострадали общо девет души от двете коли. Водачът на първия автомобил и неговите спътници – мъж на 20 и момиче на 18 години са с множество травми, настанени за лечение в болнично заведение. 18-годишната пътничка е получила черепно – мозъчна травма и е с опасност за живота. Четирима са пострадалите от втория автомобил - 2 жени на 48 и на 26 години и 3-годишно дете са настанени също за лечение в болница, но без опасност за живота им. Останалите пострадали са прегледани освободени за домашно лечение. По случая е образувано досъдебно производство.", "date": "2019.03.11", "title": "Девет души пострадаха при челен удар, 18-годишна с опасност за живота"}
{"url": "https://www.monitor.bg:443/bg/a/view/petyr-stojchev-shte-pluva-za-nova-titla-v-ledeni-vodi-159365", "text": "Легендата в плувния маратон Петър Стойчев заминава на 13 март за северния руски град Мурманск, където предстои третото световно първенство по ледено плуване. Българинът, който държи и световния рекорд в кралската дисциплина от 1000 м (12:15 минути) ще атакува отново златния медал. Това ще се случи в конкуренцията на над 350 състезатели от цял свят. Стойчев ще плува и в дисциплината 500 метра. Петър заедно със своя треньор Красимир Туманов тренират двуразово в последните два месеца на басейн \"Спартак\" в София. \"Подготовката върви нормално. Тренираме при отлични условия на басейн \"Спартак\", но знаете, че температурата на водата ще бъде коренно различна на самото състезание. Очаква се да бъде около 2 градуса над нулата и да вали сняг. Вятърът също е проблем, но ще се свикне.\" \"Имам опит и самочувствие да се представя успешно и дано всичко да е наред. Ще се плува в замръзнало езеро, което ще бъде разрязано с формата на басейн непосредствено преди състезанието, което ще бъде в петък и събота.\" \"Винаги съм казвал, че като плувам за родината, забравям за студа и неприятния лед във водата. Сега отново ще е така. Пожелавам си отново всички да станат на крака и да звучи българския химн в далечен Мурманск\", каза Петър Стойчев след днешната сутрешна тренировка. Стойчев и екипа му заминават с полет за Москва в сряда в 13.10 часа от терминал 2 на летище София.", "date": "2019.03.11", "title": "Петър Стойчев ще плува за нова титла в ледени води"}
{"url": "https://www.monitor.bg:443/bg/a/view/hubchev-vikna-dvama-debutanti-i-niki-mihajlov-159367", "text": "Двама дебютанти повика селекционерът Петър Хунчев за предстоящите европейски квалификации. Младите Валентин Антов от ЦСКА и Мартин Минчев от „Черно море“ попаднаха в разширения списък на специалиста. Вратарят на „Левски“ Николай Михайлов също е сред играчите, които могат да се появят в мачовете на България с Черна гора на 22 март и с Косово три дни по-късно. Националите се събират на лагер в понеделник, 18 март. : Николай Михайлов (Левски), Пламен Илиев (Лудогорец), Димитър Евтимов (Акрингтън Стенли)  Николай Бодуров (ЦСКА-София), Валентин Антов (ЦСКА-София), Васил Божиков (Слован Братислава), Камен Хаджиев (Академия Пушкаш), Страхил Попов (Касъмпаша), Антон Недялков (Лудогорец), Петър Занев (Енисей)  Радослав Кирилов (Славия), Георги Костадинов (Арсенал Тула), Кристиян Малинов (ЦСКА-София), Симеон Славчев (Карабах), Ивайло Чочев (Палермо), Тодор Неделев (Ботев Пд), Антонио Вутов (Ботев Пд), Николай Димитров (Урал), Галин Иванов (Халадаш), Мартин Минчев (Черно море), Радослав Василев (Черно море), Ивелин Попов (Ростов), Спас Делев (Погон), Кирил Десподов (Каляри) Както е ясно, освен Черна гора и Косово в нашата група са още съставите на Англия и Чехия. Мачовете от квалификациите ще се проведат в периода март - ноември 2019 година. За първи път европейското първенство ще се проведе в 12 града от цяла Европа от 12 юни до 12 юли 2020 г. Градовете домакини са: Амстердам, Баку, Билбао, Букурещ, Будапеща, Копенхаген, Дъблин, Глазгоу, Лондон, Мюнхен, Рим и Санкт Петербург.", "date": "2019.03.11", "title": "Хубчев викна двама дебютанти и Ники Михайлов"}
{"url": "https://www.monitor.bg:443/bg/a/view/prokuraturata-pogna-kmeticata-na-zlatica-159366", "text": "Софийска градска прокуратура /СГП/ повдигна обвинение на кмет на община Златица Магдалена Иванова, за извършено от нея документно престъпление и за длъжностно присвояване в особено големи размери, съобщиха от държавното обвинение. Иванова е привлечена към наказателна отговорност, че е съставила документ с невярно съдържание. Кметът е съставила декларация,с която се удостоверява, че проектът за разширение и преустройство на училището в Златица се финансира единствмено от публичната инвестиционна програма \"Растеж и устойчиво развитие\". В действителност различните етапи от проекта, на обща стойност над 100 000 лв. /без ДДС/, били финансирани и изпълнени по договор между община Златица и частно дружество, твърдят от обвинението. С тази декларация се постига двойно финансиране на един и същ проект. По този начин Иванова е присвоила 1 млн.лева през 2014 г. Спрямо Магдалена И. е взета мярка за неотклонение \"подписка\". Ако бъде призната за виновна по повдигнатото ѝ обвинение за престъпление по чл. 311 от НК, Магдалена И. може да получи наказание \"лишаване от свобода\" до 5 години, като съдът може да постанови и \"лишаване от право да заема определена държавна или обществена длъжност\", допълват от прокуратурата. Магдалена Иванова е кмет на Златица вече два мандата поред - от 2009 г. насам, като е издигната за такъв от БСП. Още през 2016-а, че тя бива разследвана за злоупотреби, в началото на 2018-а, пък от ГЕРБ подадоха сигнал до прокуратурата и сега най-накрая се стига до обвинение.", "date": "2019.03.11", "title": "Прокуратурата погна кметицата на Златица"}
{"url": "https://www.monitor.bg:443/bg/a/view/veterani-ocenjavat-novobranci-v-master-chef-snimki-159358", "text": "Ярки образи, носили бялата престилка в предишни сезони на MasterChef, ще оценяват новобранците в кулинарната надпревара. Това ще се случи по време на първата отборна битка в епизода утре вечер от 21 ч. по bTV. Налагане на мнение и напрежение ще завладеят хоби-готвачите, разделени в две групи от по 7 души. Те ще трябва да впечатлят познатите на редовия зрител предишни участници - Стефан Стефанов, Аврам Големечков, Мариела Нордел и Стефани Младенова от първия сезон, Събин Ранков, Йоана Тодорова, Елизабет Николова и Евгени Йорданов от второто издание, Петър Киров, Антон Бахчеванов, Росица Иванова, Димитър Димитров и Иван Киров от третия сезон и Цветомира Ванчева, Кольо Минчев и победителят Станислав Райчев от предходното издание. Новобранците ще поднесат на ветераните патешко магре със сос от вишни и профитероли, както и телешко филе с грейви сос и брауни с вишни. Първата елиминация след това ще стартира с кулинарна викторина, а този, който покаже най-обширни познания ще се спаси от риска да се сбогува с престилката. Шеф-готвачите Андре Токев, Петър Михалчев и Силвена Роу ще проверят познанията на играчите за това от коя част на прасето е шолът, какъв вид растение е фъстъкът, какво е темпериране, деглазиране и аранчини. След теоретичната подготовка, ентусиастите ще имат за задача да превърнат най-мразените ястия от детството в деликатеси, за да ги отърват от лошата слава. Изборът им ще бъде ограничен между пиле фрикасе, сютляш, свинско с прясно зеле и скумрия в доматен сос.", "date": "2019.03.11", "title": "Ветерани оценяват новобранци в MasterChef  (СНИМКИ)"}
{"url": "https://www.monitor.bg:443/bg/a/view/iskren-veselinov-patriotite-obsyjdat-za-posledno-javjavaneto-na-evroizborite-159350", "text": "Тази седмица предстои последен опит да се събере Коалиционният съвет на „Обединени патриоти“ заради една единствена точка – участието заедно на трите партии – ВМРО, „Атака“ и НФСБ, на изборите за Европейски парламент. Това каза днес пред журналисти в Русе заместник-председателят на ВМРО Искрен Веселинов в присъствието на евродепутата Ангел Джамбазки. „Досега от ВМРО сме правили четири опита да се събере Коалиционният съвет и да се говори за явяването на евроизборите през май, но по една или друга причина тези разговори се провалиха. Ние винаги сме заявявали желанието си да се явим заедно на евровота като „Обединени патриоти“. Няма да е лесен последният разговор, но се надяваме той да бъде ползотворен, макар че оптимизмът ни ли леко намалява“, каза Веселинов и допълни, че очакванията му от срещата са поне да се заяви толерантност и добронамереност в предстоящата предизборна кампания. Веселинов смята, че не е невъзможно да се изчистят спорните въпроси, като например за водачеството на листата. Това можело да стане с вътрешни избори, със социологическо проучване или с друг обективен начин за оценка кой водач би бил най-полезен за добрия резултат на листата. Смята също, че по отношение на външнополитически въпроси също би могло да има диалог и да се изработят общи позиции. В случай че не се постигне диалог по темата, партията ВМРО вече е започнала подготовка за самостоятелно явяване на евроизборите, а за водач на листата е номиниран Ангел Джамбазки, допълни Веселинов. Джамбазки коментира, че се обмисля отворена листа за граждански структури. „Смятаме да поканим хора, които са се заявили като родолюбци, като патриоти, хора от сферата на изкуството, на науката, които считат себе си като достатъчно убедителни да заявят подкрепа“, допълни той. Веселинов каза, че не са водени разговори с бившия здравен министър Петър Москов да бъде включен в листата на ВМРО за евроизборите. „Името му беше употребено от представители на ПП „Атака“, това беше по-скоро шега“, коментира той.", "date": "2019.03.11", "title": "Искрен Веселинов:  „Патриотите“ обсъждат за последно  явяването на евроизборите"}
{"url": "https://www.monitor.bg:443/bg/a/view/ekshyn-sys-strelba-v-devnja-pri-presledvane-na-recidivist-159351", "text": "Истински екшън със стрелба се разиграл в Девня при преследване на рецидивист на 9 март по обед, съобщават от ОД на МВР-Варна. Всичко започва около 13 часа на ул. «Петрича» в индустриалното градче, където полицейски екип забелязва лека автомобил „Понтиак“, който се движи по улицата и спира пред определен адрес. Полицейските служители се насочват към колата за извършване на проверка, но при появата им водачът рязко потегля. Автомобилът е установен отново в района на железопътната гара в Девня, където водачът слиза и побягва. Последват предупреждения от полицейските служители и призиви да спре, но мъжът не се съобразява с тези техни разпореждания. Един от полицаите произвежда два изстрела във въздуха, но и това не спира мъжът, който продължа да бяга, след което следва и изстрел към него в безопасна зона. Беглецът обаче отново не спира, а се укрива на покрива на изоставена постройка. Малко след това е задържан. Оказва се 30-годишен стар познайник на местните служители на реда от Девня, неправоспособен и многократно осъждан. Той е откаран в болнично зеведение, където е прегледан. Лекарите установили, че няма тежки травми. По случая е образувано бързо полицейско производство и е заведено следствено дело, а материалите са докладвани в Районна прокуратура – Варна. Беглецът е задържан за срок до 24 часа.", "date": "2019.03.11", "title": "Екшън със стрелба в Девня при преследване на рецидивист"}
{"url": "https://www.monitor.bg:443/bg/a/view/turskata-ikonomika-e-v-recesija-159355", "text": "Турция е навлязла в рецесия за първи път от 2009 г., се посочва в публикуваните днес данни на Турския статистически институт (Тюркстат), цитирани от международните агенции. Брутният вътрешен продукт (БВП) се е свил с 3% през четвъртото тримесечие на 2018 г., отчетено на годишна основа, и с 2,4% спрямо предходното тримесечие. През третото тримесечие БВП вече бе спаднал с 1,1%, което означава, че Турция е навлязла в рецесия за първи път от 2009 г. За рецесия се смятат две последователни тримесечия на спад на БВП. Растежът за цялата 2018 г.е бил 2,6% спрямо 7,4% през 2017 година. Това забавяне се обяснява в голяма степен със силната инфлация на фона на кризата с турската лира през август, дължаща се на дипломатическото напрежение между Анкара и Вашингтон и недоверието на пазарите заради водената от турското правителство икономическа политика.  Турската лира загуби близо 30% от стойността си през 2018 г., но се стабилизира от началото на текущата година. Днес към 09:00 часа по Гринуич (11:00 часа българско време) един долар се обменяше за 5,44 лири. Инфлацията се е задържала на ниво 19,67 процента през февруари, спадайки под символичния праг от 20 процента за първи път от август. Новите дани са публикувани в разгара на кампанията за общинските избори на 31 март и могат да се отразят негативно на партията на президента на Турция Реджеп Тайип Ердоган, тъй като икономиката е един от основните поводи за тревога сред турците. \"Най-лошото (...) е зад нас\", заяви министърът на хазната и финансите Берат Албайрак в Туитър, като приписа лошите цифри на \"спекулативни атаки\" и на забавянето в световната икономика. Тази позиция споделя и икономистът от Кепитъл икономикс (Capital Economics) Джейсън Тувей, който отбелязва, че \"най-лошото е преминало\".", "date": "2019.03.11", "title": "Турската икономика е в рецесия"}
{"url": "https://www.monitor.bg:443/bg/a/view/i-weech-znae-kyde-otiva-159360", "text": "Повечето електрически велосипеди, предлагат избор между различни режими на електрическо подпомагане на движението. Но избора на режим с максимално подпомагане, може да доведе до изтощаване на батерията, преди да бъде достигната желаната дестинация. Френският електрически велосипед iWeech твърди, че автоматично избира оптималната степен на подпомагане, за да може да се стигне до желаното място с минимални усилия. Велосипедът предвижда къде отива, според маршрута, по който се движи, отчитайки фактори, като нивото на батерията, разстоянието, което трябва да се измине, топографията на маршрута, както скоростта и посоката на вятъра. Анализирайки всичко това, изкуствения интелект автоматично избира, какво максимално ниво на електрическо подпомагане да осигури, което няма да доведе до изтощаване на батерия, преди да се достигне до желаната дестинация. iWeech разполага с електродвигател Brose от 350W, монтиран в средното движение и захранван от сменяема 36V, 13.8Ah / 497Wh литиева батерия, която се зарежда напълно за 3.5 часа и е достатъчна за изминаването на около 160 км. Другите характеристики включват, предни и задни хидравлични дискови спирачки, ремъчно задвижване с една скорост, автоматично включващ се светодиоден фар с 205 лумена, реагираща при движение аларма срещу кражба и GPS проследяване, ако случайно велосипеда с тегло 18 кг, бъде откраднат. iWeech набира средства в Kickstarter, като срещу € 1.995, което е 43% по-малко от планираната цена, желаещите могат да притежават нов интелигентен електрически велосипед през май, ако постигне целта си.", "date": "2019.03.11", "title": "iWeech знае къде отива"}
{"url": "https://www.monitor.bg:443/bg/a/view/v-rusija-protestirat-sreshtu-izolacijata-na-internet-159353", "text": "В няколко градове на Русия се проведоха митинги в подкрепа на свободата на интернет и срещу изолацията на сегмента от глобалната Мрежа. Акцията, която протече в неделя, бе одобрена от местните власти и организирана от активистите на нерегистрираната Либертарианска партия, предаде Би Би Си. С призив да излязат на улицата към руснаците се обърна и опозиционерът Алексей Навални. В Москва преди протеста полицията задържа 16 души, трима от които непълнолетни. В частност, пазителите на реда поискали от митингуващите  лицензия за връзките балони, наричайки ги „безпилотни летателни апарати“. Освен това полицаите иззели няколко банера и задната част на сцената, предназначена за митинга в столицата. В Хабаровск на аналогична акция излязоха няколко десетки граждани, като там мероприятието протече без инциденти. В Санкт Петербург пък членове на Либертарианската партия се събраха пред офиса на Роскомнадзор, където символично поставиха ограничителна лента на входната врата и залепиха плакат с надпис „Тук убиват руския интернет“.           Повод за митингите в страната стана приетият на първо четене от Думата законопроект, предвиждащ „техническа възможност за изолиране на руския сегмент на интернет, в случай на изключването му от глобалната Мрежа“. Нормативният документ предвижда създаването на инфраструктура, която ще позволи на Рунета да работи в автономен режим. По предварителни данни проектът по изолация на руския сегмент ще струва около 20 млрд. рубли или близо 270 млн. евро. Споменатата законодателна инициатива е провокирана от вълната западни санкции, наложени на Русия.", "date": "2019.03.11", "title": "В Русия протестират срещу изолацията на интернет"}
{"url": "https://www.monitor.bg:443/bg/a/view/za-godina-hvanaha-728-firmi-da-kradat-tok-v-zapadna-bylgarija-159363", "text": "728 нарушения на стопански обекти регистрираха през 2018 г. екипите на ЧЕЗ Разпределение за борба с кражбите на електроенергия. Сред тях 121 са ресторантите и питейните заведения, 38 производствени и складови бази, над 90 търговски обекта, над 40 офиса, 11 игрални зали, дървопреработвателни предприятия, строителни обекти и др. Открити са множество обекти с инсталирани машини – „копачки“ на виртуална валута, които се захранват от електрическата мрежа незаконно. Измерванията показват, че откраднатата електроенергия от един подобен обект достигат 50 000 кВтч. за един месец, като това е потреблението средно на 100-150 домакинства. Рискова група са и хотели, ваканционни селища и къщи за гости, като проверки на такива обекти се извършват постоянно от дружеството. През годината са разкрити над 30 нарушения на подобни клиенти. Фирмените кражби представляват 11% от общо установените кражби, които през изминалата година са общо 6646. Необходимо е да бъдат установени санкции, които да имат превантивен ефект. Те трябва да бъдат строги не само по отношение на цената, но и по отношение на срока за дотаксуване. В Чехия периодът на дотаксуване е 24 месеца, а в Германия 6 месеца назад. Ускорените процедури, ефективните и по-тежки санкции срещу извършителите ще помогнат да бъдат защитени интересите на коректните клиенти.", "date": "2019.03.11", "title": "За година хванаха 728 фирми да крадат ток в Западна България"}
{"url": "https://www.monitor.bg:443/bg/a/view/nelina-chukna-48-na-sejshelite-snimki-159354", "text": "Певицата Нелина духна свещичките за 48-ия си рожден ден на екзотична дестинация. Тя поля празника си вчера, а партито се състоя на Сейшелските острови. За втора поредна година изпълнителката на култовия шлагер „Бял мерцедес“ избра да пътува на този ден. За 47-ия си рожден ден тя посети Тайланд със свои приятелки. Много ми хареса миналата година. В очакване съм да ми се случи нещо интересно”, разказа Нелина пред Планета тв. Звездата на „Пайнер“ издаде още, че работи по нови музикални проекти. Тя вече е записала с оркестър “Павликени” три народни мелодии. Имам планирани и две по-сериозни песни в отговор на тези, които останаха недоволни, че миналата година направих само “Како Николинке”, но пък тя се превърна в най-поръчваната ми песен през последната половин година и съм много щастлива от това.”, допълни певицата.", "date": "2019.03.11", "title": "Нелина чукна 48 на Сейшелите (СНИМКИ)"}
{"url": "https://www.monitor.bg:443/bg/a/view/predavat-na-gryckite-vlasti-bylgarin-razsledvan-za-krupna-krajba-159356", "text": "Състав на Варненския апелативен съд потвърди като законосъобразно решение на Окръжен съд – Варна от 28 февруари тази година, с което се допуска екстрадицията на Ахмед Ахмедов, издирван от гръцките власти. Той трябва да бъде разследван с други лица за съучастие в крупна кражба, извършена в град Ираклия в източен Крит, Гърция. Въззивната апелативна инстанция остави без уважение жалбата на нашенеца срещу решението за предаването му на гръцките власти. От Апелативния съд във Варна припомнят, че Ахмед бе задържан под стража през януари, т.г. на основание Европейска заповед за арест (ЕЗА), издадена на 4 декември 2018 г. от апелативен прокурор от Източен Крит. Компетентните гръцки власти са настоявали за ареста и предаването на Ахмед, за да бъде наказателно разследван за кражба, извършена в съучастие с други лица през февруари 2015 година от дома на местен жител. Според ЕЗА, няколко български граждани, след предварителен сговор и в съучастие проникнали през балконската врата на чуждия дом, задигнали голяма сума в евро, ключ от автомобил, документи и множество бижута, всичко на стойност 221 800 евро. Кражбата е престъпление, което се наказва максимум с 10 години затвор в Гърция, а се преследва от закона и у нас. Варненският апелативен съд споделя основанията на първата съдебна инстанция, допуснала екстрадицията на българина, като намира, че престъплението не е извършено цялостно или частично на територията на Р. България, не е подсъдно на български съд, не е изтекъл предвидения давностен срок, а Ахмед не е търпял и не търпи наказание за това деяние в страна, която не е членка на ЕС. Решението на съда, с което се потвърждава екстрадицията на Ахмед Ахмед, за да бъде разследван за крупната кражба, е окончателно.", "date": "2019.03.11", "title": "Предават на гръцките власти нашенец, разследван за крупна кражба "}
{"url": "https://www.monitor.bg:443/bg/a/view/bum-na-pojarite-v-ugozapada-76-godishen-pensioner-izgorja-v-doma-si-159357", "text": "Истински бум на пожарите се наблюдава през последните два дни в Югозападна България. Над 90 пожара избухнаха през уикенда в Пернишко, където при един от инцидентите почина 76-годишен пенсионер. Причините за почти всички са поголовното палене на сухи треви и отпадъци, които в доста от случаите са предизвикали запивания на сгради. Къщи са горели в трънските села Ломница и Глоговица. В Радомирско са станали 4 запалвания в къща, фургон, плевня и барака. В Ковачевци е горяла къща, собственост на перничанка. Огънят е тръгнал от съседен имот, в които са пламнали сухи треви и храсти. В пернишкия кв. „Драгановец“ са горели къща, фургон и паянтови постройки. 76-годишен пенсионер е загинал при пожар в къща, на ул. „Люлин“ в областния град. Освен неговата сграда са засегнати и съседни такива, на които са унищожени изолациите. Причината все не е установена. Подобна е ситуацията и в Кюстендилска област. През уикенда са избухнали общо 65 пожара в региона. Само в неделя пожарите са засегнали площ, надхвърляща 1000 дка. За последните дни са съставени 6 акта по ЗМВР на причинители на пожари, като законът предвижда глоба за това от 200 до 2000 лв. Небрежно боравене с открит огън е причинило пожар в селскостопанска постройка в кюстендилския кв. „Колуша“, която е напълно изгоряла. При друг инцидентът в землището на село Ръсово, огънят е обхванал 150 дка  гора  – низово, изгорели са колесна каравана, плевня и стара къща. 84-годишен мъж от село Раненци пострада при палене на сухи треви и храсти. Той е настанен в кюстендилската болница, без опасност за живота е.", "date": "2019.03.11", "title": "Бум на пожарите в Югозапада, 76-годишен пенсионер изгоря в дома си"}
{"url": "https://www.monitor.bg:443/bg/a/view/tesla-kachva-cenite-na-avtomobilite-si-159352", "text": "Технологичният гигант Tesla смята да повиши цената на автомобилите си, предават от сайта на BBC. Ръстът ще е със средно 3%, но няма да засегне всички модели. Малко по-рано този месец Tesla обяви, че смята да затвори неопределен брой от своите магазини, за да може да покрие загубите от смъкването на цената на най-масовия си модел Model 3 в САЩ на 35 000 долара. На световно ниво магазините са 378 и за да могат да функционират останалите клонове, както и за да бъдат създадени нови такива, ще трябва цената на електромобилите по света да се качи със средно 3%. „През последните две седмици внимателно оценихме разположението на магазините и решихме да запазим значително по-голямо число от това, което бяхме обявили в началото“, смятат от компанията. Промяната в цената няма да засегне Model 3, но ще обхване Model S и Model X автомобилите, чиято цена може да достигне 87 000 паунда. Очаква се магазините да държат по-малко автомобили в складовете си за тези клиенти, които искат да си тръгнат с ново возило директно от обекта. Някои клонове пък, разположени на видими места и затворени, предстои отново да отворят вратите си за купувачи.", "date": "2019.03.11", "title": "Tesla качва цените на автомобилите си"}
{"url": "https://www.monitor.bg:443/bg/a/view/zvezda-ot-vikingi-snima-tajno-film-u-nas-159313", "text": "Актьорът Джонатан Рийс Майърс, по-познат на публиката като епископ Хемунд във „Викинги“ и крал Хенри VIII, основният персонаж в култовия сериал „Династията на Тюдорите”, снима тайно филм в България. Макар името му да не фигурира официално в каста дори в сайта IMDb, той е у нас и се разписва с главна роля в италианската продукция „Американска нощ“, научи „Монитор“. Другият основен персонаж в лентата е поверен на Емил Хърш, който изгря на небосклона с комедията „Съседка за секс“. Главната женска роля пък е поверена на актрисата Пас Вега, която като че ли не може да си тръгне от България. Миналата година където си партнира със Силвестър Сталоун. Красавицата е запленена от страната ни и не пропуска удобен момент да сподели в социалните мрежи част от преживяванията си тук. Тя дори публикува клип от зарята в София по случай националния ни празник на 3-и март. „Монитор“ научи още, че поп дивата Анастейша също ще участва в „Американска нощ“, като тя ще изиграе себе си. Най-вероятно любимецът на Куентин Тарантино – Майкъл Медсън, които преди дни също беше у нас, за да снима в италианска продукция, е поредната знаменитост, замесена точно в този тайнствен проект от Ботуша. Той обаче също не фигурира в официалния списък на актьорския състав. Медсън, Вега и Рийс Майърс се издадоха за общия си проект, като не пропуснаха като първият я определи като „най-вкусната в света“. Сюжетът на „Американска нощ“ ще се завърти около корумпирания свят на съвременното изкуство в Ню Йорк, в който арт дилър и мафиот се борят за пари, власт и любов. На режисьорския стол за лентата сяда Алесио Джим дела Вале, който помага и за сценария на Алисън Бърнет. Очаква се премиерата на екшън трилъра да се състои до края на годината.", "date": "2019.03.11", "title": "Звезда от „Викинги“ снима тайно филм у нас"}
{"url": "https://www.monitor.bg:443/bg/a/view/volkswagen-vyzrodi-ljatnoto-bygi-no-na-tok-159333", "text": "На автомобилния салон в Женева от 7 до 17 март германския гигант Volkswagen представя своя нов концептуален модел ID. BUGGY. Прототипът ясно очертава намеренията на компанията да възроди легендарното лятно бъги, само че сега то ще се задвижва на ток. Според представителите на Volkswagen това ще бъде хай-тек автомобил за лятото, за плажа и градските улици, построен на модулната платформа MEB на Volkswagen с електрозадвижване и с нулеви емисии. Новият прототип Volkswagen ID. BUGGY възражда идеята за калифорнийските пясъчни бъгита от 60-те години на ХХ век и свързания с тях стил на живот. Сега обаче легендарната кола се завръща в епохата на електрическата мобилност и ще се задвижва с ток. „Изчистеният стил в дизайна е модерна, освободена от ретро внушения интерпретация на една легенда. Това несъмнено е бъги, но напълно преосмислено”, посочва главният дизайнер на Volkswagen Клаус Бишоф. Прототипът Volkswagen ID. BUGGY дебютира заедно с премиерата на близката до серийното производство гъвкава зарядна станция, която е в състояние да предизвика революционна промяна в инфраструктурата за зареждане на електромобили. Нейният заряден капацитет достига 360 кВтч и благодарение на технологията за бързо зареждане с максимален капацитет от 100 кВт, батериите на моделите, използващи платформата MEB могат да се презаредят до 80% само за 30 минути. Сравнението между плажните бъгита от миналото и новия модел Volkswagen ID. BUGGY съкращава периода от пет десетилетия само за миг. Всички бъгита от 60-те години се отличават със своята гъвкавост на модулен принцип, използвайки за основа шасито на легендарната „костенурка” Beetle с разположен отзад 4-цилиндров боксерен двигател. По това време много производители монтираха върху шасито каросерии, изработени от стъклопласт и залагаха на двигателя на Beetle, за да останат завинаги в автомобилната история. Концептуалният ID. BUGGY е органично свързан с тази култова концепция и я съчетава с технологичните възможности на модерната епоха. За основа при него се използва прогресивното модулно шаси на платформата MEB с интегрирана в подовата конструкция акумулаторна батерия с високо напрежение. При Volkswagen ID. BUGGY литиево-йонната батерия е с капацитет 62 кВтч и захранва с електроенергия електрическия мотор с мощност 150 кВт или 204 к.с. в задната част, осигурявайки активен автономен пробег от около 250 км по последния стандарт WLTP. Възможно е и инсталирането на допълнителен електромотор на предния мост, с което се формира система за задвижване на четирите колела с виртуален електрически карданен вал. Платформата MEB предоставя отлични възможности за съчетаване на най-екстремните пропорции с новите стилистични гени на електрическата мобилност и ID. BUGGY е великолепна демонстрация в тази насока. Ясният пластичен език на формите изразява неповторимото усещане за свобода, когато шофирате зад волана на бъгито. За да можете да усетите пълноценно вятъра с всичките си сетива, твърдият покрив и вратите са умишлено премахнати, а издръжливият и минималистичен като дизайн интериор е изпълнен с водоустойчиви материали. Концептуалният модел ID. BUGGY следва класическата схема с две места, но съществува и възможност за трансформация във вариант с 2+2 места. Композитната каросерия, изпълнена под формата на комбинирана конструкция от алуминий, стомана и полимери, е самоносеща. Благодарение на модулната схема, нейната горна част може да бъде отделена от шасито на платформата, като по този начин Volkswagen разкрива възможности за външни производители на ID. BUGGY. На тази технологична основа може да се създаде модерно бъги с нулево ниво на емисиите, готово да отговори на изискванията на бъдещето - независимо дали се намирате в САЩ, Китай, Русия или в Германия. Като цяло, платформата MEB разполага с потенциала да се превърне в нова технологична основа за електрическа мобилност за много автомобили производители. Известно е, че в началото на 2019 година Volkswagen обяви за първи път, че възнамерява да направи новата платформа MEB достъпна и за конкурентни компании като обща платформа за електрически превозни средства. В същото време прототипът Volkswagen ID. BUGGY илюстрира широтата на спектъра на свободната от емисии мобилност, която може да бъде постигната с използване на модулната платформа с електрическо задвижване в рамките на марката Volkswagen. Новото електрическо бъги ID. BUGGY е проектирано без системи за асистенция на управлението. Моделът е замислен като лятно бъги и ще бъде особено забавен за шофиране на кратки разстояния.", "date": "2019.03.11", "title": "Volkswagen възроди лятното бъги, но на ток"}
{"url": "https://www.monitor.bg:443/bg/a/view/do-5-godini-sa-sht-zastigat-sauditska-arabija-po-iznos-na-petrol-159349", "text": "САЩ могат през идните пет години да станат нетен износител на петрол и да се приближат до световния лидер Саудистка Арабия, изпреварвайки Русия. Това се посочва в доклад на Международната агенция за енергията (МАЕ), публикуван днес и цитиран от световните агенции. В прогнозата си за развитието на световния петролен пазар до 2024 г. организацията очаква към тази дата износът на петрол на САЩ да превишава вноса с 0,8 млн. барела дневно. Прогнозира се, че износът ще достигне 4,7 млн. барела петролни продукти и близо 4 млн. барала петрол дневно. Макар по отделно тези показатели да изглеждат скромно, по общ обем на износа САЩ ще изпреварят Русия още през 2023 г. и ще са със само 1 млн. барела зад световния лидер Саудитска Арабия, посочва МАЕ. Засилването на позициите на САЩ като износител допринася за стабилността на петролния пазар, според експертите. Потребителите на петрол, особено в Азия, където търсенето расте най-бързо, ще получат по-голяма оперативна и търговска гъвкавост. Това също така ще намали зависимостта им от традиционните износители и дългосрочните договори, отбелязват анализаторите на МАЕ.", "date": "2019.03.11", "title": "До 5 години САЩ застигат Саудитска Арабия по износ на петрол"}
{"url": "https://www.monitor.bg:443/bg/a/view/s-telefon-proverjavame-dali-e-istinska-kasovata-ni-belejka-159343", "text": "Чрез телефона можем да проверим дали издадената касова бележка е истинска, или е фалшификат, напомнят от Националната агенция по приходите (НАП). Новата версия на мобилното приложение позволява на потребителите да сканират отпечатания на бележката QR код и да проверят нейната достоверност. Нововъведението е част от предложените промени в наредбата за касовите апарати, която слага срок на търговците и се очаква до това лято всеки касов бон да е с QR код. Приложението може да се изтегли през App Store за телефони с операционна система iOS или през Google Play - за Android устройства. Начинът, по който се осъществява потребителската проверка е лесен – след сканиране на кода, върху телефона се появяват данни за самата покупка – това са стойност, дата, час, както и номер на касовата бележка и фискалната памет на касовия апарат. Следващата стъпка е клиентът да сравни данните от хартиената бележка и мобилното приложение. В случай на разлика, за сигнализиране за фалшива касова бележка. Ако всичко с бележката е наред, приложението показва в зелено, че документът е бил успешно получен в НАП. До момента мобилното приложение на приходната агенция има над 50 000 инсталации от потребители, като броят им непрекъснато расте.", "date": "2019.03.11", "title": "Мобилно приложение следи за неплащане на данъци"}
{"url": "https://www.monitor.bg:443/bg/a/view/podpisvame-memorandum-za-turistichesko-sytrudnichestvo-s-rusija-159344", "text": "Предстои подписване на документ за сътрудничество в областта на туризма с Асоциацията на регионите на Русия. Това стана ясно от срещата между родния туристически министър Николина Ангелкова и генералния директор на асоциацията Светлана Ануфриенко. Тя се проведе в рамките на работното посещение на българския министър в Русия по време на международната туристическа борса \"Интурмаркет\" 2019. Посещенията от Русия за миналата година са на рекордно ниво от 512 000 като страната ни се нарежда на 6-то място сред водещите пазари за входящ туризъм. По думите на Ангелкова ведомството работи усилено за популяризиране на България като място, предлагащо отлични условия за посещения в 4 сезона. Затова и една от обсъжданите теми бе възможността за подписване на меморандум. информира министърът. Събитието ще се проведе във Велико Търново, което е още един повод представителите на руския бизнес да се докоснат до културно-историческото богатство на страната ни. Друг важен документ, който предстои да бъде подписан, е споразумението с Алтайския край. Това бе резултатът от разговорите с министъра на икономическото развитие и зам.-председател на на правителството на Алтайския край Павел Дитятев, както и с началника на Управлението за развитие на туризма и курортното дело Евгений Дешевих. В момента се водят преговори и уточняват детайлите по документа. Представителите на Алтайския край заявиха, че имат интерес към инвестиции в сферата на туризма в България. Те посочиха, че са запознати с богатата ни култура и множеството исторически паметници, които са под закрилата на ЮНЕСКО.", "date": "2019.03.11", "title": "Подписваме Меморандум за туристическо сътрудничество с Русия"}
{"url": "https://www.monitor.bg:443/bg/a/view/evn-chastnoto-energo-vyv-vojvodinovo-e-prisyedineno-zakonno-159345", "text": "Частното енерго в ромската махала в пловдивското село Войводиново е било присъединено напълно законно към ел. мрежата, съобщиха от EVN в отговор на въпрос на Агенция Монитор. Законното присъединяване на иначе незаконната къща станало факт заради документ за търпимост на сградата, който бил представен при откриването на партидата. Това съобщи Костадин Величков, член на Съвета на директорите на „Електроразпределение Юг”. „Клиентът трябва да донесе различни документи за откриване на партида, ако съществуващите сгради са построени до 2000-та година. Те се издават от съответната общинска администрация. Ако няма документ от община, няма как да бъде открита партида”, обясни Величков. По думите му всички документи как в селото е била открита партида на човек от махалата, са предадени на следствието и съда. От частното енерго в махалата на Войводиново са се захранвали още 15 къщи, но титулярът си е плащал редовно сметките. Сметките за ток в ромските махали в Югоизточна България също били плащани на 98%. До момента от дружеството са монтирали над 1 милион дистанционни електромера, което е намалило кражбите драстично. Най-много обаче продължава да се краде ток в област Бургас, следвана от Стара Загора и на трето място е Пловдив. Общо през миналата година е откраднат ток за 1 милион и 180 хиляди лева. През миналата година са били направени 20,6 милиона лева инвестиции в мрежата на област Пловдив. През 2019г. ще започне реализацията на 4 големи инфраструктурни проекта на обща стойност около 40 милиона лева. Най-мащабният от тях е изграждане на нов диспечерски център за 4 милиона лева, който ще координира цялата мрежа в Югоизточна България. Центърът ще бъде разположен на Карловско шосе на територията на „Топлофикация Пловдив”. Системата му ще бъде с най-високи нива на сигурност, IT и електрически независима, като ще обслужва района от Бургас до Пазарджик. Втори по-малък такъв диспечерски център ще бъде изграден в Стара Загора, който ще замества основния при необходимост.", "date": "2019.03.11", "title": "EVN: Частното енерго във Войводиново е присъединено законно"}
{"url": "https://www.monitor.bg:443/bg/a/view/toto-pechalbi-159421", "text": " Числа - (4, 11, 18, 26, 33, 40); 6 - 4 по 2 375 357,60 лв., 5 - 78 по 819,30 лв., 4 - по 34,80 лв., 3 - по 3,60 лв.; ДЖАКПОТ: 2 000 000,00 лв.  Числа - (5, 23, 28, 34, 36, 41); 6 - няма, 5 - 6 по 2005,10 лв., 4 - по 33,40 лв., 3 - по 3,60 лв.; ДЖАКПОТ: 483 943,80 лв.  I теглене - (19, 25, 30, 32, 33); 5 - няма, 4 - по 166,80 лв., 3 - по 7,70 лв.; II теглене - (10, 17, 25, 34, 35); 5 - 1 от 26 522,70 лв., 4 - по 112,10 лв., 3 - по 5,40 лв.  Числа - (14, 16, 32, 33, 37); Зодия 4 - Рак; 5+1 - няма, 5 - няма, 4+1 - 1 от 5000,00 лв., 4 - 4 по 500,00 лв., 3+1 - 15 по 100,00 лв., 3 - 122 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (1, 3, 4); Цифри – (6, 6, 5); 3 - 1 от 83 056,50 лв., 2 - 1426 по 32,40 лв.; ДЖАКПОТ: 0,00 лв.  Година 99, месец 10, дата 05, ден 7; I група - няма, II - 2 по 244,90 лв., III - 1 от 391,90 лв., IV - 2 по 122,50 лв., V - 7 по 35,00 лв., VI - 12 по 16,30 лв., VII - 10 по 24,50 лв., VIII - 16 по 12,30 лв., IX - 35 по 8,40 лв., X - 67 по 5,10 лв., XI - по 3,20 лв., XII - по 2,50 лв., XIII - по 2,10 лв., XIV - по 1,20 лв., XV - по 1,20 лв.; ДЖАКПОТ: 4850,49 лв.  \"6 от 49\"                       09762663             Добрич", "date": "2019.03.11", "title": "Тото печалби, тираж №20"}
{"url": "https://www.monitor.bg:443/bg/a/view/spasiha-3-momicheta-na-12g-ednoto-povlecheno-ot-vodopad-159346", "text": "Три момичета от Карлово на по 12 години били спасени от граждани и полиция на 10 март край града, съобщиха от полицията в Пловдив. Децата решили в почивния ден да се разходят в гората до града. По обяд те поели по пътека, която води към водопада Сучурум. Мястото е любимо за разходка на карловци в почивните дни и се намира в края на градския парк. Момичетата обаче продължили нагоре по пътеката към скалите. Едното от децата се подхлъзнало и паднало във водата, която е доста буйна в този период от годината. Водата повлякла детето към водопада, където младежи били на излет. Те забелязали тялото на момиченцето във водата и успели да го извадят, както и да се обадят на 112. На мястото много бързо пристигнали полицаи от Районното управление в Карлово и екип на Бърза помощ. В това време другите две момиченца се изплашили ужасно много и не искали да мръднат от скала, на която се били покатерили. Впоследствие те също били спасени от полицаите. В 16 часа на извънреден брифинг директорът на полицията в Пловдив ст.ком. Атанас Илков ще даде подробности по случая. Очаква се на брифинга да присъства и шефът на Районното полицейско управление в Карлово гл.инспектор Сълко Литов.", "date": "2019.03.11", "title": "Спасиха 3 момичета на 12г., едното повлечено от водопад"}
{"url": "https://www.monitor.bg:443/bg/a/view/tehnicheskijat-universitet-vyv-varna-sreshta-studenti-i-rabotodateli-159348", "text": "Техническият университет във Варна среща студенти и работодатели на организираното второ издание на кариерния форум „ЗаЕдно в бъдещето“, който се провежда до 14 март. Целта е да бъдат възобновени традициите за активен обмен на идеи и контакти между студенти, преподаватели и вече дипломирани инженери с работодатели от различни области на икономиката. Кариерният форум ще се проведе в 4 последователни дни, като кариерното ориентиране по факултети ще става по предварителна програма. Понеделник бе денят за студенти и специалисти от Електротехническия факултет, във вторник е за студенти и специалисти от Факултета по изчислителна техника и автоматизация,  сряда - за студенти и специалисти от Машинно-технологичния факултет и  четвъртък - за студенти и специалисти от Корабостроителния факултет.", "date": "2019.03.11", "title": "Техническият университет във Варна среща студенти и работодатели "}
{"url": "https://www.monitor.bg:443/bg/a/view/borisov-mojem-da-sme-spokojni-za-etnicheskija-mir-dokato-patriarh-i-mufrija-stojat-zaedno-159347", "text": "Докато патриарх и мюфтия седят заедно и си говорят, можем да сме спокойни за етническия мир и толерантност.“. Това коментира премиерът Бойко Борисов пред патриарх Неофит и главния мюфтия Мустафа Хаджи на среща в Министерския съвет. Той даде да се разбере, че поддържането на етническия мир е от изключителна важност за страната и правителството. \"Това ми е важно, всичко останало ще го наредим“, подчерта министър-председателят пред духовните водачи. Срещата бе инициирана от самият Борисов, а поводът са последните поправки в закона за вероизповеданията, приети преди седмица на първо четене от НС. С тях се на вероизповеданията у нас, натрупани до края на 2018 година, като става дума за около 8 млн. лв. Това бе причината и за критиките от страна на БСП, която обвини ГЕРБ в сделка с ДПС, тъй като по-голямата част са задължения на Главното мюфтийство, предимно за осигуровки. По време разговора Борисов изтъкна, че няма политическа сделка и припомни редиците срещи със Светия Синод и Главното мюфтийство преди да се стигне до приемането на закона. „Винаги сме имали една цел – българските граждани да са спокойни и всеки да си изповядва вярата. Много е неприятно, когато се говори за политически сделки и откровени лъжи“, категоричен бе Борисов. В тази връзка той заявяви, че основата цел на закона е българската държава, а не чужди страни, да плащат за родните вероизповедания. \"Възродителния процес си го спомняте. Целта е това никога да не се повтаря. Да не може чужди разузнавателни централи да работят по разединението на българския народ. Така че целта е била да поставим всичко на чисто и от тук насетне държавата да си плаща, вие, спазвайки закона, да си водите своя отчет\", каза премиерът и призова двамата духовни водачи да успокоят народа, че няма сделка. „От днес нататък да се знае кой плаща, кой отчита и да поставим на правилните основи и тази дейност“, добави премиерът. По думите му управляващите винаги са откликвали, когато БПЦ е имала нужда от средства за дадена църква или манастир. и никога не сме правили сметка на парите – 5,10,15 (млн. лв. – бел.р.). Щом патриархът го е поставил.... С мюфтията по същия начин.“, каза още министър-председателят. Патриарх Неофит от своя страна коментира, че не е желателно тази тема да се политизира и определи разговора като \"полезен за всички, които очакват от патриарха и от духовния водач на мюсюлманите да бъдат в добри отношения\". Главният мюфтия на свой ред заяви, че като духовен водач на мюсюлманите в страната не се занимава със счетоводни дела, а промените са закъснели. Въпреки това той благодари на Борисов и кабинета, че са имали волята да решат проблема. Мустафа Хаджи потвърди, че дълговете на мюфтийството са натрупани от 2005 година, а приходите от наеми от вакъфските имоти не са достатъчни за покриването на задълженията. Накрая той подчерта, че всички български граждани трябва да полагат усилия за запазването на мира в страната и изрази надежда промените да дадат положителен резултат, а всички хора да изповядват свободно своята религия.", "date": "2019.03.11", "title": "Борисов: Можем да сме спокойни за етническия мир (ОБНОВЕНА)"}
{"url": "https://www.monitor.bg:443/bg/a/view/vypreki-otkaza-na-avtora-prijive-pravjat-serial-po-sto-godini-samota-159312", "text": "Родът Буендия и тяхното утопично село Макондо, сътворени от гениалната мисъл на Габриел Гарсия Маркес, ще излязат за пръв път от между кориците на „100 години самота“ и ще оживеят на малкия екран. Стриймиг гигант Netflix е успял да придобие правата върху един от най-влиятелните романи на 20-ти век, пет години след смъртта на автора му. Седем, и повече, поколения Буендия ще бъдат връхлетени от епидемия от безсъние, около тях ще се отдават на всякакви сексуални изживявания, някой от които твърде скверни заради кръвосмешения, от малкия екран след като наследниците на Маркес, синовете му Родриго Гарсия и Гозалдо Гарсия Барха си стиснаха ръцете с платформата. Подробностите около проекта все още са оскъдни. Едиснтвеното, което се знае със сигурност е, че Родриго и Гонзалдо ще са изпълнителни продуценти, а снимките ще се състоят основно в Колумбия. „В продължение на десетилетия нашият баща не беше склонен да продаде филмовите права за „100 години самота“ защото вярваше, че не може да се направи в ограниченото време на игралния филм, и защото заснемането му на език, различен от испанския ще отнеме от истинността му“, коментира Родриго. Той обаче добавя: талантливи сценарии и режисура, проекти с качество на голямо кино, все по-отворения прием на чуждите езици. Няма по-добро време да направим тази адаптация и да я представи на огромното количество зрители по цял свят на Netflix. Развълнувани сме за това партньорство и нямаме търпение да видим крайния продукт“. “За нас е огромна чест да получим доверието да филмираме за пръв път „100 години самота“, непреходна история от Латинска Америка, която нямаме търпение да споделим със света. Знаем, че зрителите ни по цял свят обичат да гледат испаноезични филми и сериали, а това ще е перфектният проект за нас“, заяви вицепрезидентът на Netflix За Латинска Америка Франсиско Рамос. Именно стрийминг гигантът застана зад заглавия като испаноезичния „Рома“ на Алфонсо Куарон, който тази година взе три статуетки на наградите „Оскар“, както и зад култовия сериал „Наркос“, който разказва за кокаиновия картел на Пабло Ескобар през 80-те. „100 години самота“ пък е един от най-продаваните романи в съвременната литература, превърнал се в истинска класика и задължително четиво за любителите на книги по цял свят. Беше обявен за „Най-влиятелната книга“ в класацията на „Дейли Телеграф“. Излиза през 1967-ма и заедно с The Beatles, на другия край на света, предизвикват истинска истерия. До момента е продаден в над 50 милиона копия и е преведен на 46 езика, а Габриел Гарсия Маркес е носител на Нобелова награда за литература, който почина през 2014 г. на 87-годишна възраст.", "date": "2019.03.11", "title": "Въпреки отказа на автора приживе: Правят сериал по „Сто години самота“"}
{"url": "https://www.monitor.bg:443/bg/a/view/vetko-i-marinela-arabadjievi-pred-ispanski-syd-za-ekstradicijata-im-159340", "text": "Испански съд ще гледа днес делото за екстрадицията на Маринела и Ветко Арабаджиеви. Те бяха задържани на 7 март в имението на Георги Семерджиев, известен като Жоро Шопа в градчето Кабрера де Мар край Барселона. 72-часовото им задържане изтече в неделя, но тъй като съдът не заседава в почивен ден, очаква се днес да се издаде решение по случая. По непотвърдена информация Арабаджиеви са държани в два различни ареста. Арабаджиеви трябва да кажат днес дали са съгласни да ги екстрадират в България или да ги съдят в Испания. Ако дадат съгласие, до две седмици ще бъдат върнати у нас. В противен случай делото може да продължи поне два месеца, тъй като трябва да мине на две инстанции. Синът им Вълчо Арабаджиев все още е в ареста. Той беше задържан през август след акция на специализираната прокуратура. Цялото имущество на Арабаджиеви е под запор.", "date": "2019.03.11", "title": "Ветко и Маринела Арабаджиеви пред испански съд за екстрадицията им"}
{"url": "https://www.monitor.bg:443/bg/a/view/po-slaba-rekolta-ot-pshenica-ochakvat-v-dobrudja-159319", "text": "Заради неблагоприятните агрометеорологични условия през есента и зимата има голяма вероятност реколтата от пшеница в Добруджа и някои други райони на страната това лято да бъде по-слаба от предишната. Това прогнозира за „Монитор“ председателят на Националната асоциация на зърнопроизводителите Костадин Костадинов. „Есента беше суха и по-голяма част от посевите не успяха да поникнат. Поникнаха късно - ноември-началото на декември, при първите дъждове. Не се развиха добре, после При последвалото затопляне от края на януари започнаха по малко да се възстановяват. Надяваме се, ако времето се задържи така и има достатъчно количества дъжд, нещата да се стабилизират“, каза той. По думите му за разлика от житото при рапицата нещата са по-зле. Посевите от маслодайната култура в Добруджа са добре в една линия около 30 км около морето. Оттам навътре нещата са много по-зле за рапицата. Според браншовика заради колебанията във времето и сушата голяма част от рапицата не е поникнала или това е станало много късно и посевите не са направили розетка. Костадинов смята, че към средата на март ще стане ясно колко са пострадалите площи и дали стопаните ще трябва да ги разорават и да сеят пролетници. На места вече има установени поразени 60-70% от нивите. Радослав Христов от Тракийската асоциация на зърнопроизводителите каза, че засега в района посевите с пшеница са в нормално състояние и той не се наема да прави прогнози. Относно лошите очаквания за рапицата фермерът обясни, че тази култура изисква по-специални грижи, като всичко Междувременно последният оперативен анализ на земеделското министерство показа, че износът на жито през пристанищата на страната от 2 юли 2018 г. до началото на март е паднал с почти една пета спрямо същия период на миналата реколтна година. От началото на настоящата пък експортът на пшеница през пристанището във Варна (от Бургас досега не са правени доставки за чужбина) е достигнал 1 227 184 т, срещу 1 528 510 т за предходната реколтна година. Подобен (около 20 на сто) е спадът и при износа на рапица. Като количествата са съответно - 153 397 т за предишната и 120 053 за настоящата реколтна година. Още по-голям, за тази реколтна година, като количествата намаляват за аналогичните периоди от 91 645 т на 25 682 тона. Почти наполовина пада износът на слънчоглед - от 206 670 т на 108 118 т. Единствено експортът на царевица с кораби бележи немалък ръст от 315 240 т до 365 101, или с 15,8% повече на годишна база са изнесени с плавателни съдове от страната. Във връзка със спада на житния ни експорт Радослав Христов коментира, че причината е в „Страни като Испания например, където традиционно сме продавали наша пшеница, също понякога изнасят жито или предпочитат да го купуват от Централна Европа, защото им е по-близо. Има разместване“, обясни той. По думите му износът ни ще стане по-труден, отколкото преди години и ще трябва да се търсят други пазари и не само за пшеницата, а и за слънчогледа. Спрямо миналата зима Средната изкупна цена на хлебната пшеница спрямо края на февруари 2018 година е с 30% по-висока, сочи статистиката на МЗХГ. Тя се повишила от 283 лв. на тон без ДДС до 368 лева. Спрямо средата на декември нарастването на цената е около 20 лв. на тон. При фуражната пшеница поскъпването е малко по-ниско - 28,4 на сто, като нарастването на цената на годишна база е от 271 на 348 лв. тон. Спрямо последния месец на 2018-а повишаването на цената е по-високо в абсолютна стойност - с 24 лв. за тон, като причината е, че мелничарите я купуват повече, а след това хлебопроизводителите използват различни подобрители, за да докарат насъщния с по-нормално качество. За разлика от житото при царевицата и слънчогледа поскъпването на годишна база е незначително - само с 2,2 и 3,1 на сто. Цените при тях се увеличават съответно от 273 на 279 лв. за тон без ДДС и от 551 на 568 лв. Спрямо средата на декември кукурузът е поскъпнал с 15 лв./т, а слънчогледът - с 41 лв. за тон, сочат още данните на земеделското министерство.", "date": "2019.03.11", "title": "По-слаба реколта от пшеница очакват в Добруджа"}
{"url": "https://www.monitor.bg:443/bg/a/view/brat-i-sestra-bylgari-v-piramida-s-kriptovaluta-159342", "text": "Ружа и Константин Игнатови са обвинени в Щатите за измама за милиарди, съобщи NOVA. Те измислили криптовалута, наречена „OneCoin”. Пирамидата, която организирали всъщност се основава на продажбата на тези фалшиви виртуални пари, които не покриват изискванията за криптовалута. През юни 2016 г. Ружа затваря за една вечер музей на изкуствата в Лондон, за да отпразнува пищно рождения си ден. Шест месеца по-късно изчезва, а малко след това Игнатови вече са обвинени. Константин Игнатов е арестуван от властите зад Океана преди дни, а Ружа Игнатова се издирва от 2017 г. Според обвинителния акт на прокуратурата в Манхатън, пирамидата им е събрала над 3,3 милиарда евро и е осъществена във Великобритания, Германия, Индия, Китай и България. Обвинени са, че са спекулирали с наивни инвеститори. Печалбата им идвала от пирамидалната структура, която изграждали постепенно на специални презентации, на които представяли „OneCoin”. Офисите на „OneCoin” в София са били обискирани януари миналата година. Според американските власти, братът и сестрата са вълкът и вълчицата на новия „Уол стрийт” – пазарът с криптовалути.", "date": "2019.03.11", "title": "Брат и сестра българи в пирамида с криптовалута"}
{"url": "https://www.monitor.bg:443/bg/a/view/sa-sht-pyrvi-po-iznos-na-oryjie-159339", "text": "САЩ са доставили над една трета от продадените по света оръжия за последните 5 години и са затвърдили водещата си позиция като най-голям продавач на оръжие в света, показва доклад на Стокхолмския международен институт за изследвания на проблемите на мира (СИПРИ), цитиран от ДПА. Глобалните продажби на оръжие са нараснали с близо 8% в периода от 2014 до 2018 г. в сравнение с предишните пет години. САЩ са доставили 36% от тях, в сравнение с 30% за предишните пет години. Най-малко 98 страни са закупили оръжие от САЩ, което е повече от всеки друг доставчик, отбелязва СИПРИ. Малко над половината от доставените от Вашингтон оръжия са били закупени от страни от Близкия Изток. Саудитска Арабия е закупила 22% от продадените от САЩ оръжия, което я прави най-важната им единична клиентка. Общо Рияд е внесъл 12% от световните продажби на оръжие, като освен от САЩ е закупувал оръжия от Франция и Великобритания. Износът за Близкия Изток е нараснал близо два пъти за последните пет години в сравнение с предишния период. Други важни регионални купувачи са Египет, Обединените арабски емирства и Ирак. Русия е вторият най-голям износител на оръжие, като е доставила една пета от продадените по света оръжия на общо 48 страни. Половината от руските оръжия са били продадени на Индия, Китай и Виетнам. Руският износ на оръжие обаче е спаднал със 17% в сравнение с периода 2009-2013 г., отбелязва СИПРИ. След САЩ и Русия се нареждат Франция, Германия и Китай, които общо държат над 75% от доставките. Саудитска Арабия, Индия, Египет, Австралия и Алжир са закупили общо една трета от продадените по света оръжия. Американският президент Доналд Тръмп планира да поиска от Конгреса да намали разходите с 5%, които не са свързани с отбраната. Това се съобщава от Ройтерс, позовавайки се на пожелали анонимност източници. Според агенцията, това е посочено в бюджетното искане на Тръмп за финансовата 2020 година. Както беше отбелязано, Тръмп също така предлага да се увеличат разходите за вътрешна сигурност и сигурност на границите. В същото време президентът на САЩ възнамерява да закрие някои социални програми. По-рано медиите съобщиха, че Тръмп възнамерява да поиска от Конгреса да отдели 8,6 млрд. Долара за изграждането на стена на границата с Мексико.", "date": "2019.03.11", "title": "САЩ първи по износ на оръжие"}
{"url": "https://www.monitor.bg:443/bg/a/view/uragan-pomlja-germanija-159338", "text": "Железопътният транспорт в германската провинция Северен Рейн-Вестфалия е парализиран поради урагана Еберхард, предаде сп. \"Шпигел\". Поради неблагоприятните метеорологични условия германската метеорологична служба обяви предупреждения за буря за повечето райони от Северен Рейн-Вестфалия, така и за Хесен и Тюрингия. Мощността на циклона достига максимума от 12 бала по скалата на Бофорт. Вятърът с такава сила може да причини значителни щети. Метеоролозите препоръчват на местните жители да избягват открити пространства. В допълнение, прогнозите на времето сочат, че ураганът ще премине през Хесен, където се намира най-голямото летище в страната - Франкфурт на Майн, Тюрингия и северна Бавария, и след това ще отидe в източната част на Европа. През есента на 2017 г. в Западна Германия бе ударена от урагана \"Херварт\". В Берлин тогава дори беше обявено извънредно положение.", "date": "2019.03.11", "title": "Ураган помля Германия"}
{"url": "https://www.monitor.bg:443/bg/a/view/sporten-kompleks-kraj-razlog-za-24-mln-leva-zapochva-da-stroi-blagoevgradski-biznesmen-159341", "text": "Най-големият спортен комплекс в Благоевградска област започва да строи доказалият се в годините бизнесмен от Югозапада Иван Чапов. Внушителното съоръжение ще бъде разположено в м. „Баюва борика“, в землището на община Разлог на площ от близо 103 дка земя. Концесията, която подписа бизнесменът с общината е за срок от 35 години, а инвестицията, предвидена от  бъдещият концесионер е в размер на 24 млн. лв. с ДДС.  Първата копка ще бъде направена на 22 март, а строителството трябва да приключи до пет години след издаване на разрешителното за строеж. В спортния комплекс да бъдат изградени футболен стадион с размери 68/105 метра с покрити трибуни и капацитет 2000 места, при спазване изискванията на УЕФА, както и още четири открити футболни игрища със същите размери, две от които с външни трибуни с капацитет около 2300 места, включващи и съблекални. Към всичките четири футболни терена са предвидени малки паркинги. Още четири игрища за тенис с размери 18/36 м, две за баскетбол с размери 16,50/30 м и две за волейбол с размери 13/24 м, както и мултифункционална спортна зала с капацитет 1500 места ще бъдат част от спортния комплекс. Открит паркинг с 450 места за автомобили и 10 за автобуси ще улесняват спортуващи и зрители. Спортният комплекс ще бъде на разположение както на туристите от Разлог, банско и с. Баня, така ще бъде ползван за подготовка на клубове и национални отбори  от различни видове спорт. Благоевградският бизнесмен Иван Чапов е собственик на фирма„Хидроенергийна компания“ АД – Благоевград, която спечели конкурса за концесията. Преди две години и половина бизнесменът купи и един от най-известните в района туристически обекти – СПА хотел „Катарино” край Разлог, който отстои само на около 2 километра от бъдещия спортен комплекс. Хотелът беше продаден от банката кредитор, която се сдоби с него през 2011 година заради огромни дългове на първоначалния й собственик и инвеститор – фалиралата фирма “Балканстрой”. Банката го продаде няколко години по-късно за сумата от 3.5 млн. евро, а Чапов вложи в цялостен ремонт още няколко милиона.", "date": "2019.03.11", "title": "Спортен комплекс край Разлог започва да строи благоевградски бизнесмен"}
{"url": "https://www.monitor.bg:443/bg/a/view/ravnosmetka-samo-dvama-ministri-ne-izneveriha-na-mej-159337", "text": "Британският премиер Тереза Мей е изправена пред все по-голям натиск да подаде оставка в рамките на няколко седмици, разкрива в. \"Дейли телеграф\". Вестникът твърди, че Тереза Мей е загубила подкрепата на всички, с изключение на двама от нейните министри. Министър-председателят вече заяви, че няма да се кандидатира на насрочените през 2022 г. парламентарни избори, но министрите ѝ искат тя да се оттегли до месец юли, така че новият лидер да може да проведе следващата фаза на преговорите за Брекзит, ако Великобритания избегне излизането от ЕС без сделка. Членовете на кабинета обсъдиха лично дали трябва да ѝ кажат в края на седмицата, че времето ѝ е изтекло, след като се очаква Тереза Мей да изгуби поредица от гласувания в парламента. Очаква се Тереза Мей да загуби гласуването във вторник по сделката си за Брекзит. Депутатите вече бламираха нейни предложения по развода с ЕС.", "date": "2019.03.11", "title": "Равносметка: Само двама министри не изневериха на Мей "}
{"url": "https://www.monitor.bg:443/bg/a/view/v-toploto-vreme-gorim-s-14-po-malko-tok-159321", "text": "Затоплянето на времето доведе до средно 14% по-ниска консумация на електроенергия, сочат данни за товара на електроенергийната система на ЕСО. В последния работен ден от миналата седмица товарът на системата по обяд и час преди полунощ бе дори с 22-23% по-нисък, отколкото във вторник, когато бе първият делник след тридневния уикенд заради националния празник. В 9:00 часа отчетеният товар на 5 март бе 5284 мегавата, а 72 часа по-късно в петък по същото време - 4625 мегавата или с 14% малък. сочи справка в сайта на Електро-енергийния системен оператор (ЕСО). В 7:00 часа отчетеният спад на товара в петък спрямо вторник бе 9 на сто, а в 8:00 - 10,7 процента. По обяд, точно в 12:00 във вторник, товарът на системата е бил 4790 мегавата, а три дни след това в последния работен на миналата седмица - 3897 метавата. Подобна разлика има час след като тръгне евтината тарифа на тока, което показва, че консумацията за отопление е по-ниска. Така в 23:00 часа на 5 март товарът е бил 4825 мегавата, а час преди полунощ в петък срещу събота - 3947 мегавата или с около 22 на сто по-малко. В 18:00 часа, когато хората се връщат от работа във вторник товарът на системата бе достигнал 4777 мегавата, а 72 часа след това по-същото време в последния работен ден от миналата седмица - 4185 мегавата (14% по-нисък). Към 19:00 часа, във времето на приготвяне на вечерята разликата консумацията намалява с 1% до 13 на сто, а в 20:00 часа - отново се качва до 14 процента. В същия час за седмицата, сочат данните на ЕСО. Денонощие по-късно по-същото време товарът бе само с 5 мегавата по-нисък. След последните празници повечето слънчеви дни и нормалните ветрове увеличиха делът на зелената енергия в товара на системата. Вчера около 12:46 часа фотоволтаиците и ветрогенераторите осигуряваха почти 22 на сто от товара, а заедно с малките и големите вецове делът бе почти колкото на големите тецове от Маришкия басейн или една четвърт. По същото време най-голяма част от товара - почти 40 на сто, се осигуряваше от атомната централа в Козлодуй, като към 16:09 часа делът й доближи 44%, сочат още данните на ЕСО.", "date": "2019.03.11", "title": "В топлото време горим с 14% по-малко ток"}
{"url": "https://www.monitor.bg:443/bg/a/view/kamelija-specheli-cheren-glas-v-glasyt-na-bylgarija-159317", "text": "Поп-фолк фурията привлече в отбора си Мария Величкова, която публиката на \"Гласът на България\" бързо нарече „момичето с черния глас“. Голямата душа и джаз импровизациите, които Мария вложи в изпълнението си, й донесоха четири обърнати стола. Ела в отбора ми, там няма такова чудо!“, апелира Камелия. „Тя е бяла певица с черен глас. Изумително!“, не скри респекта си Лечев. 29-годишната Мария трупа своя опит в музиката предимно в Китай и Арабските държави. След като последният й договор като изпълнител изтича, се прибира в България. „Хареса ми и реших да остана. Майка ми ме записа за кастинг в „Гласът на България“. Реших да опитам, защото никога не съм пяла пред родна публика и искам да видя дали мога да й предам емоцията си“, разказва Мария. ", "date": "2019.03.11", "title": "Камелия спечели черен глас в \"Гласът на България\""}
{"url": "https://www.monitor.bg:443/bg/a/view/velikdenskijat-post-zapochva-dnes-159335", "text": "След Сирни Заговезни или Прошка, както е известна неделята 40 дни преди Великден, започва най-дългият в православието пост. Той се нарича Четиридесетница. По времето на поста се налага въздържание от храни с животински произход. Така православните християни се подготвят за Възкресение Христово. Постът напомня за 40-дневния пост на Исус Христос в пустинята, когато той се е подготвял да се принесе в жертва. Освен храни с животински произход по време на поста не се консумира алкохол с изключение на червено вино в определени дни. На Благовещение и Цветница се яде риба. Идеята на поста е обаче, не само телесно въздържание, а най-вече смирение на духа.", "date": "2019.03.11", "title": "Великденският пост започва днес"}
{"url": "https://www.monitor.bg:443/bg/a/view/nekorektni-tatkovci-platili-6-mln-lv-izdryjki-za-godina-159327", "text": "Некоректни татковци са платили 6 млн. лева за издръжки през миналата година. Това показват данните на Камарата на частните съдебни изпълнители у нас. Според статистиката делата за неплатени издръжки през 2018 г. са били 1200, а за предаване на деца – 154. „Имам изпълнително дело за режим на отношения на родители с децата им, което е образувано преди няколко месеца. Бащата следваше да осъществява контакти с детето си, изпратихме на майката покана за доброволно изпълнение“, разказа пред „Монитор“ един от стотиците подобни случай частният съдебен изпълнител Стоян Якимов. „Като получи призовката, тя пусна обяснение по изпълнителното дело, че не може да бъдат осъществявани контакти на детето с бащата, През 2017 г. обаче бяха въведени глоби за неизпълнение на този режим на родителските права. Бащата отива да вземе детето, но не го получава и след това подава жалба, че не му е дадено детето. При всяко неизпълнение на режима на майката бе налагана глоба. След 2-3 месеца бащата започна да взима детето. Жената обжалва глобите, но бащата вече взима детето 2 пъти в месеца за събота и неделя. А тя всеки понеделник след това идваше и пускаше в кантората молба, че е дала детето и да не бъде глобявана. Така бащата започна да осъществява връзка с детето си. Тези глоби имат дисциплиниращ и превантивен ефект“, категоричен е Якимов. Според данните на Камарата на ЧСИ-тата през миналата година са а събраните вземания от некоректни работодатели са за 7 млн. лв. От данните става ясно още, че спада задлъжнялостта на хората, защото отмина пикът по време на кризата. „Поизчистиха се кредитите, а в един момент и банките спряха да кредитират, защото повече проучват и нямаше толкова кандидати за кредити. В кризата хората не бяха сигурни в доходите си, не знаеха дали след това ще могат да плащат кредитите си. Можем да кажем, че длъжниците намаляват“, обясни още Якимов. „Миналата година главната юрисконсултка на „Топлофикация“ ни каза, че който е бил даден на съд и е минал през ЧСИ, след това започва да си плаща задълженията. „Топлофикация-София“ дава длъжниците на ЧСИ, а мобилните оператори и банките ги дават на колекторските фирми“, коментира още Якимов.  ", "date": "2019.03.11", "title": "Некоректни татковци платиха 6 млн. лв. издръжки за година"}
{"url": "https://www.monitor.bg:443/bg/a/view/shema-s-bg-nomera-jili-rumynci-sys-zaporirani-koli-temata-159328", "text": "Схема с БГ номера за коли, които се карат в Румъния, жили стотици годишно със запорирани автомобили. Това съобщи за „Монитор“ частният съдебен изпълнител Иван Хаджииванов. От преди няколко години в Северна България е много разпространена схема, при която малоимотен български или румънски ром регистрира у нас фирма, на чието име започва да пазарува коли втора ръка. След това возилата се продават на румънци, които ги карат в родината си с пълномощно, за да избегнат плащането на местни данъци и застраховки „Гражданска отговорност“. Оказало се обаче, че често собственикът на возилата задлъжнява или към държавата, или към кредитна институция и няма как да плати борча си. Затова българските „Има много фиктивни фирми, които са дали пълномощни на румънци да карат български коли в Румъния. Тези физически лица обаче трупат огромни задължения като местни данъци и такси“, обясни Хаджииванов. Той разказа, че след като се установи дългът, се образува изпълнително дело срещу длъжника и започва масов запор на коли. „Например по едно дело имам 700 автомобила запорирани. Има и по 300-400 коли запорирани по едно дело. Тези коли са много евтини там. Голямата беля за България е, че когато стане произшествие, българските застрахователи плащат, а там постоянно стават произшествия“, допълва русенският съдебен изпълнител. Оказва се обаче, че тези коли представляват един параграф 22, защото няма кой да плати дълга на толкова много коли. „Другият голям проблем е, когато някой, дори румънската държава, иска да купи такъв автомобил – не може да го регистрира, защото има запор в България. Не може и да плати дълга, защото да платиш дълга на толкова автомобили, за да вземеш един, е безумно“, категоричен е Хаджииванов. Той обясни, че „Те трябва да бъдат информирани за тези коли, ако минат границата, но те изобщо не се прибират в България. Карат се в Румъния с пълномощно и това няма начин да се спре. Още преди години евтини коли внос втора употреба заминаваха с пълномощно за Румъния. Това са хиляди коли, които се водят на малоимотни хора. По цялата северна граница това е бизнес – в Румъния се кара колата, без да се плащат застраховка, нито местни данъци и такси. Всички колеги имаме такива дела. Наричаме ги „румънските”, по тях няма събираемост, защото няма имущество в България“, обяснява още Хаджииванов. Схемата е един от десетките проблеми и тенденции при събирането на дългове, които бяха обсъдени по време на годишния доклад за дейността на Камарата на частните съдебни изпълнители у нас. Отчетът бе представен от ръководството на камарата, начело с председателя й Георги Дичев. Статистиката показва, че се запазва тенденцията държавата, общините и гражданите да търсят помощта на ЧСИ за събиране на своите вземания. Както винаги на следващо място са държавата и общините със 71 000 дела, гражданите с 22 000 дела и банките също с толкова. През 2017 г. се промени подсъдността и делата вече се образуват там, където е адресът на длъжника или на седалището, ако е търговец. С това рязко се е променила картината на делата в София – от 89 000 вече са 51 000. Така за длъжника е по-лесно да се защити, защото делото е там, където е той, не се налага да пътува, за да се запознае с едно изпълнително производство. Сред интересните търгове, които са провеждани от ЧСИ-тата у нас, са продажбите на кораби. Данните показват, че поне един кораб годишно сменя собственика си заради неплатени кредити. „Повече от един кораб на година продавам. Понякога по няколко кораба на година, и то различни – влекачи, тласкачи, танкери. Миналата година продадох бункировчик. Купиха го румънци. Бункировчикът е кораб, който зарежда други кораби с гориво. На него има цистерни. Румънците го купиха, за да го използват за екологични цели – където има замърсяване, да го изпомпват. Фирма, която се занимава с екология, го купи“, разказа Хаджииванов. Той обясни, че причините за тези търгове са сериозните проблеми, които има корабоплаването у нас. „Лятно време по реката има прагове, корабите не могат да бъдат натоварени, защото потъват, опират дъното и засядат. Деформират се, повреждат се. Нашият бряг на реката не е укрепен, както в Германия и Австрия. Постоянно има наноси от тиня, не се поддържа плавателният път както трябва. Освен това, стокооборотът намаля. Индустриалните райони, които изнасяха много стоки, които се превозваха с кораби, сега стокооборотът намаля. В тази връзка много кораби задлъжняват. Корабособствениците им правят ипотеки, за да теглят пари, но проблемите се задълбочават. Така по инициатива на банки или неплатени заплати на екипажите се стига до налагането на морска възбрана, описва се корабът и се продава. Процедурата е както при недвижимите имоти – описва се корабът и се продава при явно наддаване. Цените не са високи. Има пазар. Реката е сладководна, корабите и морално да остареят не са разядени от сол и служат десетилетия. Досега в моята практика съм продал само един кораб, който го нарязаха, всички останали работят“, допълва Хаджииванов.", "date": "2019.03.11", "title": "Схема с БГ номера жили румънци със запорирани коли (ТЕМАТА)"}
{"url": "https://www.monitor.bg:443/bg/a/view/neka-s-edno-syrce-i-edna-usta-da-chuem-prosteno-prosti-159310", "text": "Великият пост, популярен още като Великденски, е най-важният от всички пости през годината в Православната Църква. Той представлява подготовка за големия християнски празник Възкресението на Господ Иисус Христос. Неговата същност съвсем не е в това да пречистваме тялото си, преминавайки само на растителна храна, това не е вегански режим или диета, както някои смятат, че по време на поста ще отслабнат и затова го предприемат. Това е акт за спасяване на нашите души, омиване от всичко вехто, невзрачно и нечисто. Постът е нашата духовна храна, той е в помощ на човека, за да може да принесе жертва, както Господ Иисус Христос беше принесен в жертва. То не бива да е самоцел, а да е издържан и да е дар пред Бога, защото Неговите страдания не бива да са за нас нещо, което можем да отминем с лекота. Постът не е хранителен режим, а е свързан пряко с молитвата. Той е нещо твърде осмислено. Затова и съвсем различно е Предпасхалното богослужение по време на Светата Четиридесетница, наречена така според броя на дните на поста. „Господи, помилуй!” звучи по различен начин. Това е времето, когато се чете прекрасната великопостна молитва на свети Ефрем Сирин: „Господи и Владико на моя живот, не ми давай дух на безделие, униние, властолюбие и празнословие. Но дух на целомъдрие, смиреномъдрие, търпение и любов дарувай на мене, Твоя раб. Ей, Господи Царю, дарувай ми да виждам моите прегрешения и да не осъждам моя брат, защото си благословен во веки веков. Амин”. Осъзнавайки всичко това, съединявайки душата с ума и молитвата принасяме истинска жертва пред Бога. Ние извършваме този пост не за наше тщестлавие и да се хвалим, че сме постили, а затова, че Христос живее вътре в нас. Ето, на вечернята (вечерно богослужение, б.р.) всички ние, православните християни пристъпваме едно от най-умилителните последования в нашата Православна Църква, а именно последованието на прошка. Това е забележителен призив на Църквата към всички хора да простят на обидилия ги и самите те да измолят прошка от този, когото са обидили. Църквата придава особено значение на това последование и призовава тази прошка да не бъде формална, а тя да бъде действителна и да е съзнателен акт на нашата свободна човешка душа, свободна мисъл и православна душевност, насочена именно към това да изпълним Божията воля и да простим на другия, и да се надяваме Господ да прости на нас всички прегрешения. Затова бих желал да поискам прошка от всички, които съм наранил или обидил по някакъв начин умишлено или неумишлено, и съм нанесъл рана и скръб в душата им. Като прощавам и аз на всички, които по един или друг начин са нанесли мъка в моята душа, сърце и затова от духовна архиерейска съвест и човешка молитва изказвам към всички мои православни братя и сестри простете и на мене грешния!", "date": "2019.03.11", "title": "Нека с едно сърце и една уста да чуем: ”Простено, прости!”"}
{"url": "https://www.monitor.bg:443/bg/a/view/vse-oshte-e-toplo-no-zapochvat-valeji-159334", "text": "Днес все още ще е топло с температури от 13-15 до 20-21 градуса в различните райони на страната, съобщават синоптиците. От северозапад обаче вече започва да нахлува студен вятър, който ще понижи дневните температури, а нощните може да паднат и под нулата през седмицата. Очаква се и да започнат валежи към края на деня. По Черноморието облачността ще е значителна, с повече слънце в часовете преди обяд. Почти без валежи. Ще духа слаб, след пладне - до умерен вятър от запад-северозапад. В планините облачността ще е значителна, ща вали дъжд, а по върховете и слаб сняг. Вятърът ще е силен. Средиземноморски циклон ще донесе дъжд, а в планините - сняг. Температурите чувствително ще се понижат и максималните във вторник следобед вече ще са до 5-6 градуса. Времето ще започне да се подобрява към средата на седмицата.", "date": "2019.03.11", "title": "Все още е топло, но започват валежи"}
{"url": "https://www.monitor.bg:443/bg/a/view/borisov-se-sreshta-s-patriarha-i-glanija-muftija-159336", "text": "Промените в Закона за вероизповеданията ще са тема на срещата межзу премиера Бойко Борисов и главния мюфтия Мустафа Хаджи. В събота министър-председателят съобщи, че е поканил двамата духовни водачи на среща, след разгорещените дебати в парламента по повод опрощаването на дълговете на мюфтийството, който са 8 млн.лева. Патриотите се обявиха против, а от ГЕРб призоваха да се пази етническия мир.", "date": "2019.03.11", "title": "Борисов се среща с патриарха и главния мюфтия"}
