{"url": "https://www.monitor.bg/bg/a/view/sredno-40-otgore-ni-struva-keshyt-ot-kreditna-karta-151611", "text": "Средно 40% може да достигне лихвата и таксите по обслужване на година в случай, че си позволим лукса да теглим кеш пари от банкомат с кредитната си карта. Т.е. на практика да я използваме като обикновена, дебитна. Това сочи справка в сайта \"Моите пари\". Най-големият процент от почти 80% се начислява по един от картовите продукти на западна банка имаща бизнес у нас. За същата карта и ГПР-то за покупки е доста високо - над 60 на сто. При останалите 10 от най-големите банки у нас максималното ГПР за теглене от банкомат За това и финансовите експерти съветват кредитната карта да се използва единствено за пазаруване и за плащане на сметки отнлайн или през физически постерминали. При ползване на кредитната пластика за пазаруване минималните разходи върху изхарчената сума са много по-ниски, сочат данните на „Моите пари“. Те варират от 9,68% на година до 20,48%. В годишните разходи на кредитните карти влизат и таксите за ползване, които за обикновените пластики обикновено са от 20 до 60 лв. Максималната такса по правило е за „златните“ или „платинените“ кредитни карти. За пластиките „специлизирани“ в родната валута таванът на годишната такса е на ниво 196-260 лв., а в евро най-високите цени за ползване за 12 месеца са съответно 100 и 130 евро. Същите пари някои от банките вземат и като такса за разглеждане на документите.", "date": "2018.12.06", "title": "Средно 40% отгоре ни струва кешът от кредитна карта"}
{"url": "https://www.monitor.bg/bg/a/view/da-se-zabavljavash-bez-da-prekaljavash-151597", "text": "Един от първите декемврийски празници е 8 декември. Един мой познат полицай казваше: „Когато тръгнат студентите и абитуриентите да празнуват, мен редовно ме боли главата. При това не от тяхното пиене.” Празникът на студентите се е превърнал в символ на разкрепостеност и веселие, на яки купони с много алкохол, песни и танци. И ако по времето на соца все пак е имало някакви партийни комсомолски и други бариери, днес това вече го няма. Студентите празнуват, та пушек се вдига. И в това, разбира се, няма нищо лошо. Млади са, сега им е времето да го правят и да се веселят. Стига обаче, да не се преминава една определена граница, отвъд която започват безумията и се стига до крайности с тежки и фатални последствия. Под влиянието на алкохола и силните емоции падат всякакви задръжки, табута и бариери и младите започват да се чувстват велики. Полицейските сводки и чакалните на спешна помощ по това време на година обикновено са пълни с прекалили с алкохола и с някои др. опияняващи субстанции младежи, решили, че светът е техен. Затова и от полицията всяка година в навечерието на празника апелират към студентите да бъдат внимателни и с шофирането, и с пиенето, и с поведението и държанието си по време на празника. И въпреки предупрежденията, далеч не всички ги спазват. Вакханалията е най-пълна в Студентски град в София, където се събират да празнуват и купонясват десетки хиляди млади хора. Охраната в заведенията трудно може да укроти стотиците празнуващи, особено след полунощ, когато алкохолът замъгли съзнанието им. И най- дребното спречкване става повод за размахване на юмруци, вадене на ножове и дори огнестрелно оръжие и стрелба с него. Това със сигурност едва ли е най-хубавият завършек на един иначе прекрасен академичен празник, съхранил се през вековете. И едва ли ще бъде повод за гордост на самите празнуващи. Затова, за запазим само хубавите емоции и да си спомняме за 8 декември с радост, бих посъветвал студентите да се забавляват, но не и да прекаляват. Или както обичаше да казва по този повод един мой бивш университетски преподавател: „Даже и когато сте на маса, носете в себе си академичния дух и пийте строго научно и с достойнство !” И покрай чашките обръщайте повече внимание на колежките до себе си. Защото чашките ще си ги пиете и на 100 години, но красивите колежки и времето, прекарано с тях, никога няма да се върне. Повярвайте на един ваш бивш колега, студент от толкова далечните за вас днес 90-те години на миналия век. Добре е да се вслушваме в думите на по-възрастните, нали!", "date": "2018.12.06", "title": "Да се забавляваш, без да прекаляваш!"}
{"url": "https://www.monitor.bg/bg/a/view/ludogorec-betonira-vyrha-s-ravenstvo-na-armijata-151609", "text": "ЦСКА и „Лудогорец“ завършиха 1:1 пред 10 000 зрители на стадион „Българска армия“, с което шампионите запазиха аванса си от 6 точки пред „армейците“. „Орлите“ откриха след попадение на Клаудиу Кешеру, който засече центриране на Лукоки от корнер в 29-ата минута, а Кирил Десподов изравни в 67-ата. Нестор Ел Маестро опита изненада с младия Валентин Антов за сметка на Тиаго на старта на двубоя и започна с трима полузащитници с Сред титулярите попадна и Кирил Десподов, който така и не успя да застраши вратата на „орлите“. В състава на „Лудогорец“ пък се завърна Джоди Лукоки, който пропусна предишните няколко мача на шампионите. Първото опасно положение бе пред вратата на „червените“. При него Кешеру центрира отляво, Жеферсон увисна и Лукоки стреля от воле, но в аут. В 36-ата минута Ренан спаси опасен шут на Джеси, а четири минути по-късно стражът на „Лудогорец“ отново се намеси добре, когато Чорбаджийски опита да вкара с шпагат след разбъркване от корнер. В 43-ата минута само късметът попречи на ЦСКА да изравни, когато изстер на Пинто профуча на сантиметри покрай дясната греда.  В началото на втората част „Лудогорец“ имаше претенции за дузпа, когато Кешеру падна след съприкосновение с Чорбаджийски, но реферът Николай Последваха силни минути на „орлите“, които организираха няколко много опасни атаки, но те не завършиха с точен удар. В 64-ата минута разградчани сбъркаха при изнасянето на топката, тя попадна в Десподов, който пусна с пета към Жеферсон. Последва центриране към резервата Али Соу, който стреля с глава, но в аут. Само три минути по-късно Манолев центрира към Десподов, който изравни за 1:1. В 82-ата минута Йорданов подмина нарушение на Лукоки срещу Десподов пред границата на наказателното поле. В 89-ата минута Сисиньо получи втори жълт и респективно червен картон за фаул срещу Десподов, а до края мача продължи с много нерви и без повече попадения. Преди началото на мача привържениците на ЦСКА организираха протестно шествие, като се събраха пред старата сграда на БФС на ул. „Иван Асен II“, продължиха до „Орлов мост“, а след това преминаха по част от „Цариградско шосе“, блокирайки движението. Феновете издигнаха плакати срещу съдийството в родния шампионат. Протестът мина под надслов „Да спрем гаврата с ЦСКА”.", "date": "2018.12.06", "title": "„Лудогорец“ бетонира върха с равенство на „Армията“"}
{"url": "https://www.monitor.bg/bg/a/view/faktor-v-medicinata-151600", "text": "Разговор във влак между случайни пътници мъж и жена. „Вие какво работите?“ „Лекар съм“. „Ау! Гинеколог“ „Не, невролог, но ако държите може да погледна“. Търсена и ценена специалност е гинекологията, най-малкото защото жените са повече от мъжете, пък и в биологично отношение ролята им е несравнимо по-важна за продължението на вида. С гинекологична специалност и малко по-прозорлив поглед може да се промъкнеш дори и между границите на две държави. Македонски лекар с присъда за престъпление срещу здравето, необезпокояван работи в клиники у нас и дори е член на Българския лекарски съюз. Само по себе си не е нещо изключително да изтарикатиш и да се измъкнеш от правосъдието на държавата си. Правят го всякакви хора, защо да не го направи и македонският доктор. Той поне 9 месеца лъгал някаква клета жена, че е бременна. Ами ако през тази пролука се промуши някакъв далеч по опасен, не мошеник, а психар. И се заеме с лечение на хора. С изтичането на наши доктори и дефицитът на специалности у нас, тази опасност става все по-реална. Затова в крайна сметка мошеници винаги ще има, но превенцията трябва да бъде насочена срещу възможността те да се превръщат във фактори. Да не говорим, за фактори в медицината.", "date": "2018.12.06", "title": "Фактор в медицината "}
{"url": "https://www.monitor.bg/bg/a/view/zatvoriha-8-neredovni-zavedenija-predi-studentskija-praznik-151604", "text": "8 заведения са спрени от експлоатация, а общо 38 акта за констатирани нарушения са съставени до вчера при проверките на увеселителни обекти преди студентския празник. Огнеборци проверяват дали в дискотеки, механи и т.н. правилно функционират осветителните и противопожарните системи и дали има нормален достъп до аварийните изходи. Полицията обяви засилени мерки за гарантиране на сигурността на студентите и празнуващите. Така от сутринта на 8 декември до началото на следващия ден ще се провежда специализирана операция на Пътна полиция в цялата страна. Ще се проверяват водачите за алкохол и наркотици, а автомобилите – за техническа годност и изрядни документи. Пред всички по-големи заведения ще има патрули и няма да се допускат пияни или въоръжени посетители. На 8 декември сутринта на територията на цялата страна ще започне специализирана полицейска операция на Пътна полиция, която ще продължи и следващия ден. Екипите ще следят за каране на коли от неправоспособни водачи или от шофьори, употребили алкохол или дрога, поясни на пресконференция вчера главен инспектор Петър Соколов от отдел Пътна полиция към ГДНП. По думите му те ще са безкомпромисни към онези участници в пътното движение, които грубо нарушават Закона за движение по пътищата и с поведението си създават опасност за останалите. Инспектор Соколов призова след празника зад волана да застане най-опитният водач и преди да поеме по обратния път, той да е отпочинал, в никакъв случай да не шофира след употреба на алкохол или наркотични вещества. „Полицейското присъствие около увеселителните и питейните заведения, където ще има празнуващи на 8 декември, ще бъде засилено и в случай на необходимост младите хора ще могат бързо да се обръщат за помощ от силите на реда“, обяви инспектор Стефан Андреев от Охранителна полиция. Той допълни, че полицейските екипи са провели срещи с охранителните фирми и са разменени контакти, ако е необходима бърза реакция. Проведени са инструктажи в заведенията да не се допускат въоръжени и пияни. Над 6000 проверки са извършени от служителите на пожарната на места, където се очакват празнуващи, обобщи главен инспектор Стефан Стефанов от ГДПБЗН. Връчени са 1300 разпоредителни документа с предписания, които в кратки срокове трябва да бъдат изпълнени, има и 38 акта за установени административни нарушения. Ще се извърша и последващ контрол върху изпълнението на предписаните дейности. По време на празника ще има допълнителни дежурства, каза още Стефанов.", "date": "2018.12.06", "title": " Затвориха 8 нередовни заведения преди студентския празник "}
{"url": "https://www.monitor.bg:443/bg/a/view/otpuskat-skypite-biologichni-lekarstva-po-oblekchen-rejim-151588", "text": "Националната здравноосигурителна каса (НЗОК) облекчи режима за отпускане на скъпите биологични лекарства за редица болести, които водят до трайна инвалидност, съобщиха от финансово-осигурителната институция. Това стана след поредица експертни срещи между представители на пациентски организации на ревматологично болните и представители на касата. Сред основните теми, обсъдени на тях са достъпът на пациентите до специализирана извънболнична ревматологична помощ и провеждане на лабораторни изследвания в амбулаторни условия. Със свое решение Надзорният съвет на НЗОК промени режима за изписване на биологични лекарства за лица над 18-годишна възраст от протокол ІА на протокол ІС. По този начин отпада необходимостта протоколите да бъдат разглеждани от комисия в Централното управление на касата на всеки шест месеца за продължаването им, ако не се налага смяна на лекарствената терапия. Промяната важи и за пълнолетните с тежка активна болест на Крон и улцерозен колит, както и на активен ювенилен артрит. С промяната на режима на протоколите от IA на IC при изписване на биологичните лекарствени продукти за лечение на пациенти с ревматологични заболявания отпадна и необходимостта болните да си набавят редица документи от различни институции. Пълен набор от тях вече ще се изискват за представяне в съответната районна здравноосигурителна каса при започване на лечението, при първо продължаване на терапията, при промяна в дозата и при смяна на лекарствата. При продължаване на същата терапия - трети и пореден протокол, заверката се осъществява в РЗОК, като пациентът предоставя единствено два протокола - оригинал на нов “Протокол за предписване на лекарства, заплащани от НЗОК/РЗОК” – обр. МЗ-НЗОК, и предходен протокол. Улеснението ще засегна около 100 000 души, засегнати от заболявания, които се нуждаят от скъпи биологични лекарства. Най-многобройни от тях са страдащите от ревматоиден и псориатичен артрит, и болестта на Бехтерев. При тях, освен ставните прояви, може да има и системни прояви, като засягане на очите, кожата, белия дроб, сърцето, съдовете и бъбреците. По неофициални данни в България има около 60 000 болни от ревматоиден артрит, около 30 000-40 000 са с псоричатичен артрит и около 20 000 с болестта на Бехтерев.", "date": "2018.12.06", "title": "Отпускат скъпите биологични лекарства по облекчен режим"}
{"url": "https://www.monitor.bg:443/bg/a/view/antikorupcija-podhvana-i-nikolaj-nankov-za-apartamenta-151591", "text": "Комисията за противодействие на корупцията и отнемане на незаконно придобитото имущество (КПКОНПИ) стартира проверка и за жилището, обитавано от бившия регионален министър и настоящ зам.-министър Николай Нанков. Това обяви шефът на \"Антикорупция\" Пламен Георгиев в отговор на въпроси на заседанието на ресорната комисия в парламента. Поводът за проверката са информациите, че Нанков обитава безвъзмездно жилище, предоставено му от бивша негова съдружничка. Миналата седмица, след разпореждане от прокуратурата Комисията стартира проверка и за жилището, ползвано безвъзмездно от финансовия министър Владислав Горанов. В пост във Фейсбук, публикуван вчера, той самият посочи, че \"вечер спи спокойно\" и коментира, че надлежно е декларирал свързаност със собственичката на апартамента Тодорка Сотирова, с която преди 9 години са били съдружници. Подчертава, че макар по-рано да е имал общ бизнес със Сотирова, в момента няма такъв нито с нея, нито с нейни близки. В същото време самата Сотирова, срещу това, че е предоставила за ползване жилището си в София, ползва родната къща на Нанков в гр. Априлци. По повод твърденията, че там има регистрирани фирми, ползвали фондове и печелили обществени поръчки, зам.-министърът обяснява, че на адреса на къщата му в Априлци има две дружества, които видно от регистрите не развиват дейност. Същото важало и за дружеството, регистрирано на адреса в София. ", "date": "2018.12.06", "title": "\"Антикорупция\" подхвана и Николай Нанков за апартамента"}
{"url": "https://www.monitor.bg:443/bg/a/view/fenovete-na-cska-zatvoriha-orlov-most-151589", "text": "Феновете на ЦСКА направиха шествие преди дербито с \"Лудогорец\", което стартира в 17:30 ча сана стадион \"Българска армия\". Хиляди \"червени\" привърженици се събраха пред старата сграда на Българския футболен съюз на улица \"Иван Асен II\", продължиха до \"Орлов мост\", а след това преминаха по част от \"Цариградско шосе\". Цесекарите скандираха и пяха песни в подкрепа на любимия си отбор. Агитката на ЦСКА издигна и плакати срещу съдийството в родния шампионат и по-специално в мача със \"Славия\", загубен с 0:1.  Протестът мина под надслов \"Да спрем гаврата с ЦСКА\". При достигането до \"Орлов мост\" \"армейците\" спряха движението за кратко, след което се движиха по булеварда, докато завият към стадион \"Българска армия\".", "date": "2018.12.06", "title": "Феновете на ЦСКА затвориха \"Орлов мост\"  "}
{"url": "https://www.monitor.bg:443/bg/a/view/ginekolog-s-dve-prisydi-v-makedonija-lekuva-v-majchin-dom-151602", "text": "Проверка на Изпълнителната агенция „Медицински одит“ поискаха от „Майчин дом“ по повод македонския гинеколог д-р Николче Дамчевски. Оказва се, че докторът е с потвърдена от Апелативния съд в Скопие двегодишна ефективна присъда. До установяване на обстоятелствата по случая дейността на медика се преустановява, категорични са от АГ болницата. Случаят с гинеколога е разследван от македонската „Нова телевизия“, съобщи БГНЕС. Оказва се, че той в продължение на 9 месеца е лъгал пациентка, че е бременна. Освен това е имал и обвинение за фалшифициране на документи. В присъдата му пишело, че \"като гинеколог има вина за престъпления, извършени срещу здравето на хората, и фалшифициране на документи\". Пред съда признал вината и по двете обвинения. Димчевски имал забрана в продължение на 8 години да не работи като лекар. В България обаче той е член и на Българския лекарски съюз. \"Д-р Дамчевски има българско гражданство и е завършил своето медицинско образование и следдипломно обучение в България. Той не е служител на СБАЛАГ „Майчин дом“ и няма трудово правоотношение нито с болницата, нито с медицинския център към нея. Дейността му е на граждански договор, за сключването на който са спазени всички правни и административни процедури“, уточняват от „Майчин дом“. Дамчевски предоставил всички необходими документи, включително и удостоверение, че е член на БЛС от август 2018 г. Въз основа на тях той получил регистрация и право за упражняване на извънболнична медицинска помощ от Столична регионална здравна инспекция. Ръководството на медицинския център декларира готовност да окаже пълно съдействие на разследващите и контролните органи.", "date": "2018.12.06", "title": "Гинеколог с две присъди в Македония лекува в „Майчин дом“"}
{"url": "https://www.monitor.bg:443/bg/a/view/cska-pada-v-lioven-i-napuska-evroturnirite-151590", "text": "Волейболистите на ЦСКА отпаднаха от турнира \"Чалъндж къп\". Те отстъпиха на белгийския \"Волей Хаасроде\" (Льовен) с 0:3 (-23,-16,-21) в реванша от 1/16-финалите. В първия двубой \"армейците\" загубиха с 1:3 в столичната зала \"Христо Ботев\". Най-резултатен за ЦСА беше Тодор Костов с 13 точки (1 блок), Пламен Шекерджиев записа 9 (1 ас, 2 блока). Волейболистките на \"Левски\" също отпаднаха от евротурнирите след 0:3 (-14,-17,-15) като гости на чешкия \"Простейов\" в реванша за Купата на CEV и 0:3 в София. \"Веро Волей\" (Монца) с капитана на националите Виктор Йосифов продължава в \"Чалъндж къп\" след второ 3:0 (21, 22, 19) над \"Пярну\" (Ест). Йосифов записа 7 т. (1 блок). \"Веро Волей\" среща на 1/8-финал \"Апоел Кфар Саба\" (Изр), отстранил УВК (Грац). На 1/8-финал в същия турнир отива и \"Малие Мили Пиянго\" (Тур) с националния ни разпределител Георги Сеганов след 3:0 (17, 23, 23) над \"Зираатбанк\" и 2:3 в първия мач. В следващия кръг \"Малие\" среща \"Спортинг\" (Лисабон) на Тодор Алексиев и Николай Николов, загубил с 2:3 (30, 22,-19,-24,-10) от \"Строител\" (Блрс), но с 3:1 в първия двубой. Алексиев беше топреализатор в Минск с 19 т. (2 аса, 1 блок), а Николов има 6 т. (1 блок) само за първите 2 гейма. АЦС (Залъу) на треньора Николай Желязков и сина му Жани Желязков направи второ 3:0 срещу \"Стяуа\" в \"румънското дерби\" и е също на 1/8-финал. Жани направи 2 точки като резерва при втората победа. Българският шампион \"Нефтохимик 2010\" пък картотекира национала Теодор Тодоров, който в неделя ще излезе срещу \"Монтана\" в кръга от Суперлигата на България. Той чакаше за място в турски тим до последно, но реши да играе в нашето първенство, след като излекува контузията в рамото си.", "date": "2018.12.06", "title": "ЦСКА падна в Льовен и напусна евротурнирите"}
{"url": "https://www.monitor.bg:443/bg/a/view/amerikancite-se-prostiha-s-djordj-bush-starshi-snimki-151592", "text": "Над 10 000 американци се простиха с 41-вия си президент Джордж Буш-старши. Петима президенти на САЩ дойдоха да се простят в националната катедрала в столицата Вашингтон. Последна почит към него отдадоха настоящият държавен глава Доналд Тръмп и съпругата му Мелания, Барак и Мишел Обама, Бил и Хилари Клинтън, Джими Картър и съпругата му Росалин, както и синът на покойния държавен глава - Джордж Буш-младши със съпругата му Лора..", "date": "2018.12.06", "title": "Американците се простиха с Джордж Буш-старши (СНИМКИ)"}
{"url": "https://www.monitor.bg:443/bg/a/view/sydiite-vyv-vss-shte-reshavat-natiskal-li-e-lozan-magistrati-151593", "text": "Съдийската колегия на Висшия съдебен съвет ще решава на 11 декември дали има тенденциозност в отношението на председателя на ВКС Лозан Панов към специализираните съдилища и най-вече към апелативния спецсъд. Това реши единодушно пленумът на Висшия съдебен съвет. 20 от кадровиците на Темида гласуваха „за“ и нито един „против“, че даването на становище по въпроса е в компетентността на съдийската колегия, а не на пленума. Поводът е писмото на председателя на апелативния спецсъд Георги Ушев и още 10 съдии от съда, които се обърнаха към ВСС да изрази становище дали е проверката, назначена от Лозан Панов в съда, при положение, че няма данни за нарушения по производствата за мерките за неотклонение на подсъдимата за подкуп в големи размери бивша кметица на столичния район „Младост“ Десислава Иванчева и заместничката й Биляна Петрова. Още повече, че въззивният съд все още не се е произнесъл дали законосъобразно първата инстанция е изменила мерките на двете подсъдими от \"задържане под стража\" в \"домашен арест\". Писмото на апелативните спецсъдии бе включено като последна точка в дневния ред на пленума на ВСС. В началото на разглеждането на точката Панов започна да изброява 20-те правомощия на пленума на ВСС, цитирайки чл. 30, ал. 2 от Закона за съдебната власт. Като ги изчете, шефът на ВКС каза: „Не виждам правомощия пленумът на ВСС да се произнася по компетентността и професионалната насоченост на съдиите. Апелативният спецсъд все още е в структурата на съдилищата. Статутът им е на съдии, а не на прокурори. Писмото на апелативните спецсъдии не е адресирано по компетентност. Ще внеса искането им за заседанието на съдийската колегия на 11 декември. Съдът е арбитър, не трябва да е на страната на прокуратурата“, заяви Панов. Боян Магдалинчев. „Няма да ви чета закона, нито предварително написано заявление, за да кажа нещо. Изразявам становището на прокурорската колегия: Поставеният въпрос е от компетентността на съдийската колегия. С оглед на това ще подкрепя внасянето на писмото там“, каза главният прокурор Сотир Цацаров. Очевидно заради въпросната точка, час преди началото на заседанието на пленума на ВСС, на улицата пред сградата се събраха 15-ина души, разпънаха транспарант с надпис „Национална гражданска инициатива „Правосъдие за всеки“ и започнаха да крещят обиди срещу главния прокурор. НПО-то е от кликата на скандалния шеф на ВКС и най-вероятно той е изкарал пионките си да крещят в негова полза, коментираха магистрати. Един от протестиращите пък държеше малък плакат със снимка на председателя на ВКС Лозан Панов. Полицаите, които охраняваха малобройните кресливи протестиращи, бяха колкото тях на брой. Една част от униформените пазеше входа на сградата на ВСС, а друга – самите тях. Микрофонната уредба на агитката огласяваше целия район. Техен представител изчете обръщение до представляващия ВСС, членовете на ВСС и министъра на правосъдието Цецка Цачева, в което горещо защитаваше проверката, наредена от Панов в апелативния спецсъд. Представящите се като граждани и юристи дори блокираха за 5 минути движението по ул. „Екзарх Йосиф“ и докато крещяха обидите си, катаджии спряха трамваите на безопасно място. Наредената от Панов проверка в апелативния спецсъд приключи на 5 декември и на 10 декември трябва да е готов докладът с резултатите от нея. Бившата кметица на \"Младост\" Десислава Иванчева и заместничката й Биляна Петрова остават в ареста. Това става ясно от определението на Специализирания апелативен съд, качено на сайта на магистратурата. То е с дата от четвъртък. Това е второ решение на трима спецапелативни съдии, което потвърждава, че Иванчева и Петрова трябва да останат зад решетките. Според магистратите продължаване на най-тежката мярка \"задържане под стража\" е необходимо заради изключително високата степен на обществена опасност на престъпления, за които двете се разследват.", "date": "2018.12.06", "title": "Съдиите във ВСС ще решават натискал ли е Лозан магистрати"}
{"url": "https://www.monitor.bg:443/bg/a/view/shej-michyl-vseljava-djavolyt-v-teb-151601", "text": "Колко често ви се случва филм на ужасите да ви отегчи до такава степен, че да започнете да правите списък с необходимите покупки за предстоящите коледни празници пред големия екран? „Дяволът в теб“, който ще озари родните киносалони от утре, ви дава прекрасна възможност да наваксате с чисто организационни задължения. И то – на място, където единствено прозявките на другарчетата по седалка ще смутят мисловната ви дейност. Познаваме Шей Мичъл от „Малки, сладки лъжкини“ - популярен тийн сериал, в който група момичета се борят с анонимния им враг А. И да не сте го гледали, вероятно се досещате, че епизодите не ни изправяха чак толкова често на нокти, колкото им се искаше на създателите му. Иронично, „Дяволът в теб“ е дори по-мекушав и от „Малки, сладки лъжкини“. Мичъл влиза в ролята на бившото ченге с тъмно минало Мегън. Тя бори зависимост към алкохол и успокоителни, докато „се крие от изкусителния нощен живот“ в морга в бостънска болница. Работата на гард в нея й урежда „менторът“ й в изтрезняването Лиса (Стана Катич), но от актрисата, прочула се като агент Бекет в „Касъл“, така и не виждаме толкова, колкото ни се иска. Сюжетът се завърта около загадъчен труп, който попада в моргата по време на дежурство на Мегън. Тяло, което се самолекува докато духът му убива – това е голямото Зло в режисирания от Диедерик ван Роойен филм. Докато се чудим как ли се случва това пък в моменти ала „мигни и ще ги пропуснеш“ се опитваме да разберем малко от предисторията на Мегън. Тя не е разработена в дълбочина, а зрителят от време на време остава с впечатлението, че единственото важно от нейната персона е именно зависимостта й – все пак кой ще повярва на нетрезво момиче. „Дяволът в теб“ е и изключително предвидим. Десет минути в киносалона са ви предостатъчни, за да разберете финала на заглавието. Ако все пак държите да си сверите часовника, препоръчваме ви да не излизате от залата след първия час дори и за секунда. В противен случай рискувате да пропуснете изцяло развръзката на сюжета.", "date": "2018.12.06", "title": "Шей Мичъл вселява „Дяволът в теб“"}
{"url": "https://www.monitor.bg:443/bg/a/view/chernata-pantera-se-prebori-za-shans-za-naj-dobyr-film-na-globusite-pylen-spisyk-s-nominaciite-151599", "text": "„Черната пантера“, на който „Дисни“ за първи път залагат колосална сума пари и надежди да завоюва наградния сезон, успя да се пребори за номинация за „най-добър филм“ на предстоящите отличия „Златен глобус“. Призовете ще бъдат раздадени за 76-и път на 6 януари, а лентата за чернокожия супергерой, който предизвика скандал около „популярната категория“ на оскарите протяга ръка към общо три статуетки. Освен за „най-добър филм“, „Черната пантера“ влиза в съревнованието още за саундтрак и оригинална песен. С най-много номинации за „Златен глобус“ се разписва \"Вице\" с Крисчън Бейл. Заглавието ще се бори за 6 отличия. След него са „Фаворитката“ с Ема Стоун, „Роди се звезда“ и „Зелена книга“, където с участие се разписва и българинът Димитър Маринов. Впечатление прави, че „Първият човек“, който също бе сред фаворитите за наградния сезон, отпада от надпреварата за най-добър филм. На телевизионния фронт води „Убийството на Джани Версаче“ с шанс за четири приза. Ето го и списъкът с номинации на Асоциацията на чуждестранните журналисти:", "date": "2018.12.06", "title": "„Черната пантера“ с шанс за най-добър филм на Глобусите (СПИСЪК С НОМИНАЦИИТЕ)"}
{"url": "https://www.monitor.bg:443/bg/a/view/starci-se-klaha-zaradi-tova-koj-da-napravi-kafe-151578", "text": "80-годишен мъж е намушкан с джобно ножче в Дома за възрастни хора в парк „Кенана“ в Хасково, съобщиха от полицията.Инцидентът станал малко преди 5 часа в четвъртък сутринта. Пострадалият влязъл в спор с мъж от дома на 79 г. от Ямбол. Двамата делели една стая. Кавгата им тръгнала от спор за това кой е наред да направи сутрешното кафе. След като година по-възрастният отказал, получил множество прободни рани. Бил наръган с джобно ножче в областта на гръдния кош, врата и главата от съседа си по легло. За щастие острието на ножчето е било късо и не са засегнати важни органи или артерии. Хасковлията е настанен в болницата без опасност за живота.", "date": "2018.12.06", "title": "Старец наръга връстник в спор кой да прави кафето"}
{"url": "https://www.monitor.bg:443/bg/a/view/smeniha-rykovodstvoto-na-bdj-151605", "text": "Съставът на Съвета на директорите на „Холдинг БДЖ“ ЕАД претърпя промени след като министърът на транспорта, информационните технологии и съобщенията Росен Желязков назначи нови лица. Това става ясно от пресъобщението, изпратено до медиите от ресорното ведомство. За нови членове са назначени Григори Григоров и Светломир Николов и са освободени Велик Занчев и Владимир Владимиров. Извършеният одит е отчел сериозни пропуски в системата за прогнозиране, планиране и провеждане на обществени поръчки за доставки и услуги за поддръжката на подвижния железопътен състав. Според проверката Директорският съвет не е анализирал докладваните неизпълнени мерки по ремонтната програма на дружествата, забавянето на поръчките, както и недоброто ресурсно осигуряване. Друг пропуск е липсата на професионални кадри на взети решения за подобряване на състоянието на подвижния състав. За проблемите ресорният министър Желязков бе осведомен след възлагането на одит, започнал на 24 октомври 2018 г.", "date": "2018.12.06", "title": "Смениха ръководството на БДЖ"}
{"url": "https://www.monitor.bg:443/bg/a/view/poslednijat-film-na-bertoluchi-shte-byde-zasnet-sled-smyrtta-mu-151576", "text": "„Ехо камерата“ (The Echo Chamber) – незавършеният проект, над който големият италиански кинорежисьор работеше преди внезапната си смърт миналия месец, ще стигне до големия екран благодарение на компанията Indigo Film. Ехо камера е понятие от теорията на масовите комуникации, представляващо ситуация, в която определени идеи и мнения се подкрепят или усилват чрез предаване на новина или нейното повторение в затворена система – партия, кръг от съмишленици и т.н., при което се заглушават други аналогични информационни потоци.  Никола Джулиани – един от основателите на Indigo („Великата красота“) е потвърдил пред сп. „Варайъти“, че творбата ще бъде продуцирана и заснета от тях в знак на почит към артистичната непримиримост на Бертолучи. Проектът щеше да ознаменува завръщането на Бертолучи на режисьорския стол след 6-годишна пауза от създаването през 2012 г. на филма „Аз и ти“.  Бернардо Бертолучи почина на 77-годишна възраст в Рим след кратка битка с рака. Той бе завършил първоначалния вариант на сценария в сътрудничество с две млади италиански писателки – Лудовика Рамполди, работила за нашумелия мафиотски сериал „Гомор“ по едноименната книга на Роберто Савиано, и Илария Бернардини – романистка, участвала в създаването на италианската адаптация на сериала „Психотерапия“.  За „Ехо камерата“ се знае много малко. Известно е, че двама герои ще се редуват във воденето на киноразказа, който се развива в тристаен апартамент. По това филмът може би ще напомня за „Аз и ти“, който също се случва в затворена среда.  Филмовият свят загуби в лицето на Бернардо Бертолучи носител на 9 награди „Оскар“ за епичната кинотворба „Последният император“, а неговите „ХХ век“, „Конформистът“ и „Последно танго в Париж“ са оказали влияние върху поколения режисьори.  Тази вечер Бертолучи ще бъде почетен в римския Театро Арджентина със събитие, на което се очаква да присъстват множество световни арт величия – Шарън Стоун, Ричард Гиър, Дебра Уингър, Вим Вендерс, Джим Джармъш, Амос Гитай и дългогодишният продуцент на Бертолучи Джеръми Томас. Предполага се, че Мартин Скорсезе и Джон Малкович ще изпратят видео послания в памет на италианския режисьор.", "date": "2018.12.06", "title": "Последният филм на Бертолучи ще бъде заснет след смъртта му"}
{"url": "https://www.monitor.bg:443/bg/a/view/robin-hud-pobedi-sherifa-no-padna-jertva-na-klisheto-151575", "text": "Младо момче си живее спокойно в покрайнините на Нотингам. Среща любовта на живота си, но житейско премеждие – в случая, война в арабските пустини – разваля Рая на земята. Той е добродушен, съвестен дори по време на ожесточена битка и... е с мозъка на тийнейджър в пика на пубертета. Добре дошли в „Робин Худ: Началото“. Още в първите секунди зрителят получава предупреждение да забрави всичко това, което до този момент знае за прочутия крадец, взимащ от богатите, за да даде на бедните. А ето с какво впечатление ще остане след като изгледа премиерното заглавие за седмицата – добре че Мериан е имала забежка с друг мъж по време на войната, защото в противен случай Робин никога нямаше да сложи „качулката“ (The Hood – прякорът на крадеца в заглавието). Това е и може би най-големият минус на режисирания от Ото Баферст филм. Робин Худ е представен като момче, което не може да се изправи пред света като самостоятелна мислеща единица. Вместо това разчита някой да му държи ръката. Тук се появява (малкия) Джон – мюсюлманинът, опростил името си така, че нашият герой да може да го произнесе. Той проследява Робин от арабските пустини до роден Нотингам, след като губи едната си ръка при войната, с целта да търси отмъщение. В „Робин Худ: Началото“ забелязваме всички клишета, познати ни от лентите за тепърва раждащия се супергерой без суперсили. Имаме голямо предизвикателство, трагедия (Мериан си е намерила нов мъж), упорита и продължителна тренировка в подготовка за големите боеве, опитен гуру и много екшън. В това отношение филмът доста прилича на „Маската на Зоро“ с Антонио Бандерас, макар лентата от 1998 г. да не лъха толкова на лосион против пъпки. Именно тийнейджърите са основният таргет на „Робин Худ: Началото“ и това си личи отдалеч. Любовта се поставя преди всичко останало, има полюсно и ясно различими добри и отрицателни герои, а диалогът е опростен в такава степен, че дори най-малоумният зрител да успее да го смели наред с пуканките. Ясно е и че се търси продължение – в противен случай нямаше да кръстят настоящата продукция „Началото“. Това е и малката светлинка в края на изключително тъмен тунел – все пак се надяваме, че това влюбено момче ще продължи да съзрява докато не си заслужи наистина името Робин Худ. Разходката до големия екран обаче си заслужава. Преглътнете ли веднъж плоския сюжет, актьорските превъплъщения са единственият здрав стълб, на който се опира заглавието на Баферст. Тарън Еджъртън е очарователен като Робин Худ. Младият актьор успява, доколкото е възможно, да ни накара да забравим, че великият крадец е превърнат от сценария в капитана на гимназиалния ни баскетболен отбор и да ни вдъхне малко надежда, че „Робин Худ: Продължението“ (както вероятно ще кръстят втората лента) ще е по-добър опит за екранизация на приключенията на героя. Уникален е и Джейми Фокс, който слага тенекето около ръката на безсмъртния Джон. Носителят на „Еми“ Бен Менделсън като шерифа, отличеният с „Оскар“ и „Златен глобус“ Ф. Мъри Ейбрахам като кардинала и талантливият, но подценяван заради „50 нюанса сиво“ Джейми Дорнън като новия любовник на Мериан (дъщерята на Боно - Ийв Хюсън) – всички те заслужават медал за опита си да вдъхнат малко искрица живот в заглавието. Любопитен факт е, че като продуцент на „Робин Худ: Началото“ служи и Леонардо ди Каприо, за когото поне досега смятахме, че не гради кариера около блудкавите тийнейджърски драми. И докато все още се опитваме да осъзнаем как Холивуд отново успя да опорочи вдъхването на нов живот на малко позабравен от киното в последните години герой, то вече броим дните до завръщането на Еджъртън на голям екран. Този път като Елтън Джон в биографичната лента Rocketman. Легендарният певец сам посочи актьора като „перфектен“ за образа. Това се случи докато двамата работеха по „Кингсмен: Златният кръг“, където младата кино надежда отново демонстрира потенциала си.", "date": "2018.12.06", "title": "Робин Худ победи шерифа, но падна жертва на клишето"}
{"url": "https://www.monitor.bg:443/bg/a/view/pametnik-na-zaginalite-voenni-korespondenti-otkrivat-v-pazardjik-151580", "text": "Паметникът на интелектуалците, дали живота си, изпълнявайки служебния си дълг като военни кореспонденти в периода 1876-1945 г., ще бъде открит в петък в Градската градина в Пазарджик. Идеята се роди преди 2 години  по инициатива на Обществен комитет, в който влизат журналисти, писатели, военни, общественици. Финансиран е по Националния план за отбелязване на 100 години от Първата световна война и участието на България в нея (2014 – 2018 г.), като осигурените средства от Министерство на отбраната са в размер на 5000 лв. Участието на община Пазарджик в реализирането на проекта е също с 5000 лв.Автор на проекта е скулпторът Леон Бабачев. Паметникът е изграден с помощта на фирма„Еко Хидро” и дарители. Общият брой на военните паметници в област Пазарджик е 109, най-много те са в община Пазарджик – 36, следват община Батак – 13, Септември – 12, Белово – 9, Панагюрище – 8, Брацигово – 7, Стрелча – 7, Велинград – 5, Лесичово – 5, Ракитово – 4, Пещера – 3, на територията на община Сърница няма изграден военен паметник.  ", "date": "2018.12.06", "title": "Паметник на загиналите военни кореспонденти откриват в Пазарджик"}
{"url": "https://www.monitor.bg:443/bg/a/view/varna-sybra-750-bojci-na-svetovnoto-karate-kiokushinkaj-151579", "text": "Варна събра 750 бойци от 32 държави на световното карате киокушинкай, които си дават среща от 7 до 9 декември в Двореца на културата и спорта в  битка за титлите на II европейско първенство за мъже, жени и ветерани и на VI открито световно първенство за младежи и девойки. Двете първенства се организират от Kyokushin World Union (KWU) с домакинството на Българската карате киокушин федерация. Специално за състезанието във Варна пристигнаха и някои от най-големите имена от света на каратето, водени от президента на Световната организация канчо Хацуо Рояма (9-ти дан), наричан още „Светилото в киокушин“. Той е роден през 1948 година в Сайтама, северно от Токио. На 15 години отива в Икебукуро и се присъединява кум известната школа „Ояма Доджо“ на създателя на киокушин Мас Ояма. Роямя е един от малкото бойци, тясно свързан с организацията на Ояма от самото начало до смъртта на учителя през 1994 година. Във Варна известният японец каза, че след смъртта на неговия учител, създадената от него федерация се е раделила на много малки организации, с малко спортисти, което е довело до спад в нивото на спорта, за което се извини на всички почитатели. През 2011 година обаче е създадена KWU от най-големите в света и досега организацията доказва с множеството прояви в Европа и света правилността на своя път. „Днес спортното ниво е много високо, а България има своя дял и участие в това с провеждането на големи спортни лагери, като последният от тях събра през лятото в курорта „Камчия“ над 1500 каратеки от цял свят. Сега сте домакини на европейско и световно първенство по киокушин. Удивени сме от условията и обстановката във Варна. Според родители от Япония, които придружават своите деца за състезанието, това е райско място, каквото рядко се среща“, каза още канчо Рояма. Сред другите официални лица, които пристигнаха във Варна е и шихан Анджей Древняк (9-ти дан), шихан Дейвид Питхол (7-ми дан) и генералният секретар на KWU сенсей Александър Пичкунов (4-ти дан). Боевете започват утре от 9 часа в Двореца на културта и спорта, като първи ще са младежите и девойките. В събота са полуфиналните и  финални срещи. Паралелно започват и битките при мъжете, жените и ветераните, а от 17 часа е награждаването на новите световни шампоини. На 9 декември са финалите на европейското първенство, а от 19,30 е церемонията по награждаването на победителите.", "date": "2018.12.06", "title": "Варна събра 750 бойци на световното карате киокушинкай     "}
{"url": "https://www.monitor.bg:443/bg/a/view/ezeroto-srebyrna-zamryzna-151585", "text": "Седем сантиметров лед покри повърхността на езерото „Сребърна“, съобщават от Регионалната инспекция по околната среда и водите в Русе. Само в централната част на водното огледало има незамръзнало петно, върху което се наблюдават струпвания на птици – неми лебеди, зеленоглави патици, зимно бърне и морски орли. През нощта езерото приютява многобройни ята птици от вида голяма белочела гъска. От време на време на територията на поддържания резерват „Сребърна“ се появяват няколко къдроглави пеликана. При ежедневните огледи не са констатирани нарушения на защитената местност. В началото на март т.г. езерото също бе замръзнало и по леда лисици и чакали нападнаха гнездата на къдроглавия пеликан. Тогава пеликаните се уплашиха и се разпръснаха по поречието на Дунав в търсене на храна, но после се върнаха и възобновиха гнездовия си период. Защитените птици бяха дошли в „Сребърна“ необичайно рано – още през декември м.г., и снесоха яйцата си в средата на януари.", "date": "2018.12.06", "title": "Езерото „Сребърна“  замръзна"}
{"url": "https://www.monitor.bg:443/bg/a/view/aec-belene-moje-da-byde-izgradena-za-9-mlrd-evro-za-okolo-8-godini-151577", "text": "Предложение от стратегически инвеститор на стойност под 9 млрд. евро и срок до 8 години за изграждането на АЕЦ \"Белене\" ще бъде оценено най-високо. Това каза министърът на енергетиката Теменужка Петкова, която представи днес пред парламентарната енергийна комисия информация за процедурата по избор на стратегически инвеститор/и за изграждане на атомната централа и възможностите за структуриране на проекта. От енергийното министерство смятат, че този срок за изграждане на централата е реалистичен, защото проектът е в напреднала фаза, тъй като той притежава необходимата лицензионна процедура. Освен това има изградена площадка и оборудването за атомната централа се намира в България. Стойността, която е поставена като максимална за изграждането на АЕЦ \"Белене\", е до 10 млрд. евро, а максималният срок за реализация е до 10 години, добави министър Петкова. Участието на българската страна ще стане само и единствено с апортиране на всички относими активи, които България притежава във връзка с този проект, заяви енергийният министър. Най-удачен вариант за структура на проекта е участие в отделна проектна компания с всички активи, които са относими към проекта АЕЦ \"Белене\" и съответно тези активи ще бъдат оценени и самото апортиране на тези активи в новата проектна компания ще стане паралелно с разговорите с потенциалните инвеститори. От енергийното министерство смятат, че най-оптималният вариант за реализацията на такъв тип проекти е за 20 процента собствен капитал и 80 процента привлечен капитал. Министърът по енергетиката подчерта, че проектът ще трябва да бъде реализиран изцяло на пазарен принцип, без предоставяне на държавна гаранция, без предоставяне на корпоративна гаранция, без включването на дългосрочни договори за изкупуване на електрическа енергия от страна на държавата. Предложение за над 30 процента участие на български компании в реализацията на проекта ще бъде с предимство, допълни министър Петкова. От техническа точка бъдещият инвеститор трябва да се придържа към проекта, който е нотифициран от Европейската комисия през 2007 г. Това означава, че трябва бъде използвано изцяло оборудването, което е произведено за този проект, както и да бъдат използвани всички лицензии, уточни Теменужка Петкова. Процедурата, свързана с избор на стратегически инвеститор за изграждането на АЕЦ \"Белене\", е предвидено да премине през 9 етапа. Началото й може да бъде дадено в началото на 2019 г., посочи енергийният министър.", "date": "2018.12.06", "title": "АЕЦ \"Белене\" може да бъде изградена за 9 млрд. евро за около 8 години"}
{"url": "https://www.monitor.bg:443/bg/a/view/ivancheva-ostava-v-aresta-151583", "text": "Бившата кметица на \"Младост\" Десислава Иванчева и заместничката й Биляна Петрова остават в ареста. Това става ясно от определението на Специализирания апелативен съд, качено на сайта на магистратурата. То е с днешна дата. Продължаване на най-тежката мярка \"задържане под стража\" е необходимо заради изключително високата степен на обществена опасност на престъпления, за които двете се разследват, посочват съдиите в мотивите си", "date": "2018.12.06", "title": "Иванчева остава в ареста"}
{"url": "https://www.monitor.bg:443/bg/a/view/pele-razkysa-ot-kritiki-mesi-151584", "text": "Краля на футбола Пеле буквално разкъса от критики звездата на „Барселона“ Лионел Меси, и то в момент, когато аржентинецът изпадна от класацията за „Златната топка“. Макар че в миналото бразилецът се е изказвал ласкаво за „Ла Пулга“, сега премина в друга крайност и го атакува сериозно пред „Folha de Sao Paulo“. Пеле определи Меси като футболист „с един крак, който не може да играе добре с глава“. „Как може да сравнявате играч, който борави добре с глава, стреля еднакво силно с левия и десния крак и друг такъв, който има шут единствено с левия крак, има точно едно движение и никак не го бива в играта с глава?“, попита легендата. „За да сравнявате когото и да е с Пеле, той трябва да има ляв и десен крак и да може да вкарва с глава”, продължи Краля, който има във витрината си невероятните три световни титли. Легендарният кариока, дори стигна дотам, че направи комплимент на дългогодишния си съперник за званието №1 в историята Диего Армандо Марадона, категоризирайки го като „много по-добър” от Лео. „Ще ме попитате дали Марадона беше по-добър от Меси? Да. При това с много. Много, много по-добър”, завърши Пеле.", "date": "2018.12.06", "title": "Пеле разкъса от критики Меси "}
{"url": "https://www.monitor.bg:443/bg/a/view/montana-s-chetvyrta-pobeda-za-sezona-v-adriaticheskata-liga-151565", "text": "„Монтана 2003“ записа четвъртата си победа за сезона в Адриатическата лига, след успех като гост на „Триглав“ в Словения със 79:62. Българският състав не остави никакви съмнения в превъзходството си и води от началото до края, на моменти с 25 точки разлика. В последния период „Монтана“ позволи на съперника си да намали малко изоставането си пред собствена публика. За тима на Стефан Михайлов най-резултатна бе Тейлър Манюъл, завършила с 27 точки. Димана Георгиева добави 12, а Радостина Димитрова – 11. За „Триглав“ Ребека Абрамович отбеляза 18 точки. Успехът е втори поред за „Монтана“, след драматичната победа над „Будучност“ в предишния кръг след продължение. След завръщането си от Словения, тимът гостува в София на НСА в мач от вътрешното първенство. До края на 2018-а монтанчанки имат още един мач от Адриатическата лига - в Загреб срещу „Трешневка“ на 19 декември.", "date": "2018.12.06", "title": "„Монтана“ с четвърта победа за сезона в Адриатическата лига"}
{"url": "https://www.monitor.bg:443/bg/a/view/pensionirana-bibliotekarka-stana-mule-sled-kato-zagubila-50-bona-151568", "text": "Бивша библиотекарка от Хасково застана на подсъдимата скамейка в Стара Загора като обвиняема по дело за съучастие в телефонна измама през лятото, когато 86-годишна местна баба „изгоряла“ с 10 бона по схемата „МВР иска съдействие“. Родената през 1943 година Маргарита Д. сключи споразумение с наблюдаващия досъдебното производство прокурор като призна вината си и по този начин си осигури условна 10-месечна присъда. Дългогодишната служителка в хасковския културен институт е обвиняема по още 4 дела за телефонни измами, като във всички случаи е играла ролята на муле. По нейните признания приела тази „задача“, след като самата тя изгоряла с 50 бона в края на миналата година. Парите били дадени след продажба на фамилен имот в Свиленград и обаждане по телефона от „старши комисар Георгиев“. Преди това пенсионерката получила серия от заплахи, че ще бъде отвлечена, бита, насилвана и накрая разфасована, ако не плати. При прибирането на парите тя използвала такси от Хасково до Стара Загора, а сумите оставяла на различни места по пътя, които й били съобщавани по мобилния телефон буквално минути преди това. За себе си жената задържала 10-процентова комисионна. В Хасково са изумени от метаморфозата на своята съгражданка, която всички там познавали като изключително интелигентна самотница.", "date": "2018.12.06", "title": "Ужилена пенсионирана библиотекарка стана муле "}
{"url": "https://www.monitor.bg:443/bg/a/view/stavame-s-naj-nisyk-dylg-v-es-151569", "text": "Държавният дълг в България може да падне под 20% от БВП. Това прогнозира зам.-главният директор на “Икономически и финансови въпроси” към Европейската комисия(ЕК) Керстин Йорна по време на икономически форум в София днес. В доклада, който Йорна представи, бяха изтъкнати недостатъците на бизнес средата у нас, сред които липсата на инвестиции и квалифицирана работна ръка. Като положителна тенденция обаче бе отбелязан секторът за публични финанси – очакванията са нивото на публичния дълг в България да спадне под 20% от БВП. „Това е най-ниската стойност за Европейския съюз“, каза още Йорна. До момента у нас е налице сравнително стабилен сектор за публични финанси. По думите на Йорна обаче има какво още да се желае. „Ефективността на разходите трябва да се подобри“, коментира тя. Като пример тя даде Ирландия, където подобна тенденция е била налице преди време. Финансовият експерт препоръча правителството да направи реформи в някои сфери, за да може да е налице устойчиво развитие.", "date": "2018.12.06", "title": "Ставаме с най-нисък дълг в ЕС"}
{"url": "https://www.monitor.bg:443/bg/a/view/v-stara-zagora-predkoledno-vadjat-na-scenata-zabraven-roman-na-karaslavov-151570", "text": "Почти умишлено загърбвана вече почти три десетилетия творба на Георги Караславов вади предколедно на голяма сцена трупата на старозагорския драматичен театър „Гео Милев“. На 10 декември е премиерата на „Снаха“ в прочита на младия режисьор Стефан Спасов, който съвсем наскоро постави в Града на липите „Полет над кукувиче гнездо“. В главната роля на караславовата Севда , антиподът на Тодор Юрталана почитателите на Мелпомена ще видят актрисата Йоанна Темелкова, на която се налага  поне два пъти седмично да изминава разстоянието между Стара Загора и София, за да играе Анна Каренина в постановката на Николай Поляков, като трябва да намери време и за двегодишния си син Филип, внукът на оперната легенда Николай Гяуров, който отскоро ходи на ясла. Актрисата признава, че поканата да влезе в кожата на Севда я изненадала, никога не била чела произведението на академик Георги Караславов, все още не била гледала и едноименния филм от 1976 година, където ролята е поверена на Виолета Гиндева. „Не знаех как да подходя, за пръв път имам шанса да играя в българска пиеса, беше ми мечта, може би защото там има един особен уют и чувствителност на персонажите. Няма място за сравнение дори на емоционално ниво между Каренина и Севда и то не защото липсват…влак и релси“, коментира Темелкова помежду две репетиции на голямата сцена, където си партнира с Ивалин Димитров в образа на Юрталана.  В хода на продължаващата втори месец подготовка тя научила , че излезлият през 1942 година роман „Снаха“ е бил отличен от тогавашния цар Борис Трети с наградата „Лаврова клонка“. По думите й режисьорът Стефан Спасов я впечатлил с думите си, че независимо какво ни се случва в живота има една сила, която носи възмездието, за което всички мечтаят. „Постановката е много изчистена, убедена съм , че няма да има човек от публиката, който да си тръгне равнодушен. Юрталана става ортак с дявола, за да постигне своето, моята Севда е единствената, която остава вярна на себе си…“,размишлява Темелникова, като не пропуска да се похвали, че изключително добре се е сработила с трупата, която я удивила с професионализма си. Надява се, че пиесата ще привлече не само възрастни, а и млади хора, които ще се срещнат с драматургията на Спасов без да знаят предисторията на романа и пиесата. „Има нещо много ключово в пиесата, всичко случващо се в нея е много човешко и за времето, в което живеем сега:отново се сблъскваме с меркантилността, парите,липсата на чисти човешки взаимоотношения. Всички страдаме от  болежките на съвремието ни. Не ме вълнува миналото на автора, за когото сигурно много неща са казани и изписани във времето преди нас.“,споделя актрисата, която очаква след Нова година да влезе в нова роля, този път в киното, за която обаче не бърза да разказва. Все още проектът не бил официално обявен, да  се разбере само че героинята й ще бъде обикновено момиче, което се сблъсква със странностите на живота. Запазила е ангажиментите си в театър „София“, макар от три години да е извън щатното му разписание и играе в спектаклите на „Анна Каренина“, „Последният страстен любовник“ и мюзикъла „Скачай“, надява се със „Снаха“ да я видят и на сцената на Театъра на армията следващата пролет. „Романът „Снаха“ е белетристичен връх в творчеството на Караславов, станал е класика още с появата си преди 76 години, но се оказва че, актуален и в момента.  Защото изискванията на днешния свят са все по-хищнически, а това рефлектира върху вътрешното състояние на човека все по-агресивно. Човеците са по-зависими от всякога от печеленето, от имането, за да живеят „нормално”. Взаимоотношенията стават все по-користни, успехът – задължителен, средствата – брутални. И как в такива условия да вирее нещо толкова крехко и неприспособимо като любовта!?...“, коментира режисьорът Стефан Спасов.", "date": "2018.12.06", "title": "В Стара Загора вадят на сцената забравен роман на Караславов"}
{"url": "https://www.monitor.bg:443/bg/a/view/21-km-ot-pyt-ii-49-tyrgovishte-razgrad-bjaha-obnoveni-s-pari-ot-es-151574", "text": "Завърши рехабилитацията на близо 21 км от път II-49 Търговище - Разград. Участъкът е в лот 13 на Оперативна програма „Региони в растеж“ 2014-2020 г., която се съфинансира чрез Европейския фонд за регионално развитие и националния бюджет. Второкласният път е основна транспортна връзка за областите Търговище, Разград и Силистра. През юли приключи ремонтът на още 10 км от същия път между Кубрат и Тутракан, на територията на област Силистра. С успешното изпълнение на двата проекта тази година са ремонтирани общо 31 км и са инвестирани близо 20 млн. лв., каза при официалното откриване на отсечката председателят на Управителния съвет на Агенция „Пътна инфраструктура“ инж. Светослав Глосов. На церемонията присъстваха областният управител на Търговище Митко Стайков, заместник-областните управители на Разград и кметове от региона. С рехабилитацията на отсечката се повишава безопасността при пътуване и се подобрят връзките с път I-2 Русе - Разград, път I-4 Търговище - Шумен, път II-21 Русе - Силистра, път ІІ-51 Попово - Лозница и ІІ-23 Русе – Кубрат - Исперих, както и с Дунав мост при Русе. Основна задача в работата на АПИ през 2019 г. е въвеждането на електронната винетка от 1 януари и на тол системата за превозните средства над 3,5 тона от 16 август. Успешното им внедряване ще увеличи средствата, които през следващите години ще бъдат влагани в изграждането на нова и поддържането на съществуващата републиканска мрежа, каза инж. Глосов. Той подчерта, че реално финансовият ефект от системата ще се усети през 2020 г., тъй като през следващата година тол системата ще работи 4 месеца и половина. Част от ресурса ще бъде вложен в подобряване състоянието на второкласната и третокласната мрежа, заяви инж Глосов. Основно ремонтираният участък в лот 13, който днес беше открит, е на територията на област Разград. Той започва преди кръстовището с път ІІ-51 Попово - Лозница и завършва при входа на Разград, като преминава през селата Трапище и Манастирско. Напълно е подменена пътната настилка и е подобрено отводняването. Положена е нова хоризонтална маркировка, пътни знаци и ограничителни системи. Ремонтирани са 4-те кръстовища за селата Тръбач, Сейдол, Синя вода, за Градина и Островче. Изградена е колекторна система и бетонови бордюри в с. Трапище, подменени са бордюрите в с. Манастирско. За повишаване на безопасността на движение на пешеходците в двете села са изградени повдигнати пешеходни пътеки. Подобряването на състоянието на второкласния път II-49 е сред приоритетите на Агенция „Пътна инфраструктура“. Освен рехабилитираните 31 км по ОПРР, включени в лот 13 и лот 14, през тази и миналата година със средства от бюджета на агенцията са ремонтирани още 9 км между разклона за с. Бисерци и границата със съседната област Силистра. На участъка е положен неплътен асфалтобетон и пътят вече е в добро състояние. За отсечката между селата Топчии и Каменово в област Разград, с дължина 9 км, в момента се изработва технологичен проект. Въз основа на него предстои ремонт и на този участък през следващия строителен сезон. Изпълнител на строително-монтажните работи на лот 13 е „Пътинженерингстрой-Т“ ЕАД. Стойността на договора е 14 730 557,56 лв. с ДДС. Строителният надзор е осъществен от „Пътинвест-инженеринг” АД. Техният договор е за 360 423,60 лв. с ДДС. Авторският надзор е на „Трансконсулт - 22“ ООД. Договорът им е за 9 949,50 лв. с ДДС. Общата стойност на проекта BG16RFOP001-7.001-0012 Лот 13 ,,Път II-49 Търговище - Разград от км 9+800 до км 11+832,85 и от км 11+942,87 до км 30+658,87, с обща дължина 20,749 км, област Разград“ е 15 357 826,67 лв. с ДДС. Съфинансирането от Европейския съюз е 85% - 12 999 821,96 лв. с ДДС. Националното съфинансиране е 15% - 2 294 086,23 лв. с ДДС, а собственият принос е 63 918,48 лв. с ДДС.", "date": "2018.12.06", "title": "21 км от пътя Търговище – Разград бяха обновени с пари от ЕС"}
{"url": "https://www.monitor.bg:443/bg/a/view/andreev-bi-francuzin-na-starta-na-orindj-boul-151571", "text": "Адриан Андреев се класира за третия кръг на турнира за юноши и девойки \"Ориндж Боул\" в Плантейшън, щата Флорида, който е от най-високата категория \"А\". Надпреварата се води неофициално световно първенство по тенис за таланти от 12 до 18 г. Андреев, който е водач в схемата и почива на старта, победи със 7:5, 6:1 Лилиан Мармузе от Франция. Българинът изоставаше с 3:5 в първия сет, но спечели следващите четири гейма за 7:5. Във втората част Адриан поведе с 3:0 и лесно затвори мача с 6:1. Това бе втори успех за годината за Андреев над Мармузе, след успеха му в четвъртфинал в Италия. На осминафиналите на „Ориндж Боул“ българинът ще играе срещу Ото Виртанен от Финландия, който е № 43 в световната ранглиста. В турнира на двойки при юношите Антъни Генов и Симон-Антони Иванов отстъпиха с 5:7, 3:6 на осмите поставени Деней Весерман и Лодевайк Вестстраде от Холандия.", "date": "2018.12.06", "title": "Андреев би французин на старта на „Ориндж Боул“"}
{"url": "https://www.monitor.bg:443/bg/a/view/boris-djonsyn-propusnal-da-deklarira-desetki-hiljadi-liri-151567", "text": "Парламентарен контролен орган нареди на бившия британски външен министър Борис Джонсън да се извини, че не е декларирал навреме доходи в размер на почти 53 000 британски лири, предаде Ройтерс. Разследване установи, че Джонсън не е регистрирал девет плащания на обща стойност 52 722 британски лири в необходимия 28-дневен срок. Джонсън е нарушил правилата на долната камара на парламента. Бившият министър е признал грешката си и е предприел стъпки това да не се повтаря. След като подаде оставката си заради несъгласие с визията за бъдещето на премиера на Великобритания Тереза Мей, Джонсън списва седмична рубрика във в. \"Дейли телеграф\" с годишна заплата от 275 000 британски лири. Повечето доходи, които не са били декларирани в срок, са били от възнаграждения за писани от него книги. Междувременно стана ясно, че шотландският парламент е отхвърлил с 92 гласа „за“ срещу 25 „против“ договореното от Мей споразумение, както и сценарий напускане на Общността без сделка. Шотландската национална партия, Лейбъристката партия, либералдемократите и Зелените, се обединиха срещу плана на премиера. На този фон Мей заяви, че депутатите може да имат последната дума дали да се задейства клаузата, която ще гарантира, че след Брекзита няма да се върне граничният контрол между двете Ирландии. Тази клауза бе една от най-спорните точки от договореното с Брюксел излизане на Великобритания от ЕС.", "date": "2018.12.06", "title": "Борис Джонсън пропуснал да декларира десетки хиляди лири"}
{"url": "https://www.monitor.bg:443/bg/a/view/nad-2000-policai-na-krak-za-rivyr-boka-151566", "text": "Властите и полицията в Мадрид обявиха, че са подготвили за 15 дни охраната на мач, за какъвто по принцип са нужни шест месеца приготовления. Предстоящият финален мач за Копа Либертадорес между „Бока Хуниорс“ и „Ривър Плейт“, чийто домакин в неделя ще бъде „Сантиаго Бернабеу“, вдигна на крак цялото силово министерство в Испания. Горещото аржентинско „Суперкласико“ ще ангажира над 2000 местни полицаи, които ще се грижат за сигурността на темпераментните фенове, които пристигат от Южна Америка. Агитките на двата колоса ще бъдат настанени в двата противоположни сектора на „Бернабеу“, като тази на „Ривър“ ще заеме северната трибуна на стадиона, а тази на „Бока“ - южната. Планът на мадридската полиция включва и сборни пунктове за така наречените „инчас”, които също са разположени в двата противиположни края на булевард „Пасео де ла Кастеяна“. Всеки от клубовете ще има обособено фензона - „Пласа де Куско“ за „Ривър“ и „Нуевос Министериос” за „Бока“, като разстоянието между двете места е малко над километър и половина. В Мадрид определят въпросната среща като „най-рисковата, която столицата е приемала в цялата си история“.", "date": "2018.12.06", "title": "Над 2000 полицаи на крак за „Ривър“-„Бока“"}
{"url": "https://www.monitor.bg:443/bg/a/view/spasjavat-vojnishki-pametnik-s-operen-koncert-151572", "text": "С благотворителен оперен концерт продължава започналата преди три години кампания за спасяването на паметника на някогашния Шести артилерийски полк в Сливен, проявата е на 10 декември в местната зала „Сливен“. С благотворителен оперен концерт продължава започналата преди три години кампания за спасяването на паметника на някогашния Шести артилерийски полк в Сливен, проявата е на 10 декември в местната зала „Сливен“. Участие в концерта вземат оркестърът на старозагорската държавна опера под диригентската палка на маестро Ивайло Кринчев, на сцената ще бъдат мецосопраното Даниела Дякова и басът Ивайло Джуров. Специално участие ще има избраният за почетен гражданин на Сливен миналата година тенор Камен Чанев. Паметникът е изграден по инициатива на командира на формированието Стефан Сотиров, който през 1923 г. издава заповед и назначава комитет, за набиране на дарения. 232 –ма редови войници тогава са дарили по 100 лв и монументът е открит на 23 ноември следващата година. Скулптурата е направена от бял врачански камък и представлява изправен артилерист, сочещ с ръка на югоизток към града на българската бойна слава – Одрин. Върху паметника са изписани имената на близо 400 загинали офицери, подофицери и войници. Има и надписи „1912-1913 г.”, „1915-1918 г.”, както и „На тези, които останаха да ни чакат по бойните полета”. В резултат на многобройни прояви до момента са набрани малко под 14 000 лв и строрителни материали за още 2 000 лв. Вече има решение за преместването на паметника поради невъзможност той да бъде виждан от обществеността на сегашното си място.", "date": "2018.12.06", "title": "Спасяват войнишки паметник с оперен концерт"}
{"url": "https://www.monitor.bg:443/bg/a/view/trygna-deloto-sreshtu-kmeta-na-shabla-obvinen-za-nepravomerno-usvoeni-evrosredstva-151564", "text": "В Окръжен съд - Добрич започна наказателно дело срещу кмета на Шабла Мариян Жечев, спрямо когото е повдигнато обвинение за неправомерно усвоени европейски средства по проект за реконструкция на градския стадион. Прокуратурата твърди, че на 13 ноември 2015г., пред Регионална разплащателна агенция на ДФ \"Земеделие\" във Варна, подсъдимият е представил неверни сведения относно изпълнението на проекта, за да получи средства в размер на 525 488.25 лв. без ДДС, предоставени от фондове на Европейския съюз на българската държава. Твърди се още, че на 21 декември същата година са били получени 267 836.64 лв. от заявените средства. Обвинението отбелязва, че подсъдимият е извършил деянието в качеството си на кмет, представляващ Общината по договор за проект „Развитие на спорта в Община Шабла, реконструкция и доизграждане на стадион и парков комплекс в Шабла“, който бил сключен с Министерство на земеделието и храните, по мярка „Основни услуги за населението и икономиката в селските райони” от Програмата за развитие на селските райони. Неверните данни се съдържали в „Заявка за окончателно плащане“ и приложени към нея документи за предаване на изпълнени строително- монтажни работи в първия етап на проекта. Обвинението твърди, че част от отчетените като свършени дейности, не са били изпълнени и завършени към датата на изготвяне на документите. Делото ще премине по общия ред с призоваване на всички 40 свидетели и 3 вещи лица. Следващото съдебно заседание е насрочено за 17 януари 2019г., от 10.00 часа, за когато са призовани на разпит първите 10 свидетели. Не се чувствам виновен за това, в което съм обвинен. Към този момент аз не отговарях за обекта като зам.-кмет, каза пред журналисти Мариян Жечев.", "date": "2018.12.06", "title": "Тръгна делото срещу кмета на Шабла, обвинен за неправомерно усвоени евросредства"}
{"url": "https://www.monitor.bg:443/bg/a/view/zelen-bilet-i-pri-jylt-kod-za-mygla-v-sofija-151557", "text": "„Зелен билет“ на стойност 1 лв. за целия градски транспорт в столицата, ще може да се въвежда и при жълт код за мъгла. Предложението е на кмета на София Йорданка Фандъкова и бе одобрено от Столичния общински съвет. До момента „зелен билет“, който е част от мерките на кметство за справяне с мръсния въздух, се пускаше след реализирано превишение на фини прахови частици в два последователни дни. С новата промяна по-евтиния билет ще влиза в действие при прогноза на НИМХ за жълт код за мъгла, температурна инверсия, ниско атмосферно налягане и др. метеорологични предпоставки за задържане на фините прахови частици над София. „Това е една от много мерки за стимулираме на хората и насърчаване да ползват обществения транспорт. Тази мярка е въвеждана два пъти за тази година. Идеята се приема добре и макар с бавни стъпки хората се възползват не колкото заради цената, а заради кампанията и призива“, обясни Фандъкова. „Зелен билет“ бе пуснат във вторник, а Фандъкова отчета, че Центърът за градска мобилност (ЦГМ) е продал 74 478 документа. „Анализите показват, че поне няколко хиляди души са се отказали от личните си коли и са дали своя принос за подобряване на качеството на въздуха, който всички дишаме“, посочи кметицата. От своя страна шефът на комисията по околна среда в СОС Лорита Радева заяви, че ако по-честото пускане на „зелен билет“ докара загуби на ЦГМ, те ще бъдат покривани от бюджета на кметството. Фандъкова припомни, че общината има 2 одобрени проекта за подмяна на отоплителните станции на домакинства, греещи се с твърдо битово гориво. В момента на дърва и въглища се топлят около 55 хиляди домакинства, а с реализацията на проектите бройката ще бъде намалена с 1/3. Така общината ще предостави възможност за отопление на газ, с централно топлоподаване, електричество, а където не са възможни тези варианти - печки с пелети. По предложение на Фандъкова в бюджета на общината за следващата година ще бъде заложена пилотна програма за поставяне на филтри на домакинства. Ще се направи и анализ за кои домакинства и квартали тази мярка ще е най-подходяща. Кметът на София съобщи, че вече е готово и мобилното приложение, през което ще може да следи прогнозните стойности за замърсяването на въздуха. Очакванията са то да бъде достъпно от следващата седмица.", "date": "2018.12.06", "title": " „Зелен билет“ и при жълт код за мъгла в София"}
{"url": "https://www.monitor.bg:443/bg/a/view/ranno-srednovekovnata-cyrkva-v-dobyrsko-e-veche-s-nov-statut-151560", "text": "По предложение на директора на Национален институт за недвижимо културно наследство на църквата „Свети Свети Теодор Тирон и Теодор Стратилат“ в село Добърско е предоставен статут на архитектурно-строителна и художествена недвижима културна ценност от Средновековието с категория „национално наследство“. Легендите достигнали до наши дни разказват, че църквата носи името на двама оцелели Самуилови воини, добрали се след битката в Ключ до Добърско с по едно око. Наполовина вкопана в земята, без купол и камбанария, със съвсем мънички прозорчета, чудната църква в село Добърско в Разложката котловина е сред най-ярките образци на изкуството и християнската култура у нас. Добърчани я построили малка и ниска, за да не дразнят османлиите, но през вековете тя се е превърнала в богато изрисувана непристъпна крепост на християнството и българския дух. Никога не е опожарявана или събаряна и макар в нея да не се правят богослужения, черквата е отворена за посетители и е сред културните паметници под защитата на ЮНЕСКО и е част от 100-те национални туристически обекта. Голяма мраморна плоча, вградена пред олтара ѝ, свидетелства, че църквата е построена през 1112 година, а не както твърдят изследователите, че това е станало през 1614г. В църквата има над 460 изображения, много от които не следват общоприетите норми. Образите на свети Димитър и свети Георги например там са изобразени в цял ръст, а не на кон, както често се рисуват светците-войни. Добърско е едно от малкото места, където може да се срещне изрисувана в черква сцената Сретение Господне, както и образа на Исус Христос, който слиза на земята с ракета.", "date": "2018.12.06", "title": "Ранно-средновековната църква в Добърско е вече с нов статут"}
{"url": "https://www.monitor.bg:443/bg/a/view/sydjat-djado-rjazal-gumite-na-koli-151558", "text": "Възрастен мъж, пенсионер отива на съд за повреждане на чуждо движимо имущество. На 9 август тази година, докато се разхождал в старата част на Велико Търново, дядото решил да се позабавлява като среже гумите на паркираните до катедралата автомобили. С джобното си ножче той надупчил гумите на три автомобила, след което си тръгнал. След подадените сигнали от собствениците на автомобилите, извършителят бил открит и задържан. По време на разпита той си признал и изразил разкаяние за стореното. Въпреки това срещу дядото е внесен в съда обвинителен акт и предстои насрочване на делото му.", "date": "2018.12.06", "title": "Съдят дядо рязал  гумите на коли"}
{"url": "https://www.monitor.bg:443/bg/a/view/sled-41-godini-priznanie-za-vodolazite-spasili-varna-ot-pojara-na-erma-151559", "text": "Двама водолази от Варна, които преди 41 години с риск за живота си спасиха морския град от унищожителен взрив на горящия танкер „Ерма“, бяха наградени днес, навръх Никулден, с почетния знак на кмета на Община Варна. През далечната 1977 година съфамилниците Пламен Димов и Веселин Димов влизат в танковете с гориво на горящия „Ернма“ и успяват да запушат пробойната, която захранва пожара.  Нищо не предвещава в летния 23 юни драмата на танкера „Ерма“, който е пълен с гориво за разтоварване на Пристанище Варна. Той е пристигнал предния следобед и разтоварва 17 721 тона суров нефт от Либия на Първи мазутен кей на ДП „Петрол“. В 17,35 часа, когато вече са разтоварени около 8 000 тона мазут, над залива проехтява силен тътен, а от „Ерма“ се издигат кълба от черен дим и огън. Става ясно, че на борда е избухнал пожар, предизвикан от внезапно възникнала повреда в спомагателен генератор № 3 на танкера, при който загиват двама души. Помещенията в задната надстройка са превърнати в купища горящи останки и като по чудо другите членове от екипажа, намиращи се в столовата в тази част на кораба, оцеляват. На брега недалеч от „Ерма“ са няколко огромни цистерни на „Петрол“, пълни с нефтопродукти. Зад кърмата на горящия танкер има друг танкер, който разтоварва бензин, а на жп- коловозите на брега са строени десетки вагони-цистерни с гориво. Денят е горещ, а до мястото няма директен достъп за пожарните автомобили - все условия за много тежка катастрофа, масова гибел на хора и унищожаване на индустриална, социална и битова инфраструктура, както и на значителна част от Варна. Всички опити за локализирането на огъня се оказват неефективни. Тогавашният шеф на Националната противопожарна служба, ген. Илия Дончев разпорежда на кап. Никифор Герчев, който ръководи Аварийно-спасителния отдел на Пристанището, да се намери начин да се спре изтичането на гориво от обгърнатия в пламъци танкер, което е основната причина за продължителния пожар. Така с жребий са определени водолазите, 24-годишният тогава Веселин Димов и 22-годишният Пламен Димов, които влизат в 10,30 часа в пробитите танкове, от които изтича горивото и запушват с подръчни средства пробойните. Благодарение на техния подвиг 24-часовия пожар с над 90 взрива, е потушен на следващия ден към 17, 40 часа. „Варненци трябва да помнят този 23 юни, 1977 година и да благодарят на тези хора, които едва сега получиха признание и благодарност от градската управа, благодарение на кмета Иван портних, коментира пенсионирания вече морски вълк, кап. Герчев – главен инициатор за наградата. Според цитираната от него статистика, успешните операции по гасенето на танкери с гориво в световен мащаб се броят на пръсти. Влизането в танковете с гориво пък е световен прецедент. Днес двамата герои от сагата с „Ерма“ са в пенсия, но и на над 60-те помнят всичко. „Бяхме хлапаци тогава с Пламен и не сме изпитвали страх, спускайки се в горивото край огън и експлозии“, коментира 65-годишният Веселин Димов. Имат зад гърба си и редица други случаи от своята практика на водолази, като казват, че морето за водолаза на разходка и работещия под вода, е различно. Веселин казва, че има над 8 хиляди часа работа под вода, а Пламен е бил най-много 9 часа под вода на дълбочина от 45 метра, което е негов собствен рекорд.  ", "date": "2018.12.06", "title": "След 41 години: Признание за водолазите, спасили Варна от пожара на „Ерма“"}
{"url": "https://www.monitor.bg:443/bg/a/view/100-evro-globa-za-psuvnja-pred-italiansko-shkolo-151561", "text": "Със сто евро бе глобен бащата, който вчера сутринта се разпсува като каруцар пред училище в намиращото се на брега на Лигурско море и западно от Генуа градче Албисола. В интерес на истината откъсналите квитанцията двама полицаи, които регулирали движението пред школото в ранния час, най-напред помолили 40-годишния мъж да не богохулства. Но след като той теглил и на тях една майна, служителите на реда извадили веднага кочана за глоби и химикалка. Но преди да напсува и ченгетата, бащата гръмко се заканил на най-милото на майките на куп родители на съученици на неговите две деца. Защото онези натискали до дупка клаксоните на колите си и му крещяли да се разкара от там, където се намирал. Ами човекът бил спрял автомобила си точно на пешеходната пътека, при това в двойна колона, запушвайки така движението. Просто човекът бил сметнал, че другите трябвало да го изчакат да предаде дъщерята и сина си на учителката им и когато те започнали да го притесняват, се разярил. После пуснал в употреба цветисти псувни, с които огласил площадчето пред школото и съседните улици. Ако обаче се прочете внимателно текста на италианската информационна агенция АНСА, която разпространи новината за необичайната глоба, може да се направи извода, че полицаите май доста са се смилили над хулителя. Първо защото според закона наказанието за „публични обиди на личността и на святостта“ може да бъде глоба от 51, та чак до 300 евро. И второ – ако към псувните се прибави неправилното паркиране и пререканието със служителите на реда, то пак според наказателния кодекс разгневеният баща направо си е бил за белезници и решетки.", "date": "2018.12.06", "title": "100 евро глоба за псувня пред италианско школо"}
{"url": "https://www.monitor.bg:443/bg/a/view/gadjeto-na-djuliana-vbesi-golemija-brat-151554", "text": "Актуалната изгора на Мис Силикон Джулиана Гани – Илиян Найденов, успя да ядоса зрителите и Големия брат. Съквартирантите в Къщата на „Биг Брадар: Most Wanted” получиха шанса да се чуят с близките си по телефона, като разполагаха с ограничено време. Половината от него изтече заради Найденов, който звънна два пъти на чаровната силиконка. Освен че двамата си говориха ненужни неща, от типа се оказа, че фитнес-инструкторът е нямал право на повторно обаждане. Големият брат обяви директно, че съществуват хора, които правят и невъзможното, за да чуят гласа си по телевизията и че Илиян е звънял около 40 пъти. От продукцията опитали да отклонят обажданията му, но в крайна сметка не успели. Зрителите също заляха социалните мрежи с негативни коментари относно случилото се. Заради Найденов Никита, Златка, Станимир Гъмов и Цецо Андреев не получиха шанс да чуят най-близките си. Футболистът Благой Георгиев-Джизъса проведе разговор с майка си, но се надяваше да чуе децата си. От коментарите му стана ясно, че бившата му съпруга не позволява на малчуганите контакт с татко им", "date": "2018.12.06", "title": "Гаджето на Джулиана вбеси Големия брат"}
{"url": "https://www.monitor.bg:443/bg/a/view/nadejda-koseva-i-svetoslav-ovcharov-specheliha-subsidii-za-novi-filmi-151555", "text": "Два проекта за пълнометражни игрални филми с бюджет над 600 000 лв. ще получат държавно финансиране чрез Националния филмов център, съобщиха от изпълнителната агенция. Според резултатите от втората редовна конкурсна сесия за игрално кино за годината това са „Божек“ на режисьорката Надежда Косева и сценариста Боян Папазов с продуцент БъРъ Филм ООД и „Залог“ със сценарист и режисьор Светослав Овчаров и продуцент „Омега Филмс“ ООД. Дебютната пълнометражна лента на Косева - „Ирина“, вече има доста международни отличия, а до 9 декември се състезава с още 9 заглавия от цял свят в основната програма на 19-ия международен кинофестивал в Тбилиси, Грузия, за наградите „Златен Прометей“ за най-добър филм и „Сребърен Прометей“ за най-добра режисура. Последният филм на Светослав Овчаров - „Врагове“, вдъхновен от действителна история от времето на Балканската война, също бе приет радушно от критиката и публиката. В категорията за пълнометражен игрален филм с бюджет до 600 000 лв. (така наречените нискобюджетни филми) финансова подкрепа от НФЦ печелят също два проекта: „Животински бесове“ със сценаристи Александър Чобанов и Кузман Илиев, режисьор Георги Костов и продуцент „Корунд Х“, както и „Краят на реката“ със сценарист Марин Дамянов, съсценарист и режисьор Васил Барков, продуцент „Меджик Маунт ЕООД“. Ще бъдат субсидирани и четири проекта за късометражни филми: „Премиерата“ със сценарист Симеон Венциславов и режисьор Тома Вашаров, „Супата“ със сценарист и режисьор Петър Крумов, продуцент „Чучков Брадърс“, „Служба“ със сценарист и режисьор Розалия Димитрова и „Празник“ със сценарист и режисьор Антония Милчева, продуцент Росица Вълканова. В категорията за дебют държавна подкрепа печелят два проекта: „Рак, омар и стрида“ със сценарист и режисьор Марий Росен Григоров и „Образцови домове“ със сценаристи Петър Крумов, Милен Стоянов и режисьор Цанко Василев. Ще бъдат подкрепени и осем проекта за развитие на сценарии. На втора извънредна сесия за международни копродукции бяха определени за финансиране два проекта: „Притваряйки очи“ на Константин Божанов с български копродуцент „Клас“ ЕООД – Росица Вълканова, и „Ден на труда“ със сценарист и режисьор Младен Джорджевич и продуцент „Агитпроп“ – Георги Богданов и Борис Мисирков.  ", "date": "2018.12.06", "title": "Надежда Косева и Светослав Овчаров спечелиха субсидии за нови филми"}
{"url": "https://www.monitor.bg:443/bg/a/view/sled-4-godishna-saga-osydiha-petima-za-krediti-s-falshivi-voenni-dokumenti-151563", "text": "Районният съд във Варна постанови 5 oсъдителни присъди за документна измама, свързана с неправомерно теглене на банкови кредити, чрез фалшиви документи. Подсъдими по делото бяха общо 13 души. Съдебната фаза на процеса продължи около 4 години, с разпити на над 30 свидетели и множество назначени експертизи на вещи лица. На трима от основните подсъдими – 43-годишен кредитен банков инспектор и двама частни кредитни консултанти на 42 г. и на 44 години, бяха повдигнати обвинения, че през периода от м. декември 2010 г. до 10 февруари 2011 г. във Варна в съучастие като помагачи с други 10 лица – кредитоискатели и с използването на неистински документи, са получили без правно основание парични суми по различни отпуснати банкови кредити на обща стойност 275 000 лева. Действията на двамата подсъдими кредитни консултанти са били свързани с търсенето и намирането на хора от различни райони на страната (Свищов, Монтана, Карлово, Разград и др.), предимно с нисък социален статус, които били снабдявани с различни неистински удостоверения и документи, в това число и че „работят“ като военнослужещи. Те били склонявали да кандидатстват за кредити от 25 000 лв.  по специална програма с преференциални условия, като нисък процент годишна лихва и без поръчителство. С набавените фалшиви документи, кандидатите за заеми били водени при третия подсъдим – 43-годишният банков кредитен  инспектор, който оформял кредитите, без да извършва необходимите проверки за предоставените данни и така спомогнал за отпускането на сумите. Тримата бяха признати за виновни по повдигнатите им обвинения в извършване на престъпление по чл.212, ал.4 от НК. Районен съд – Варна  наложи на всеки от тях наказание от 3 години лишаване от свобода, чието изпълнение се отлага с изпитателен срок от 5 години, заради чистото им съдебно минало до момента.  Всеки от тях бе лишен и от право да упражнява професия, свързана с банково дело до 3 години, считано от влизане на присъдата в сила. Спрямо останалите 10 подсъдими по делото, които са действали като кредитоискатели пред българска банка, повдигнатите обвинения бяха за това, че в различни конкретни периоди, в съучастие с част от подсъдимите като помагачи и чрез използване на неистински документи, получили или са направили опит да получат без правно основание парични суми от по 25 000 лева. Варненският районен съд призна за виновни двама от тях, а другите осем души бяха оправдани.  ", "date": "2018.12.06", "title": "След 4-годишна сага, осъдиха петима за кредити с фалшиви военни документи"}
{"url": "https://www.monitor.bg:443/bg/a/view/arsenal-i-unajted-sys-zrelishtno-2-2-na-old-traford-151556", "text": "Зрелищен кръг с общо 33 попадения предложиха отборите от Висшата лига в междинния кръг тази седмица. След серията от попадения във вторник вечер, много емоции донесоха и двубоите от сряда, в които паднаха общо 19 попадения. Черешката на тортата бе дербито между „Манчестър Юнайтед“ и „Арсенал“, които не успяха да излъчат победител в зрелищен сблъсък, завършил 2:2. Головата сметка на „Олд Трафорд“ бе открита от гостите в 26-ата минута след попадение на Мустафи. Домакините изравниха чрез Марсиал в 30-ата, а в 68-ата лондончани с попадение на Лаказет. Само 60 секунди по-късно Лингард отново възстанови равенството. Така двата тима поделиха по точка, а „Арсенал“ увеличи серията си без загуба на 20 мача във всички турнири. В друг двубой от вечерта, „Уулвърхемптън“ стигна до изненадващ обрат срещу „Челси“ в рамките на четири минути през второто полувреме и записа първа победа от два месеца насам. „Вълците“ спечелиха с 2:1 на „Молиню”, въпреки че отстъпваха на съперника в първия един час. Лофтъс-Чийк откри в 18-ата минута, но Хименес и Жота препънаха борещия се за Топ 3 лондонски тим. От грешката се възползва „Тотнъм“, който победи с 3:1 „Саутхемптън“ на „Уембли“, и За успеха се разписаха Кейн (9), Моура (51) и Хюн-Мин Сон (55), а Остин вкара почетното попадение за гостите. Играчите на „Евертън“ пък трябва обвиняват само себе си за това, че не стигнаха до трите точки в домакинството си срещу „Нюкасъл“. Срещата завърши 1:1, след като Рондон откри за гостите, а Ричарлисон изравни. В останалите двубои „Ливърпул“ взе своето като гост на „Бърнли“ с 3:1, а „Фулъм“ и „Лестър“ завършиха 1:1.", "date": "2018.12.06", "title": "„Арсенал“ и „Юнайтед“ със зрелищно 2:2 на „Олд Трафорд“  "}
{"url": "https://www.monitor.bg:443/bg/a/view/ninova-bojkotira-kongresa-na-pes-v-lisabon-151544", "text": "Лидерът на БСП Корнелия Нинова ще бойкотира конгреса на ПЕС в Лисабон. Това стана ясно от думите на самата Нинова в кулоарите на парламента. Въпреки това соцлидерката уточни, че червените ще имат делегация, която ще се води от Деница Златева. Причината лично Нинова да откаже присъствие е три резолюции, които ПЕС трябва да гласува по време на конгреса. По думите на Нинова първата резолюция е за равенството на половете, в която се призовава всички държави трябва да ратифицират Истанбулската конвенция и  да я приложат в националното законодателство, както изрично се казва, че това е единственият начин на защита от насилие срещу жените. В тази връзка Нинова припомни решението на Конституционния съд, че конвенцията противоречи на БГ конституцията. Именно затова и БСП писмено са депозирали своето  писмено възражение и становище и няма да подкрепят тази резолюция с гласовете си на конгреса. Втората резолюция, по която родните социалисти имат възражение е тази, свързана с политиката за миграция. В нея по думите на Нинова се предлага всяка държава трябва да е солидарно отговорна и да приема на своя територия мигранти и ако не го направи да има финансови и икономически санкции. Това според Нинова не е приемливо и припомни, че именно по предложение на БСП има решение на НС, с което задължават кабинета да не подписва двустранни споразумение за връщане на мигрантите. В нея се казвало още, че трябва да се улесни достъпа чрез издаване на хуманитарни, студентски визи, визи за сезонна заетост. Третата резолюция е международна - ПЕС се солидализира с пакта по миграция на ОО. Това също се разминава с позициите на БСП. Именно затова помолила ИБ на БСП да я освободят от присъствие на конгреса. Нинова обаче изрично увери, че БСП ще подкрепи кандидатура Сергей Станишев за лидер на ПЕС, който бил и единствен кандидат за поста и ще бъде преизбран. Червените подкрепят други решения на конгреса - за социална Европа, политика за млади хора, за зелена икономика. Решението кой точно да оглави листата на БСП за евровота пък ще бъде взето догодина, каза Нинова на въпрос дали Станишев ще оглави листата.", "date": "2018.12.06", "title": "Нинова бойкотира конгреса на ПЕС в Лисабон"}
{"url": "https://www.monitor.bg:443/bg/a/view/vicepremieryt-nikolova-se-sreshtna-s-proizvoditeli-na-ribni-produkti-151573", "text": "Възможностите за развитие на сектора за производство и преработка на сладководна риба и рибни продукти, както и проблемите пред него, обсъди заместник министър-председателят Марияна Николова с представители на бранша. „За мен няма малки или големи производители и представители на бизнеса. Всеки сектор има своя принос и значение за брутния вътрешен продукт на страната“, заявила Николова и подчертала, че ще работи за създаването на по-добра среда за развитие на малкия и средния бизнес, който е основен фактор за справяне с демографската криза. Тя също така изявила готовност да подкрепи усилията за увеличаване на вътрешното потребление на качествената българска риба. На срещата участвала изпълнителният директор на Асоциацията на производителите на рибни продукти - БГ ФИШ, д-р Йордан Господинов, който на свой ред обяснилл, че секторът бележи ръст през 2018 г. и е експортно ориентиран. „Има още потенциал да се увеличи производството на качествена риба и рибни продукти“, заявила още Николова и честити на всички заети в бранша патронния им празник – Никулден.", "date": "2018.12.06", "title": "Марияна Николова се срещна с рибния бранш"}
{"url": "https://www.monitor.bg:443/bg/a/view/izpisaha-bebe-v-18-mestna-limuzina-151550", "text": "18-местната бяла лимузина, с която е изписано бебе от врачанската болница, предизвика истински фурор в социалните мрежи. Лавина от коментари предизвикаха кадрите от радостното събитие, които се появиха и във Фейсбук. Появата на младенец с юнашки размери явно е зарадвала много две ромски фамилии, които решили изписването му да бъде впечатляващо. Затова съпругът и роднините на 17-годишната родилка от село Малорад, дошли да вземат майката и новороденото с бяла лимузина „Хамър“. 24-годишният татко Вени събрал очите на пациентите и персонала като пристигнал в сряда пред болницата с бляскавата кола и огромен букет цветя, за да прибере любимата и синът им, който се родил цели 4.2 кг. Колата била толкова голяма, че едва се побрала в паркинга на здравното заведение. След като бащата поел бебока, фамилията потеглили към родното му село Лесура, където ще го отглеждат. Според местни хора семейство Кънчови са могли да си позволят такова луксозно изписване, защото са работливи и заможни хора. Те имат фурна за хляб и магазин в центъра на селото. За няколко месеца в годината пък заминава за сезонна работа в чужбина.", "date": "2018.12.06", "title": "Изписаха бебе в 18-местна лимузина"}
{"url": "https://www.monitor.bg:443/bg/a/view/mariana-i-veso-pokazaha-decata-snimki-151551", "text": "Певицата Мариана Попова и актьорът Веселин Плачков зарадваха феновете със снимки на наследниците си. Гордият татко сподели в социалните мрежи семейни кадри, на които се вижда новородената им дъщеричка Екатерина. Двамата възпитават и по едно момиченце всеки. От предишния си брак звездата от „Дамасцена“ има дете Андрея, а Попова е майка на Мария-Магдалена. Припомняме, че малката Екатерина проплака през септември. написа тогава към снимката изпълнителката на Let Me Cry.", "date": "2018.12.06", "title": "Мариана и Весо показаха децата (СНИМКИ)"}
{"url": "https://www.monitor.bg:443/bg/a/view/v-blagoevgrad-ot-utre-trygva-vlakcheto-na-djado-koleda-151548", "text": "От утре в Благоевград отново тръгва празничното влакче на Дядо Коледа. За радост на децата, техните родители, както и за всички жители, и гости на града това ще бъде едно от забавленията от 7 декември до Нова година. Влакчето тръгва от магазин „Билла“, продължава по търговската пешеходна ул. „Тодор Александров“ до площад „Македония“ пред читалище „Никола Вапцаров“, после обръща на площада и се връща по същия маршрут. В дните 25 и 26 декември обиколките ще бъдат напълно безплатни за всички желаещи. В другите дни цената на билета ще бъде 2 лева в едната посока и 3 лева, двупосочен, което е пълна обиколка на централната част на  града. Както всяка година, така и тази Община Благоевград има благотворителна кауза и със събраните средства ще бъде помогнато на 14-годишния Иван. Коледен фестивал 2018 преминава под мотото „Следвай звездата,озари пътя!“.", "date": "2018.12.06", "title": "В Благоевград от утре тръгва влакчето на Дядо Коледа"}
{"url": "https://www.monitor.bg:443/bg/a/view/fermeri-se-sreshtat-s-fenove-151546", "text": "Всички участници в предаването „Фермата: Съединение“ ще се съберат на едно място за среща с фенове. За първи път в историята на риалити формата почитателите ще имат възможност да се срещнат с участниците и водещите, седмица преди големия финал на 16 декември. Настоящи и вече напуснали фермери от четвърти сезон ще се съберат заедно извън пределите на стопанството. Срещата ще се проведе в столичен мол на 8 декември от 13 до 15 ч. По изключение ще излязат всички, които все още са част от надпреварата за голямата награда от 100 хиляди лева, за да застанат до отпадналите участници и популярни лица. Финалът на „Фермата: Съединение“ ще се излъчи на 16 декември от 20.00 часа по bTV.", "date": "2018.12.06", "title": "Фермери се срещат с фенове"}
{"url": "https://www.monitor.bg:443/bg/a/view/majmuna-nagrabi-nikoleta-lozanova-snimka-151547", "text": "С любопитна снимка Николета Лозанова разбуни духовете в социалните мрежи. Плеймейтката сподели кадър, на който позира с три маймунки, а една от тях я е хванала за бюста. \"Липсват ми моите сладурчета\", написа изкусителката. Фен пък се включи със закачка: Фотографията датира от почивката на Ни Ло в Африка и по-точно екзотична Танзания. Тя поля 31-ия си рожден ден като се настани в ултралуксозен комплекс в Занзибар, където нощувката стартира от 1000 лв нагоре.", "date": "2018.12.06", "title": "Маймуна награби Николета Лозанова (СНИМКА)"}
{"url": "https://www.monitor.bg:443/bg/a/view/apashi-karyci-zastavat-pred-syda-151543", "text": "Трима апаши каръци застават пред съда по обвинение в три опита за взломни кражби и една реализирана такава. В периода от 7 до 9 март 2018 г. във Велико Търново тримата два пъти направили опит да разбият вендинг автомати, но и двата пъти ударили на камък. Строшили решетките на автоматите, но така и не успели да стигнат до парите. Освен това те разбили метална врата на заведение с чук и тръба и се опитали оттам да откраднат цигари на стойност 2612 лв., но се включила алармата на търговския обект и те били принудени да си плюят на петите. Единствената им успешна плячка станали флашка, усилвател, бас каса от паркиран лек автомобил „Опел”. Задигнатите вещи и повредените вендинг автомати са на обща стойност 3017 лв. Предстои насрочване на делото срещу тримата пишман престъпници.", "date": "2018.12.06", "title": "Апаши каръци  застават пред съда"}
{"url": "https://www.monitor.bg:443/bg/a/view/lu-cembypg-pravi-obshtestvenija-transport-bezplaten-151545", "text": "Люĸceмбypг щe нaпpaви бeзплaтeн oбщecтвeния си тpaнcпopт от 2019 г. Билетите зa пътyвaнe във влaĸoвe, тpaмвaи и aвтoбycи щe бъдaт пpeмaxнaти пpeз cлeдвaщoтo лятo, пpeдвиждaт плaнoвeтe нa пpeизбpaнoтo ĸoaлициoннo пpaвитeлcтвo пoд pъĸoвoдcтвoтo нa Kcaвиe Бeтeл, пишe в. „Гардиън“. Toвa лятo пpaвитeлcтвoтo пpeдocтaви бeзплaтeн тpaнcпopт зa вcичĸи cвoи житeли пoд 20-гoдишнa възpacт. Средношколците мoгaт дa изпoлзвaт бeзплaтни пътyвaния мeждy инcтитyциятa и дoмa cи. Πътницитe плaщaт eдвa 2 eвpo зa дo двa чaca пътyвaнe, ĸoeтo в cтpaнa c плoщ oĸoлo 2600 ĸв. ĸм пoĸpивa пoчти вcичĸи пътyвaния от едната граница да другата. Πoлитиĸaтa вce oщe пpeдcтoи дa бъдe изцялo oбмиcлeнa. Bce oщe нe e peшeнo дa ce тaĸcyвa ли пътyвaнeтo в пъpвa и втopa ĸлaca нa влaĸoвeтe. Сред другите планове на правителството на Бетел е легализирането на марихуаната. В херцогството живеят 600 хил. Души, а още 200 000 идват от Франция, Белгия и Германия на работа.", "date": "2018.12.06", "title": "Люĸceмбypг прави обществения транспорт безплатен"}
{"url": "https://www.monitor.bg:443/bg/a/view/razigraha-zemetresenie-v-medno-obogatitelnija-kombinat-asarel-medet-151553", "text": "Пожаро-тактическо учение за овладяване на последиците от възникнало земетресение се проведе на територията на медодобивното предприятие „Асарел-Медет“ в Панагюрище. В него взеха участие над 60 души и техника на основните съставни части на Единната спасителна система в област Пазарджик, сектор „Специализирани оперативни дейности” при РДПБЗН – Пловдив, аварийно-спасителното звено към „Асарел Медет“ АД и доброволното формирование към община Панагюрище. Началото на учението бе дадено с получаването на сигнал за възникнало силно земетресение на територията на страната ни с най-много поражения в района на Панагюрище и околността. При дежурния диспечер на компанията е получен сигнал, че в дренажната галерия към пречиствателна станция има  блокирани хора, които се нуждаели от помощ. Първоначално към мястото са потеглили огнеборците от аварийно-спасителната служба на предприятието, а малко по-късно към тях се присъединяват и пожарникари от Панагюрище, Пазарджик и Пловдив. На мястото на инцидента са пристигнали екипи на РУ-Панагюрище, „Спешна помощ” и доброволци от БЧК. В хода на учението освен тази първоначална ситуация за разиграни и случай на разкъсан газопровод на площадка за декомпресиране на  природен газ, както и пропукване в резултат на силния трус на резервоар за оборотна вода с обем 35 000 м3.Всички действия на място са ръководени от мобилен диспечерски център начело с директора на РДПБЗН-Пазарджик комисар Иван Панайотов. Още на инструктажа преди събитието комисар Панайотов изведе пет цели на пожаро-тактическото учение–да се оцени координацията и взаимодействието между структурите, които участват в Единната спасителна система, да се види взаимодействието и координацията в Общинския щаб в Панагюрище, да се прецени организирането на комуникацията в кризисна ситуация, да се спазват всички изисквания за техническа безопасност и да се видят реакциите и подготовката на участниците в тренинга. Комисар Панайотов благодари на „Асарел-Медет“АД за домакинството, като припомни случаите, в които екипите на компанията са помогнали при пожари, наводнения или бедствени положения в Панагюрище, Велинград, Пазарджик и Лесичово. Кметът на общината Никола Белишки, който е председател на Общинския щаб за защита на населението при бедствия и аварии, също посочи, че дружеството „винаги досега се е отзовавало и има ресурса да помогне при кризисни ситуации и бедствия както в общината, така и в областта“. Изпълнителният директор на „Асарел-Медет“АД инж. Делчо Николов също поздрави всички участници в тренировката.", "date": "2018.12.06", "title": "Разиграха земетресение в медно-обогатителния комбинат „ Асарел Медет“"}
{"url": "https://www.monitor.bg:443/bg/a/view/predsedateljat-na-dazd-vajno-e-da-podkrepim-vsjako-dete-151534", "text": "Повече извънкласни дейности, часове по култура и възможност да развиват таланта си бяха само част от нещата, които ученици от столични училища посочиха като най-важни признаци за качествено образование. Това се случи по време на научно-практическа конференция на тема: „Педагогически иновации за повишаване на качеството – същност на съвременното училище”, която бе организирана от Национален център за повишаване квалификацията на педагогическите специалисти, Държавна агенция за закрила на детето, Национален инспекторат по образованието, Съюз на работодателите в системата на народната просвета в България, Сдружение на директорите в средното образование в Република България. Според Йоанна Захариева от 91 НЕГ „Проф. Константин Гълъбов“ в училище трябва да се провеждат повече извънкласни дейности, тъй като именно по време на тях при посещения на чужди лектори се е научила как да прави презентации. За нея важна роля има и връзката бизнес-общество-училище. Възпитаникът 51 СУ „Елисавета Багряна“ Михаил Киров пък смята, че извънкласните дейности ще помогнат на учениците да развиват таланта си. Председателят на Ученическия съвет в 31 СУЧЕМ „Иван Вазов“ Мира Савова сподели, че за качествено образование са необходими повече часове по култура и изкуство, в които да се запознаят както с родната така и със световната култура. Министерството на образованието и науката също насърчава провеждането на извънкласни дейности, за които следващата година ще бъдат заделени 25 млн.лв. По време на форума бяха представени и резултатите от анкетно проучване, проведено сред над 1300 участници – ученици, родители, учители и граждани. Според над 400 възпитаници от 119 СОУ, 31 СОУ, 51 СУ и 32 СУ, най-важно е учениците да се чувстват щастливи, оценени и значими. Директорът на 51 СУ Асен Александров, който представи представи резултати, сподели, че формиращото оценяване трябва да бъде сред приоритетите на МОН, което проследява усилията на учениците. Той подчерта, че е има разлика в напредъка на резултати в ученици с едно елитно училище и тези, които се намират в някое от малките населени места. Учениците са посочили, че желаят да придобият умения за учене, работа и адаптиране към конкретна среда, както и индивидуален подход към тях. Почти на равно пък учителите са посочили, че трябва да бъдат висококвалифицирани и подкрепящи. За образователната среда анкетираните са посочили, че тя трябва да бъде оптимизирана и модерна. Затова според Александров освен инвестицията в учители, е важна и тази за модернизация на образователната среда с различни чинове, лаборатории, които да отговарят на образованието от 21 век. Председателят на ДАЗД Елеонора Лилова обясни, че вицепремиерът Томислав Дончев също е открил трите най-важни признака за качествено образовани - оптимизирана и модернизирана образователна среда, високо квалифицирани учители и , ученици, които владеят чужди езици и умения за работата с новите технологии. \"Децата не трябва се делят децата независимо техния пол, раса, религия, социална класа. Важно е да подкрепим всяко едно дете. Социалното включване трябва да насърчава равните права за качествено образование за всички в местната общност, да предполага и предлага набор от услуги, които да задоволяват потребностите на всички в деца в училище\", каза още Лилова. Тя обясни, че качеството на образователната среда преминава през организиране на лидерството, визита, да се съгласува пълноценното участие на родителите, учетели, директори. Лилова припомни, че обменътна информация и междусекторно сътрудничество са двете неща, които са заложени в националната стратегия за детето 2019-2030. \"Те че водят качеството на образование в училището.\" заяви тя. Лилова допълни, че за съвременното училище е важно ученето през целия живот и осигуряванети на възможности и и регистър на умения и опит, които да се забелязват и ценят.  Образователният министър Красимир Вълчев обясни, че качеството на образованието в една детска градина и училище е проекция на това, което очакваме от него. „За да кажем какво е добро и качествено, какво очакваме образователните институции да изпълнят към обществото и децата, трябва да знаем какво очакваме от образованието.“, заяви той.", "date": "2018.12.06", "title": "Учениците искат повече извънкласни дейности (ОБНОВЕНА)"}
{"url": "https://www.monitor.bg:443/bg/a/view/borisov-obsydi-s-poslanicite-na-es-vlizaneto-ni-v-evrozonata-151552", "text": "Министър-председателят Бойко Борисов проведе работна закуска с посланиците на държавите от Европейския съюз, организирана от посолството на Австрия в България като ротационен председател на Съвета на ЕС, съобщиха от пресцентъра на Министерския съвет. На срещата били обсъдени актуални въпроси от европейския дневен ред. Сред тях бяха енергетиката, икономиката, международната политика, сигурността на ЕС, както и стъпките за присъединяване на България към чакалнята на еврозоната.", "date": "2018.12.06", "title": "Борисов обсъди с посланиците на ЕС влизането ни в Еврозоната"}
{"url": "https://www.monitor.bg:443/bg/a/view/kardi-bi-se-razdeli-s-bashtata-na-deteto-si-151549", "text": "Хип-хоп звездата Карди Би призна, че се е разделила с бащата на детето си - рапърът Киари Кендръл, по-известен като Offset. Това изпълнителката на I Like It направи чрез видео в Инстаграм. Там тя разкрива, че с Offset продължават да поддържат приятелски тон в отношенията. Виновен за раздялата няма, казва тя, а като причина да потърси края на връзката им тя посочва изчерпаните романтични чувства помежду им. Карди Би обясни още на последователите си, че разводът ще й отнеме повече време, но с Offset вече не живеели под един покрив. Припомняме, че младите родители посрещнаха първия си наследник – дъщеричката си Кълчър в началото на месец юли. Заветното „да“ пък те си казаха тайно на 20 септември миналата година. Това бе месец преди публичното предложение за брак, което Offset направи на изгората си по време на концерт във Филаделфия.", "date": "2018.12.06", "title": "Карди Би се раздели с бащата на детето си"}
{"url": "https://www.monitor.bg:443/bg/a/view/pazardjik-obicha-shte-sybira-kapachki-v-pomosht-na-detsko-otdelenie-151535", "text": " Стартира кампания „ Пазарджик обича“, в рамките на която ще се събират пластмасови капачки, предназначени за рециклиране. Със средствата от тях ще бъде подпомогнато микропедиатричното отделение в местната държавна областна болница. В града вече е монтирано метално „ сърце“, в което да се събират капачките. То се намира в малката градинка до Младежкия дом и ще бъде официално открито на 8 декември. Кампанията ще бъде допълнена и от специален пункт за рециклиране на други материали на същото място, всяка втора събота от всеки месец. Събраните средства от кампанията ще бъдат дарявани на микропедиатричното отделение в МБАЛ –  Пазарджик и ще бъдат използвани за необходими консумативи.Кампанията „Пазарджик обича“ цели да насърчи и улесни рециклирането и да обедини гражданите около една кауза.  В „Сърцето“ ще се събират всякакви пластмасови капачки, а в специалния съботен пункт за рециклиране, ще се събират пластмасови бутилки, алуминиеви кенчета и хартия.Инициативата се организира от община Пазарджик и Съвета за младежка политика, със съдействието на фирма „Репак”.", "date": "2018.12.06", "title": "„ Пазарджик обича“ ще събира капачки в помощ на детско отделение"}
{"url": "https://www.monitor.bg:443/bg/a/view/vas-othvyrli-iskaneto-za-volframova-mina-kraj-velingrad-151538", "text": "Община Велинград спечели делото срещу концесионера „ Ресурс1“ за  „Добив и преработване на волфрамсъдържащи руди от находище „Грънчарица център“. Това съобщиха от кметската администрация в курортния град, като се позоваха на решение на Върховния административен съд от 13 ноември т.г.  Върховните магистрати са отхвърлили жалбата на пловдивското дружество срещу решението за оценка на въздействието върху околната среда от директора на РИОСВ – Пазарджик, с което не е одобрено осъществяването на инвестиционно предложение/ добив на волфрам/.Началото на концесията е от 2009 г.,  като оттогава досега бяха проведени  множество дебати по темата и обществено обсъждане. Гражданите на Велинград, както и от Сдружението на хотелиерите и ресторантьорите, ясно и категорично заявиха, че добивът на волфрам е нежелана дейност на територията на общината. Позицията на кмета на община Велинград д-р Костадин Коев още от предизборната кампания бе, че ще работи за запазването на Велинград като район  без рудодобив. Без чист въздух, без чиста вода и чиста околна среда няма как да се опази здравето на хората, което е най-ценния ресурс в живота, категоричен е кметът на Велинград.Благодарение на активната работа на кметския екип бяха регистрирани санитарно-охранителните зони на община Велинград, които са на територията на „бъдещата„ мина Грънчарица и водата от тях беше окачествена за питейни и битови нужди. Неоценима помощ за постигането на тези резултати оказаха министърът на околната среда и водите Нено Димов и зам.-председателят на ПП ГЕРБ Цветан Цветанов. Концесионерът „Ресурс 1” АД обжалва пред ВАС и заповедта на директора на Басейнова дирекция за узаконяване на санитарно- охранителните зони. Тричленен състав на Върховния съд вече даде определение: „без разглеждане искането на концесионера.”. Това определение ще бъде обжалвано и пред петчленен състав на ВАС и делото е насрочено през 2020 година.  ", "date": "2018.12.06", "title": "ВАС отхвърли искането за волфрамова мина край Велинград"}
{"url": "https://www.monitor.bg:443/bg/a/view/izgorjaha-dva-kamiona-v-elenskata-mandra-151539", "text": "Два камиона, собственост на еленската мандра пламнаха и изгоряха за минути. Инцидентът станал в сряда малко след 18,00 часа. Двете возила, „Мерцедес” и „Щайер” били паркирани едно до друга. Късо ел. съединение в акумулатора на единия станало причина за пожар, който скоро обхванал и другия камион. На мястото пристигнали екипи на местната служба за пожаро-аварийна безопасност, но въпреки усилията им, те не могли да спасят товарните возила, които изгорели напълно. Освен тях бил овъглен и навесът, в който били паркирани, както и част от покрива на производствения цех.", "date": "2018.12.06", "title": "Изгоряха два камиона  в еленската мандра"}
{"url": "https://www.monitor.bg:443/bg/a/view/barbalov-poema-i-transporta-v-sofija-151541", "text": "Зам.-кметът по финанси и здравеопазване на София Дончо Барбалов ще отговаря временно и за транспорта в града. Това съобщи пред Столичния общински съвет кметът Йорданка Фандъкова. Финансистът ще поеме работата на подалия във вториник оставка Евгени Крусев, след като стана ясно, че прокуратурата ще му повдигне обвинение за наредностни около обществената поръчка за ремонта на ул. “Граф Игнатиев”. Барбалов вече отговаряше временно за транспорта, след като предишния зам.-кмет Любомир Христов също подаде оставка, заради скандал с обществена поръчка за спирките на градския транспорт. От думите на Фандъкова стана ясно, че ако Барбалов, успее да се справи и с трите ресора може да ги ръководи до края на мандата през есента на 2019г. От своя страна той заяви, че първото, което ще направи е още днес да посети “Графа”, а възстановяването на трамвайното трасе по улицата е приоритет. Фандъкова благодари на Крусев и определи постъпката му като “достойна и мъжка” и изтъкна, че тези черти не зависят от възрастта. Младостта на бившия зам.-кмет беше многократно изтъквана като недостатък от опозицията с аргумента, че показвала липса на опит. “Вярвам в младите хора, в желанието им за промяня, в смелите им идеи и ще продължа да го правя, защото този град е техен”, каза градоначалникът. Тя припомни и обектите, които са ремонтирани от 2016г., когато Крусев й стана заместник. Сред тях са булевардите “България”, “Васил Левски”, “Мотевидео”, “Тодор Каблешков”, “Черни връх”, “Христофор Колумб”, “Дондуков” и др. Кметът на София подчерта също, че за тези две години са доставани 172 нови еко автобуса, 58 трамвая, изграден е модел за довеждащ транспорт до метрото, а догодина автопаркът на градския транспорт ще бъде обновен на 90%. “Това са резултати, с които си струва да се гордеем. Не всичко минава гладко, получвали сме много заслужени критики, но не трябва да омаловажаваме всичко свършено”, каза Фандъкова.", "date": "2018.12.06", "title": "Барбалов поема и транспорта в София "}
{"url": "https://www.monitor.bg:443/bg/a/view/po-umnite-chasovnici-151536", "text": "Въпреки че, липсваха драстични нововъведения при умните часовници, през 2018 г. се забеляза сериозен напредък, като повече функции, по-дълъг живот на батерията и по-тънък дизайн. Сред всички умни часовници, от тази година, това са моделите, на които си заслужава да се обърне внимание. Apple постигна впечатляващ напредък с Apple Watch, толкова голям, че всеки път, когато бъде пуснат нов модел, е почти сигурно, че ще бъде един от най-добрите умни часовници на годината. Apple Watch Series 4 от 2018 г. разполага с по-голям екран, вграден ЕКГ сензор за засичане на нарушения в сърдечната дейност и по-бързи вътрешни компоненти. Новата watchOS добавя подобрено проследяване на тренировката и активността от китката. Овен всичко, което Apple Watch вече може да прави, потребителите могат да осъществяват повиквания през 4G LTE, без свързан телефон. Единственият недостатък на Apple Watch 4 е, че е необходим iPhone, за да бъде използван, поради което потребителите на Android не биха го харесали. За тези, които вече използват iPhone, това е очевидният избор, като много от ранните проблеми на Apple Watch вече са напълно премахнати. За разлика от повечето умни часовници, от 2018 година, използващи новия Wear OS на Google, може би най-сериозна конкуренция на Apple е Fitbit Versa. Оборудван със всички здравословни и фитнес функции на Fitbit, Versa е умен часовник със стилен дизайн. Въпреки че, не разполага с някои основни характеристики, като вграден GPS, това се компенсира от конкурентната цена и дългия живот на батерията, която издържа до четири дни. Изборът на приложение не е толкова впечатляващ, колкото при Wear OS или Apple Watch, но наистина отличното приложение Fitbit е всичко, от което потребителите се нуждаят, както и селекция от циферблати за часовника. Versa показва основни известия от телефона и работи с Android и iOS устройства, с което превъзхожда умния часовник на Apple. Fitbit Versa предлага това, което липсва на умните часовници на Pebble. Samsung има опит с умните часовници през годините, като Samsung Galaxy Watch доказва това. С атрактивен дизайн в два размера, изобилие от функции и вече способност за провеждане на LTE разговори, предоставя почти всичко, което потребителите биха желали от един умен часовник. Galaxy Watch следи почти всичко, включително сърдечния ритъм и качеството на съня, разполага с вграден GPS и е водоустойчив до 5 метра дълбочина. Samsung предпочита собствената си операционна система Tizen, а не Wear OS, така че поддръжката на приложения от трети страни не е толкова обширна, но предоставя  повече от основните известията от телефона, както и широк избор от циферблати за часовника. Samsung твърди, че батерията издържа 80 часа, което означава няколко дни употреба с едно зареждане. Garmin създаде своя пазарна ниша при умните часовници, предлагайки здрави и надеждни часовници за потребителите, които прекарват по-голяма част от времето си, сред природата. Fenix ​​5 Plus е подобрена версия на Fenix ​​5, който е фантастично устройство. Версията Plus добавя опцията за синхронизиране на музика към часовника и безконтактни плащания, така че всичко необходимо е включено. Една от основните функции, с която Fenix се отличава е възможността за картографиране, което може да покаже обратния път от върха на някоя планина, без помощта на телефон. Fenix ​​5 Plus проследява невероятен брой дейности, от катерене до плуване, синхронизирайки всички тези статистики на телефона. Fossil е един от малкото производители на часовници, готови да предложат нови модели за Wear OS, като най-новият е Fossil Q Explorist HR. Новата версия на този часовник е с вграден GPS, поддържа безконтактни плащания, следи сърдечния ритъм и е водоустойчив. Това е сериозно подобрение спрямо предишната версия Explorist на Fossil и един от умните часовници с най-много функции, който за момента се предлага и работи с Wear OS. При липсата на Google Pixel умен часовник, Q Explorist HR е достоен претендент за водещо Wear OS устройство. Цената е сравнително достъпна, за красивия дизайн и качество на изработката, като при аналоговите часовници на Fossil. Батерията издържа един ден, както на повечето умни часовници, но ако зареждането всяка вечер не е проблем, това е отличен умен часовник. Със Steel HR Sport компанията се завръща, след като Withings бе продадена на Nokia и след това купена от един от първоначалните съоснователи. Withings винаги е опитвал да съчетае стила на аналоговия часовник с малко интелигентност, като Steel HR Sport продължава тази традиция. Това е умен часовник, който прилича на аналогов часовник, но с няколко възможности за проследяване на активността и малък интегриран монохромен OLED дисплей. Steel HR Sport е лек, стилен и покрива изискванията и на най-сериозните спортни ентусиасти, като може да измери дори колко кислород използва потребителя, по време на тренировка (VO2 Max). Няма GPS, така че трябва да се използва телефона за проследяване на местоположението. Но ако здравните и фитнес функции и основни известия от телефона са достатъчни, Withings Steel HR Sport върши работа. И преди Huawei е впечатлявал с умните си часовници, но Watch GT може би е най-добрият. Watch GT не използва Wear OS, а Lite OS на Huawei, съсредоточавайки се повече върху здравето и спорта и по-малко върху приложенията, подобно на Fitbit Versa. Това е часовник, който се усеща солиден и добре изработен, което би се очаквало от компания с голям опит при устройствата за носене, като Huawei. Екранът е голям и ярък, а благодарение на различни настройки за пестене на енергия, батерията на Huawei Watch GT може да издържи близо две седмици, когато се използва нормално. Всички обичайни функции за проследяване на активността са на разположение, включително наблюдение на сърдечната дейност, вграден GPS и водоустойчивост до 5 метра.", "date": "2018.12.06", "title": "По-умните часовници"}
{"url": "https://www.monitor.bg:443/bg/a/view/evakuiraha-gimnazija-v-moskva-zaradi-vyoryjen-uchenik-151542", "text": "Истински екшън се разигра в четвъртък сутринта в едно от московските средни училища. 16-годишен възпитаник на школото влязъл в сградата, въоръжен с нож. Охраната не успяла да задържи юношата, който първо заплашил с оръжието учителите, след което се барикадирал в една от стаите и заявил, че ще се самоубие. Инцидентът се случи в училище № 1359 в столичния район „Жулебино“. Пристигналите на място полицаи успели навреме да евакуират от сградата учениците и преподавателите, сред които няма пострадали. В преговорите с момчето бил привлечен психолог, като към обяд юношата се предал и бил откаран от екип на спешна психиатрична помощ. Нападателят се оказа 16-годишният Даниил Г., който по непотвърдена информация се водел на отчет в психиатрически диспансер. Съученици на тийнейджъра твърдят, че родителите му били в развод, а постъпката му най-вероятно е  провокирана от слаба оценка в училище. Междувременно стана ясно за още един неприятен случай в руската образователна система. Възпитаниците на лицей №5 в град Оренбург се оплакали, че зам.-директорът на учебното заведение Василий Гусаренко ги е заплашвал с кастрация. Училищният ръководител порицал децата заради отсъствие от „патриотично мероприятие“, организирано то лицея. Заради скандала Гусаренко е подал молба за напускане „по собствено желание“.", "date": "2018.12.06", "title": "Евакуираха гимназия в Москва заради въоръжен ученик "}
{"url": "https://www.monitor.bg:443/bg/a/view/kanada-arestuva-dyshterjata-na-osnovatelja-na-huawei-po-iskane-na-sa-sht-151537", "text": "Финансовата директорка на китайската технологична компания Хуавей (Huawei) Мън Ванчжоу бе арестувана в Канада по искане на САЩ заради подозрения, че е нарушила американските санкции срещу Иран, предаде Ройтерс. Новината бе съобщена от канадския в. \"Глоуб енд мейл\" и потвърдена от министерството на правосъдието. Мън Ванчжоу била задържана на 1 декември във Ванкувър, тъй като Съединените щати искат тя да бъде екстрадирана. За утре е насрочено съдебно заседание за евентуалното пускане на китайката под гаранция. Освен финансова директорка на Хуавей, Мън е и един от заместник-председателите на управителния съвет на един от най-големите производители на телекомуникационно оборудване и потребителска електроника в света. Тя е дъщеря на основателя на китайската компания Жън Чжънфей. Посолството на Китай в Канада осъди решително ареста на Мън и поиска тя да бъде освободена незабавно. От Хуавей заявиха в комюнике, цитирано от Франс прес, че не са знаели за предполагаемите незаконни дейности на финансовата им директорка. Китайската компания изрази увереност, че канадската и на американската съдебна система ще стигнат до справедливо решение по случая. Властите в САЩ разследват Хуавей поне от 2016 г. за предполагаемо продаване на американски стоки на Иран и други страни в нарушение на законодателството на Съединените щати за износа и санкциите, казаха източници на Ройтерс през април. Арестът може да скара Вашингтон и Пекин, броени дни след като американският президент Доналд Тръмп и китайският му колега Си Цзинпин договориха на среща в Аржентина стъпки за прекратяване на търговската война между двете най-големи икономики в света. Фондовите пазари в САЩ и Азия реагираха на новината с понижения на котировките, на фона на опасенията от по-нататъшно изостряне на напрежението.", "date": "2018.12.06", "title": "Канада арестува дъщерята на основателя на Huawei по искане на САЩ "}
{"url": "https://www.monitor.bg:443/bg/a/view/poroj-otnesyl-ogradata-kraj-malko-tyrnovo-veche-ja-popravjat-151540", "text": "Порой е причината за падналата ограда в района на Малко Търново. Това стана ясно от думите на бившия вицепремиер Валери Симеонов, вече редови депутат от \"Обединени патриоти\", в кулоарите на НС. Повод за коментара му пък са снимките, публикувани от депутатът от БСП Николай Цонков, в социалните мрежи за пропаднал участък от 30-40 метра от оградата с Турция. Самият Цонков днес обясни, че ще потърси областния управител на Бургас, тъй като той отговаря за тази част от съоръжението и чака проверката на прокуратурата и ДАНС за строежа на преградното съоръжение по техния предишен сигнал. Валери Симеонов на свой ред обясни, че 30-40 метра от оградата е отнесен., като става дума за участъка Дълбок дол, южно от Сливарово и поясни, че става за дума за пресечен терен. По думите му оградата е паднала на 29 ноември, а причината е голямото количество дъжд, паднал ден по-рано – на 28 ноември в района на Одрин и селата около него, близо до района на оградата с Турция. Именно там са паднали 70 литра на кв.метра. „Дъждът се е изсипал точно в този участък... И това струпване и стичане на огромни количества вода е предизвикало повличане на чакъл и дървета и събаряне и отнасяне на пътища и съответно на тази част от оградата“, каза Симеонов. „Оградата не е направена около Александър Невски на жълтите павета, а на изключително насечен терен и вече се работи по възстановяването. Не мога да ви гарантирам, че в бъдеще пак няма да има такива случаи, когато дойде природната стихия порой“, аргументира се той. Симеонов изтъкна, че вече се работи по отстраняването на пораженията, а на място има поставени 24-часови постове. Към момента изпълнителите са на място, за да предприемат нужните действия. Парите поправката обаче ще са за сметка на държавата, защото все пак става дума за поддръжка на оградата. В тази връзка Симеонов припомни, че докато той е бил вицепремиер са осигурени пари за поддръжката на оградата, а средствата са вече при областните управители. На някой много му се иска това да бъде доказателство за лошо изпълнение. Уверявам ви, че оградата е изпълнена по проекта, толкова бетон е заложен, толкова дълбочина на стъпките е заложена, изпълнено и реализирано. Никой не може да предположи, че стихията ще предизвика поражения.“, каза още той. Припомни, че са осигурени пари за поддръжката на оградата. Беше в неговия кабинет, а областните управители разполагат със средства.", "date": "2018.12.06", "title": "Порой отнесъл оградата край Малко Търново, вече я поправят"}
{"url": "https://www.monitor.bg:443/bg/a/view/asp-shte-razpredel-parite-za-lichnata-pomosht-151533", "text": "910 лв. ще получава асистентът, който подпомага човек с увреждане, за 8 часа през 2021г. Това стана ясно след като депутатите приеха на второ четене закона за личната помощ. През 2019г. ставката, срещу която той ще предоставя услугата е равна на минималната работна заплата – 560 лв., а през следващата година тя ще е минималната работна заплата умножена по 1.2. Това означава, че ако инвалидът се нуждае от 8-часова грижа, заплатата на личния асистент ще бъде 732лв. Размерът ѝ ще се увеличава, докато стигне до 1,4 от минималното възнаграждение (650 през 2021 г.), тоест 910 лв. В закона е записано още, че до 380 лв. от месечната помощ от 930 лв. за дете с 90% увреждане ще се приспада за асистент, като конкретният размер ще съответсва на определения брой часове в индивидуалната оценка на потребностите. По същия ред ще се приспада и добавката за чужда помощ от 94 лв. от ползвателите на услугата. Предоставянето на лична помощ ще започне от 1 септември 2019г., а изготвянето на индувидуалните оценки от 1 април 2019г. До стартиране на личната помощ, хората, които ползват социалните услуги от общините – личен асистент, социален асистент и домашен помощник, ще продължат да ги имат по досегашния ред. Доставчик на личната помощ ще е общината, а броят на часовете ще се определя в зависимост от степента на инвалидност, като хората с най-тежки увреждания ще могат да ползват до 168 часа. Инвалидът ще има право на повече от един асистент, както и той сам да ги избира. Освен това ще участва и в договарянето на условията по заетостта. От 1 януари 2021г. политиката за предоставяне на лична помощ ще се осъществява от Държавната агенция за хората с увреждания. До тогава докумените за изготвянето на индивидуалните оценки на потребностите се подават в специализираните отдели в дирекциите \"Социално подпомагане\" към Агенцията за социално подпомагане по настоящ адрес на човека с увреждане. Въпреки че законът бе приет единодушно, по време на дебатите в пленарна зала се стигна до поредния политически скандал. От ГЕРБ попитаха защо при гласуването отсъства лидерът на БСП Корнелия Нинова. Социалистите им отговориха, че тя си е свършила работата по този закон, тъй като е вносител на законопроекта, и прогнозираха оставка на правителството. От БСП пък предупредиха, че няма да осигуряват кворум. Ред в залата въведе председателят на социалната комисия Хасан Адемов, който заяви, че майките не заслужават тази дискусия и призова депутатите да се върнат към работата си. „По време на създаването на двата закона много пъти бяхме между осана и разпни го. Благодаря за ангажираността на много хора, които не са тук сред нас – това е премиера, благодарение на чиято ангажираност се решаваха най-сложните въпроси, финансовият министър Владислав Горанов, вицепремиерът Томислав Дончев и здравният министър Кирил Ананиев. Благодаря и на всички, които участваха в разговорите по законопроекта“, каза социалният министър Бисер Петков. Окончателното приемане на закона пък омбудсмана Мая Манолова определи като изстрадана победа. „Законът за личната помощ за нас е закон за бъдещето на децата ни, това означава, че тях ще ги има, когато нас ни няма“, каза Вера Иванова, една от протестиращите майки. Майките бяха категорични, че махат палатката пред Народното събрание, но през януари ще я разпънат пред здравното министерство с искане за реформа при ТЕЛК-а.", "date": "2018.12.06", "title": "910 лв. ще взима личен асистент за 8 часа през 2021г. (ОБНОВЕНА)"}
{"url": "https://www.monitor.bg:443/bg/a/view/skypi-ekokvoti-vdigat-toka-za-domakinstvata-ot-ljatoto-151519", "text": "Скъпи екоквоти, които големите топлоелектрически централи трябва да плащат, ще доведат от средата на следващата година до неминуемо поскъпване на тока за бита, прогнозират експерти. Според проф. Атанас Тасев само за въглеродния двуокис за догодина за трите големи централи в Маришкия басейн ще трябват почти милиард лева и тези пари трябва да се платят. „Положението хич не е розово. За американските тецове AES и „Контур Гобал“ тези такси се плащат от държавата в лицето на НЕК. на тока. Няма как. Какъв ще е процентът на поскъпването от лятото засега не може да се изчисли с точност, защото до 1 април производителите от топлоенергетиката ще трябва да представят своите искания и ще станат ясни големите разходи за екоквотите“, обясни професорът. По думите му има няколко начина да се намалят вредните емисии и оттам таксите, плащани за тях. „Единият е изграждането на нискоемисионни топлоцентрали, отделящи 3-4 пъти по-малко вредни газове. Другият проект беше от въглищата да се добива синтетичен газ. Оказа се обаче, че това гориво ще излезе по-скъпо от втечнения американски природен газ, който е с най-висока цена в момента. При бум на цените на петрола обаче и Трябва да се бърза, а не както винаги да вървим след събитията и да се съревноваваме с времето“, предупреди проф. Тасев. Във връзка с твърденията, че поскъпването на енерегийната борса може да повлияе на цената на тока за бита, експертът уточни, че цената на свободния пазар не е референтна за тока за бита. В специален брифинг по повод скоковете на борсовите цени председателят на КЕВР Иван Иванов заяви, че регулираната цена на електрическата енергия за домакинствата е стабилна. По думите му анализ върху цената на свободния пазар на тока и евентуалното отражение върху цената на регулирания пазар ще бъде направена през юни 2019 г. Относно проверката, която регулаторът е започнал на борсата за скоковете на тока той обясни, че КЕВР проучва дали няма обосновано предположение за нарушение във функциониране на борсата и злоупотреби, и припомни за създадената в комисията работна група, правеща предварително проучване по Закона за енергетиката. Иванов добави, че след това КЕВР ще приеме решение дали да продължи да разследва енергийната борса или да преустанови процедурата през януари. Относно излизането на производителите на субсидиран ток също на борсата от началото на януари, шефът на КЕВР смята, че тогава цената на електроенергията ще стане пазарна.", "date": "2018.12.06", "title": "Скъпи екоквоти вдигат тока за домакинствата от лятото"}
{"url": "https://www.monitor.bg:443/bg/a/view/za-nikulden-embaka-pusnat-ot-zatvora-pod-domashen-arest-151532", "text": "В навечерието на Никулден Емил Първанов – Ембака беше освободен от затвора с мярка „ домашен арест“. Петчленен състав на благоевградския Окръжен съд председателстван от Диана Узунова постанови промяната на мярката с мотива, че осъденият на 12 години затвор за убийството на легионера Николай Чивиев все още не е с окончателно влязла в сила присъда Защитата е обжалвала присъдата в Софийския апелативен съд, където още не са били разгледани мотивите на делото и първоинстанционният съд е променил мярката. Това обясни пред журналисти един от адвокатите на Ембака Росен Недин. Окръжна прокуратура в Благоевград ще протестира променената мярка пред САС. 39-годишният Първанов е вече при семейството си в санданското село Лешница – наскоро му се е родило и второ дете. На проточилият се над 3 години съдебен процес Емил Първанов беше оправдан по обвинението за убийство по хулигански подбуди и признат за виновен по първоначалното обвинение – обикновено убийство. Той бе осъден да изплати обезщетение на тримата наследници на Николай Чивиев в общ размер от 340 000 лв. за претърпените неимуществени вреди, както и съдебни разноски за около 17 000 лв. Припомняме,  че на 26 юни 2015 г. на строящата се отсечка от АМ “Струма” в района на Сандански Ембака нарушил забраната и се опитал да премине с колата си  през обекта. След автогонка между координатора на фирма „Агромах“ Николай Чивиев и Ембака се разиграло сбиване между двамата. Емил Първанов започнал да хвърля камъни по Чивиев, като един от тях го улучва в главата. В резултат на черепно-мозъчната травма малко по-късно той умира. Към момента Ембака се води неосъждан по случая.", "date": "2018.12.06", "title": "За Никулден Ембака пуснат от затвора под „домашен арест“"}
{"url": "https://www.monitor.bg:443/bg/a/view/startira-pylna-proverka-na-zavod-arsenal-za-nezakonni-oryjija-151526", "text": "Пълна проверка на завод „Арсенал“ стартира след акцията на ГДБОП и спецпрокуратурата, след откриването на голям брой незаконни оръжия и боеприпаси. Разследващите ще проверяват, дали няма канал за производство и изнасяне на автомати, пистолети и заглушители и дали оръжията не са предназначени за тероризъм. Един от задържаните при акцията в село Габарево е Айдън Джафер. В неговия дом са открити огромно количество оръжия и боеприпаси, съобщава NOVA. През 2008 той е бил арестуван, а в дома му са открити оръжия и наркотици. Обиск е направен и в склад в селото. Все още няма изявление от завод „Арсенал“, тъй като нямало запитване към експертите на оръжейното предприятие, дали намереното оръжие е произведено там.", "date": "2018.12.06", "title": "Стартира пълна проверка на завод „Арсенал“ за незаконни оръжия"}
{"url": "https://www.monitor.bg:443/bg/a/view/v-blagoevgrad-djado-koleda-pristigna-s-tir-151522", "text": "Дядо Коледа и Снежанка пристигнаха върху  платформа на ТИР в Благоевград. Те символично запалиха коледните светлини на 20-метровата изкуствена елха. „Стана традиция през всичките тези години да си пожелаваме здраве, успех,късмет и щастие през идващата година. Стана традиция и нещо много по-важно - да помагаме на тези от нас, които имат нужда. Тази година помагаме на едно момче,което има нужда да оздравее и дай Боже да успее. Това е 14-годишният Иван от Благоевград“, каза в приветствието си кметът на Благоевград д-р  Атанас Камбитов.   Празничната програма започна с шествие, което тръгна от сградата на Съдебна палата. С коледна музика, светещи топки, кокили, атракциони и много настроение, шествието стигна до сцената на площад „Георги Измирлиев“. Предстои традиционния Коледен фестивал 2018, който преминава под мотото „Следвай звездата, озари пътя!“. И тази година много изненади, настроение и магия очакват  жителите и гостите на Благоевград.", "date": "2018.12.06", "title": "В Благоевград Дядо Коледа пристигна с ТИР"}
{"url": "https://www.monitor.bg:443/bg/a/view/us-iztrebitel-i-samolet-cisterna-se-blysnaha-kraj-japonija-151527", "text": "Изтребител Ф/А-18 и самолет цистерна КС-130 на ВВС на САЩ  с общо 7 души на борда са се сблъскали и разбили по време на тренировъчен полет, след като излетели от базата си \"Ивакуни\" близо до Хирошима. Японското министерство на отбраната съобщи, че още един член на екипажа е открит във водите край бреговете на Япония. По-рано бе съобщено, че е открит един от двамата пилоти на изтребителя Ф/А-18 и че състоянието му е стабилно. Не е известно състоянието на втория военнослужещ, който бил открит на около 100 км южно от нос Мурото на остров Шикоку в Югозападна Япония. Съдбата на останалите петима военни е неизвестна.", "date": "2018.12.06", "title": "US изтребител и самолет цистерна се блъснаха край Япония"}
{"url": "https://www.monitor.bg:443/bg/a/view/skitnici-i-samotnici-na-pansion-v-bolnicite-151510", "text": "Скитници и самотни старци преживяват на пансион в болниците в страната, тъй като няма къде да отидат, установи проверка на „Монитор“. 80 такива случаи има само в Университетската болница „Света Анна“ в София от началото на годината към момента. Освен клошари, сред тях има още изоставени от роднините си. Около 20 са лекуваните самотни възрастни хора от обезлюдените села с по един-двама жители, разказа говорителят на лечебното заведение Антон Луков. Социалните работници в болницата успяват да настанят повече от тях в старчески домове, хосписи или центрове за временно настаняване след изписването им. Двама пациенти лежат от месец в Бургаската университетска многопрофилна болница за активно лечение като на хотел. Клиничните пътеки, по които са приети и лекувани отдавна са приключили, но лекарите не могат да ги изпишат, защото хората няма къде отидат, а имат нужда от последващи грижи. Единият пациент е в неврологично отделение след претърпян инсулт. Вторият е в отделението по гастроетерология, с диагноза хепатит. \"В първия случай човекът има близки, но те не искат да го приберат, отказват да се грижат за него. Вторият пациент няма никакви роднини. В същото време ние не можем ей така да ги изхвърлим на улицата, защото тези хора, макар да са преминали лечение, продължават да имат сериозни здравословни проблеми и се нуждаят от долекуване и от постоянни грижи. Опитваме се да подхождаме хуманно, затова и ги оставяме в отделенията, докато се стабилизират или докато социалните им намерят място в специализиран социален дом\", обясни зам.-директорът на УМБАЛ д-р Светлозар Георгиев. От снощи съставът на питомците на здравното заведение се е увеличил с още един. Мъж в кома е бил открит на улицата и е настанен в реанимацията. Самоличността му е неизвестна и лекарите дори не могат да го чекират. Най-вероятно човекът е бездомник и също няма близки. Един от най-фрапантните случаи, който бургаските медици помнят е на пациент с ампутиран крак, който близо година живя в местната УМБАЛ. Изпратили го след като фондация осигурила средства за протеза, спомнят си лекарите. Тридесетина случая на хоспитализирани изоставени и бездомници имаме годишно, поясни говорителят на болницата Юлия Андреева. Всеки месец постъпват 3-4. Клошарите нямат лични карти, затова лекарите събират пари да им извадят документите, както и решенията за ТЕЛК. Пак медиците им купуват бельо и донасят дрехи за тях от вкъщи. Като куриозен от Бургаската болница посочиха случай на германец с психични отклонения, който бил приет миналото лято с множество наранявания. Групата с която пристигнал обаче си тръгнала, а от туристическата агенция заявили, че нямат ангажимент към него, щом е останал. Лекарите установили връзка със сестра му, но тя отказала да си го прибере. Германецът обаче започнал да буйства, да влиза с инвалидната си количка в стаите на болните и да плаши сестрите. Когато го излекували, лекарите се принудили да съберат пари, да му купят билет и да го натоварят на самолета за Германия. В старозагорската Университетска болница „Проф. д-р Стоян Киркович\" пък имат един пациент, който постъпва периодично. Той не е бездомник, но никой от близките му не иска да се грижи за него. В Пловдив двама пациенти на Клиниката по нервни болести на болница „Св. Георги“ продължават болничния си престой няколко месеца, защото нямат близки и роднини, които да ги приемат, съобщиха от лечебното заведение преди два дни. Няма свободни места и в социалните институции. Двамата здравноосигурени мъже са на възраст около 60 години. Първият е постъпил за лечение на исхемичен инсулт на 21 август т.г. До момента за неговото лечение УМБАЛ „Свети Георги“ е изразходвала 1196 лв., а стойността на клиничната пътека е 730 лв. Доста по-голяма е сумата, изразходвана за престоя на втория пациент, който е приет на 23 септември. Става въпрос за 10 877 лв., като стойността на клиничната пътека е 600 лв.", "date": "2018.12.06", "title": "Скитници и самотници  на пансион в болниците"}
{"url": "https://www.monitor.bg:443/bg/a/view/sa-sht-prashtat-boen-korab-v-cherno-more-151528", "text": "Съединените щати са пристъпили към подготовка за изпращане на свой военен кораб в Черно море, съобщи Си Ен Ен. Си Ен Ен се позовава на трима представители на американските власти, според които въоръжените сили на САЩ са поискали от Държавния департамент да уведоми Турция за тези планове. Съединените щати се готвят за такава мярка \"в отговор на действията на Русия против Украйна в Керченския проток\". На 25 ноември Русия задържа там три украински бойни кораба и техните екипажи. На 24-мата задържани украински моряци бяха повдигнати обвинения в незаконно пресичане на руската граница, по които може да бъдат осъдени на до 6 години затвор. Те ще останат в ареста поне до 25 януари в съответствие със съдебно решение. От Държавния департамент са отказали коментар по въпроса. Съгласно Конвенцията от Монтрьо Съединените щати трябва да уведомят Турция най-малко 15 дни предварително за предстоящо преминаване на свои военни кораби през Босфора и Дарданелите в Черно море. В мирно време бойни кораби на нечерноморски държави могат да останат в Черно море не повече от 21 дни, отбеляза телевизия Си Ен Ен. Командващият украинските военноморски сили адмирал Игор Воронченко междувременно предложи да бъде разменен за 24-мата свои сънародници. \"Сърцето ми се къса, когато гледам моите войници незаконно задържани от Русия\", каза той за в. \"Билд\". Германският таблоид освен това цитира майките на арестуваните украински моряци, които искат директен контакт с канцлера Ангела Меркел, за да им помогне. \"Германската канцлерка е много ценена в Украйна и ние знаем, че тя има влияние върху (руския президент Владимир) Путин\", заявила една от тях. Майките на задържаните от Русия украински моряци възнамеряват да напишат писмо до Меркел.", "date": "2018.12.06", "title": "САЩ пращат боен кораб в Черно море"}
{"url": "https://www.monitor.bg:443/bg/a/view/nadejda-savchenko-zapochna-gladna-stachka-i-v-ukrainski-zatvor-151529", "text": "Надежда Савченко обяви, че е започнала гладна стачка в украински затвор, където е държана по обвинения в планиране на атака срещу парламента, предаде АП. Тя каза, че е политически затворник, и обясни, че отказва да приема храна и вода в знак на протест срещу, по думите й, шантажа и натиска, на които е подложена. Бивш военен пилот, Надя Савченко се превърна в национална героиня в Украйна, след като бе пленена от проруските сепаратисти през 2014 г. и предадена на Русия. През 2016 г. Савченко бе осъдена на 22 години затвор за предполагаемата й роля за убийството на двама руски журналисти, но освободена малко по-късно, на фона на международните критики срещу Москва. Тя се завърна триумфално в Украйна, но бързо изпадна в немилост, след като обвини правителството в корупция и некомпетентност. Украинската прокуратура повдигна на Савченко обвинения, че е планирала преврат в таен сговор с проруските сепаратисти, и тя бе задържана през март, след като бе лишена от депутатския си имунитет. Савченко отрече тези обвинения и обясни, че като е говорила за фиктивна атака срещу парламента, е искала да се присмее на управляващите, които според нея не са отговорили на обществените надежди.", "date": "2018.12.06", "title": "Надежда Савченко започна гладна стачка и в украински затвор"}
{"url": "https://www.monitor.bg:443/bg/a/view/danail-kirilov-bez-elektronno-glasuvane-na-sledvashtite-izbori-151531", "text": "Електронно дистанционно гласуване няма да има на следващите избори, защото няма да бъде гарантирана сигурността на вота. Това каза днес пред БНР председателят на правната комисия в парламента Данаил Кирилов. Той подчерта, че не е възможно този вот да се приложи непосредствено на следващите избори, тъй като не може да се осигурят достатъчно гаранции, за да бъде методът безспорен. Вчера правната комисия одобри на първо четене предложенията на управляващите за промени в Изборния кодекс. Те предвиждат да няма номера пред имената на партиите в бюлетината, възможност за машинно гласуване да има само в малките избирателни секции, а въвеждането на електронно гласуване да бъде отложено. Кирилов посочи, че има поне 4 варианта за избягване на ефекта 15/15 – дублиране на номера на партийната листа с преференцията в нея. Той потвърди, че вариант е разминаване на номерата на партии и преференции – примерно партиите да са от 1 до 100, а преференциите – над 100. Но би могло да се подходи и с друг вид идентификация – с букви. По думите му, машинно гласуване може да се въведе в 1000 от около 12000 избирателни секции.", "date": "2018.12.06", "title": "Данаил Кирилов: Без електронно гласуване на следващите избори"}
{"url": "https://www.monitor.bg:443/bg/a/view/uchitelka-objasni-na-decata-istinata-za-djado-koleda-i-ostana-bez-rabota-151530", "text": "Живееща твърдо в реалността детска учителка от американския щат Ню Джърси бе уволнена, след като обяснила на учениците си, че Дядо Коледа не съществува и е продукт на въображението, съобщи Фокс нюз. Преподавателката също така е съобщила на децата и истината за феите на зъбките, елфите и великденските зайци. Децата излезли от училище облени в сълзи. Директорката на училището подчертала, че изказванията на учителката са недопустими, защото разрушили вярата на децата в чудеса.", "date": "2018.12.06", "title": "Учителка обясни на децата истината за Дядо Коледа и остана без работа"}
{"url": "https://www.monitor.bg:443/bg/a/view/dnes-e-nikulden-151523", "text": "Днес е Никулден, а православната църква почита Свети Николай. В православната вяра на българите светецът Николай Мирликийски (Свети Никола), се почита като патрон на моряците и рибарите. Според народните вярвания той е господар на целия подводен свят. В някои области се нарича стари или зимни Свети Никола и е описван като беловлас и белобрад старец. Християнската иконография го изобразява също като възрастен мъж. Задължителен елемент в обредността на този ден е приготвянето на риба, чието тяло е покрито с люспи. Най-често това е шаран, тъй като според поверието шаранът е \"слуга на Св. Никола\". Веднъж, когато светецът плувал с лодката си в морето, силни вълни пропукали пода й. Св. Никола хванал един шаран и с него запушил пукнатината. Така спасил от удавяне своите спътници. Затова има обичай да се жертва шаран в чест на светеца.В народната представа Свети Никола носи първият сняг - разтърсва дългата си бяла брада и от нея се изсипват първите снежинки. Свети Никола се смята покровител на семейството и рода, пазител на дома, имота и стоката. Според легендата свети Никола, освен покровител на рибарите и мореплавателите, е покровител и на банкерите. Преди да го канонизират за светец той бил лихвар, който помагал на бедни и безпарични, като раздавал богатството си. Но гледал тези, на които правел благодеяния, да не разберат откъде идват те. След 44-годишно прекъсване през 1992 г. Асоциацията на търговските банки и Българската народна банка възстановяват традицията църковният празник Никулден да се отбелязва и като празник на банките и банкерите. Днес имен ден празнуват всички, които носят красивите имена Николай, Никол, Никола, Николина, Николинка, Николета, Ненка, Нина, Нинка, Кольо, Нико и Ница.", "date": "2018.12.06", "title": "Днес е Никулден"}
{"url": "https://www.monitor.bg:443/bg/a/view/ekshyn-plan-bdj-zamenja-s-avtobusi-lipsvashtite-vlakove-151513", "text": "Пътническите превози по някои от направленията е възможно да се изпълняват не от влакове, а от автобуси. Липсата на локомотиви и непланирането на ремонтите им доведе до екшън план на БДЖ по искане на транспортния министър Росен Желязков. Алтернативният транспорт може да замени композициите в делнични дни по някои от направленията, при които се отчитат малко пътници. Пред „Монитор“ и са направени след анализ къде е възможно оптимизиране. Става дума основно за направления на къси разстояния, като Брусарци – Лом, Генерал Тодоров – Кулата и др. Така железниците ще може да освобождават до пет локомотива в случай на необходимост за по-важни направления. Припомняме, че пред депутатите от ресорната комисия Желязков изрази съмнения, че с наличният тягов състав ще може да се изпълнява безопасно графика за движение. Тогава той обяви, че е възможно да се редуцират влакове във вече изготвеното и съгласувано с общините разписание, което влиза в сила от 9 декември (неделя). Новото разписание запазва превозите от миналата година, които ще се извършват от 556 влака. Бързите влакове са 78, като 5 от тях ще се движат в определени дни от седмицата. Пътнически и крайградски влакове са 478 влака, като 92 влака ще се движат в определени дни от седмицата, 5 в определен период от годината и останалите 381 ежедневно. Ежедневно ще има директен трен от Истанбул за София. За направление Белград движението на директен влак от София ще бъде само в летния период от 14 юни до 16 септември. Ще бъде запазена връзката София – Крайова, която ще се осъществява със сутрешния влак София – Видин и обедния Видин – София. По направлението София – Букурещ директните вагони ще се движат само през летния сезон, а през останалото време пътниците ще се прекачват на гара Русе на мотриса, която ще се движи по линията Букурещ – Русе – Букурещ. По план е заложено да бъде запазено движението на сезонния влак Солун – София – Солун през летния сезон от 7 юни до 7 октомври със заминаване от София в петък, пристигане в Солун в събота сутрин, заминаване от Солун в неделя вечер и пристигане в София в понеделник сутрин. Заради ремонти по жп инфраструктурата около столицата в участъка София – гара Искър – Казичене – Елин Пелин са разработени разписания по алтернативен маршрут през гара Подуяне (бившата Подуяне разпределителна), за да бъдат избегнати бъдещи изменения на разписанията на влаковете в цялата южна железопътна мрежа. БДЖ пуска по 5 влака на ден между гарите Банкя и Казичене. Създава се директна връзка от гарите и спирките от северозападната част на столицата Банкя, Божурище, Волуяк, Обеля, Връбница и Надежда със гарите и спирките в източната част на града – гара Подуяне пътническа, сп. Смирненски, сп. Искърско шосе, гара Искър и гара Казичане и гарите и направленията по Копривщица и Костенец. Сутрин на 20 минути, а вечер на 40 минути ще бъдат влаковете до Перник, София – Своге – Лакатник – София ще бъде на 30 минути, а вечер през час. За подобряване на обслужването на столицата е предвиденото някои влакове за гара Банкя да не започват или приключват движението си в гара София: В следобедните часове влаковете за гара Банкя запазват маршрутите си на движение с тръгване от гара София. Между Пловдив – Асеновград се запазва досега действащото разписание и движение на влаковете на интервал от 60 минути.", "date": "2018.12.06", "title": "Екшън план: БДЖ заменя с автобуси липсващите влакове"}
{"url": "https://www.monitor.bg:443/bg/a/view/ot-goleminata-na-aerozolite-zavisi-koj-organ-shte-postrada-151512", "text": "От големината на праховите аерозоли зависи кой орган и система в човешкото тяло ще ударят и разболеят.", "date": "2018.12.06", "title": "От големината на аерозолите зависи кой орган ще пострада"}
{"url": "https://www.monitor.bg:443/bg/a/view/evrodeputatyt-ot-enp-gerb-andrej-novakov-paket-mobilnost-e-ne-samo-bylgarski-problem-151507", "text": "- Два пъти Европарламентът отхвърли такова предложение и то изобщо не бе на дневен ред. - Знаехме, че е започнала такава процедура, но искам да уточня, че изцяло по инициатива на австрийското председателство, и особено на австрийския транспортен министър, темата беше повдигната отново и внесена в Европейския съвет. Така бе гласувана от останалите министри. Видя се обаче, че осем държави не подкрепиха това решение, което е 30% от населението на Европа. Това показва, че „Пакет мобилност“ не е само български проблем, а на много страни в Съюза. - Аз не мога да повярвам, че подобно предложение може да бъде гласувано от транспортните министри. Това е причината още веднъж да се занимаем с проблема. Дотук съдържанието на пакета бе коренно различно, така че тук става дума за нова инициатива, с нови предложения. Макар името на закона да е същото, то съдържанието на промените е различно. Искам да поздравя транспортния ни министър, че успя да покаже характер, да събере подкрепа от други държави, въпреки че за малко това не се оказа достатъчно решението да бъде блокирано. От тук насетне предполагам, че в някакъв етап и ЕП ще трябва да разгледа темата. Иска ми се това обаче да бъде отложено във времето и да не се случи до края на мандата, за да не влязат в сила тези поправки. Ако обаче се стигне до гласуване, надявам се с колегите от Източна Европа да обединим сили и или да отхвърлим пакета, или поне да го изменим в интерес на българските превозвачи. Солидарен съм с тях. Чух дори, че готвят протест в Брюксел и Букурещ, бих отишъл редом с тях. - Тогава България ще внесе иск в Съда на Европейския съюз срещу този регламент и ще оспори неговата законосъобразност. Но аз смятам, че направените предложения са неприемливи не само за българския бранш, но и за по-голямата част от транспортния сектор. Има предложение за включване на устройство, което все още дори не съществува. Става дума за интелигентен тахограф. Как ще настояваме от 2022 година да се въведе нещо, което още не е изобретено. Забранява се почивка в кабините, а в същото време няма достатъчно хотели, както и паркинги. Как тогава ще се приложат тези правила на практика? Никой не дава отговорите. Как ще задължиш насила един човек да пътува някъде, а и кой ще ги проверява в домовете им? Много са въпросителните. - Чувал съм само опасенията на бранша, но не мога да потвърдя дали е така. - Не мога да прогнозирам. Факт е, че подобна мощна инициатива - и то за пореден път идва от Съвета, отново се поставя на масата този въпрос. Не мога да се ангажирам с конкретен резултат. Мога да се ангажирам само с конкретно поведение, ако се наложи гласуване. - Предложенията са негативни. Имаше причина да избера да се кача на камион и да пропътувам цяла Европа, защото знам, че позицията на международните ни шофьори е правилна. Продължавам да вярвам, че този пакет е вреден за тях. Оттам насетне всеки може да прецени какви ще са загубите.", "date": "2018.12.06", "title": "Евродепутатът от ЕНП/ГЕРБ Андрей Новаков: Пакет „Мобилност“ е не само български проблем"}
{"url": "https://www.monitor.bg:443/bg/a/view/jordan-arabadjiev-na-zapad-im-trjabvat-nashite-shofiori-bez-kamioni-151509", "text": "Заради новите правила малките и средни фирми ще фалират, казва в интервю пред \"Монитор\" председателят на Съюза на превозвачите в България. - На първо място значително увеличаване на административните разходи на превозвачите от Източна Европа и по-конкретно за българските превозвачи. На второ място – загуба на конкурентоспособност поради факта, че с връщането до дома на водача тези транспортни средства, които се управляват от такива водачи, ще излязат от пазара, няма да генерират приходи. На фона на кризата в кадрите никой не може да си позволи да назначава десетина водачи на пет камиона или да ги върти. На трето място след загубата на конкурентоспособност трябва да отбележим, че този бизнес няма да бъде привлекателен вече за българските инвеститори. - Да, малките и средни фирми ще бъдат доведени до фалит, защото при фирми с пет камиона няма как водачите им да се връщат на всеки 4 седмици. Нашата икономика не е така структурирана, че да може да поеме тези 60 000 автомобила, които работят по Европа, да се връщат с товар или пък да тръгват от тук с товар или да се връщат празни. Водачите ще се връщат, камионите ще стоят, ще има разходи по паркингите. В тази връзка мисля, че малките фирми няма да могат да се справят. - Виждам, че голяма част от сериозните фирми започват да проучват възможностите за прелокиране на бизнеса си. Забелязвам, че десетте най-големи транспортни фирми в страната нямат увеличаване на парка и персонала. Западните лизингови компании в България преди 2-3 месеца информираха тук мениджмънта си, че транспортът в България става рисков бизнес. Уж социални придобивки за шофьорите, уж намаляване на емисиите, хармонизиране на законодателството и т.н. Нищо подобно, целта е една единствена – да фалират превозвачите от Източна Европа. В Западна Европа също има голям глад за шофьори. В Германия следващите години ще се пенсионират 250 000 шофьори. - В момента българският шофьор получава около 1800-2000 евро. Вече 2100-2200 евро се дават във фирмите, които имат много работа. В нетно изражение българският шофьор получава дори повече от немския. Немският шофьор получава около 1600-1700 евро. Няма накъде да расте повече заплатата на нашите шофьори. Прекрасно знаят нашия бизнес модел. С тези мерки те тръгват да увеличат административните разходи. Проста сметка – един камион, оставен на паркинг във Франция, за да се върне водачът до България, първо превозвачът трябва да му организира транспорт от паркинга в Европа до родния му град. Междувременно камионът стои на паркинга. Шофьорът почива 45 часа и отново се повтаря всичко това по обратния път, за да стигне водачът обратно до камиона. Това означава около 5 дни. Това са разходи за самолетни билети, защото задължение на превозвача е да плати тези разходи по прибирането. Около 300 евро ще струва този преход. Отделно камионът за петте дни генерира разходи – 50-100 евро на ден за паркинг, ето още 300 евро. Първо един превозвач ще даде 600-700 евро, за да прибере шофьора до България и второ – пет дни този камион няма да работи, той е извън пазара. Ако не е бърз, ако не генерира приходи, транспортът става непривлекателен. Камионът трябва да се движи и то с товар. - В България има изискване на Закона за автомобилните превози - всички лицензирани превозвачи могат да оперират с превозни средства, регистрирани в България. Няма как да се наеме чуждестранно превозно средство и да се спи там. Ако немската фирма наеме български водач, тя трябва да го прати в България. Български шофьор от българска фирма трябва да се прибере в България, български шофьор в немска фирма къде трябва да се прибере – може и в Германия, но и в България. - Това е крайната цел, защото шофьорите сега като получават по 2000 евро заплата са свикнали на един стандарт и няма да се върнат в България да работят за 1000-1500 лева вътрешни курсове. Най-нормалното нещо е да си вземат семействата и да си намерят работа, а работа за международни шофьори има в Германия, Франция – навсякъде има.", "date": "2018.12.06", "title": "Йордан Арабаджиев: На Запад им трябват нашите шофьори без камиони"}
{"url": "https://www.monitor.bg:443/bg/a/view/mrysotijata-pronikva-v-placentata-na-ploda-151514", "text": "Учени откриха, че фините частици от замърсения въздух минават през дробовете на бременната и се натрупват в плацентата на плода. Токсините нанасят вреди на фетуса, но как точно се нанася тази вреда все още не е изяснено. Проучване на британски учени се установили, че в майки от Лондон са открити сажди в плацентата на всяко едно от техните бебета, а учените казват, че е възможно частиците да са навлезли и в самите фетуси. “Съществуват сериозни връзки между мръсния въздух, който дишат майките, и ефекта, който той има над бебето”, казва Лиза Мияшита от университета “Куин Мери” в британската столица и препоръчва бъдещите майки да не излизат при високи нива на замърсяване. Предишни проучвания доказват, че замърсяването на въздуха значително увеличава риска от преждевременно раждане и ниско тегло на новороденото, което води до доживотни вреди за здравето. Според друго проучване замърсяването на въздуха води до значително намаляване на интелектуалния капацитет. Изпълнителният директор на УНИЦЕФ Антъни Лейк наскоро предупреди за опасността от замърсения въздух за бебетата: “Не само че мръсният въздух вреди на развиващите се дробове на бебетата, но може перманентно да увреди развиващите се мозъци – следователно бъдещето им.”", "date": "2018.12.06", "title": "Мръсотията прониква в плацентата на плода"}
{"url": "https://www.monitor.bg:443/bg/a/view/finite-prahovi-chastici-udrjat-syrceto-i-mozyka-151511", "text": "Фините прахови частици увреждат всички органи и системи. Най-тежко те се отразяват на сърцето и кръвоносните съдове, на белите дробове и мозъка, съобщиха пулмолози. От усложнения или заболявания в България всяка година умират над 15 000 души. Лекари са изчислили, че един човек, ако живее до 70-годишна възраст, поглъща и изхвърля през живота си близо 5 кг прахови частици. Организмът е приспособен така, че успява да се освободи от някои от тях чрез урината и фекалиите, докато други се абсорбират в кръвта и дават своето отражение. Пътят до белия дроб е устроен така, че в него трудно да попадат вредни механични дразнители. Ако обаче въпросните прахови частици са много малки, под 2,5 микрона, те успяват да преодолеят носните прегради и да достигнат белите дробове. Когато се натрупа голямо количество от тях, човек развива фиброза. Тя представлява удебелена тъкан, която не изпълнява никакви функции, но затруднява дишането. Възможно е обаче те са предизвикат и емфизем. При него прегладите на алвеолите започват да се рушат, образуват се големи дупки, подобно на швейцарско сирене. При замърсяване на въздуха с фини прахови частици, първи започват да страдат пациентите с дихателни проблеми като например астматиците и хората с хронична обструктивна белодробна болест. Силно уязвими са още активните, но и пасивните пушачи, както и малките. „Децата имат къси дихателните пътища и в белите им дробове много по-лесно прониква студеният въздух заедно с токсичните газове. Затова съветваме майките, в случаи на замърсяване, да не ги извеждат навън или да ограничат до минимум излизането от вкъщи“, посъветва пулмологът д-р София Ангелова. Науката доказва, че при пушачите ресничките от ресническия епител са парализирани и не успяват да изчистват своевременно токсините, които са полепнали по дихателните пътища. Така, отровните газове проникват много по-лесно, а с тях още вирусите и бактериите. По тази причина пушачите много по-често боледуват от грип и остри вирусни инфекции. Невролози пък поясниха, че замърсеният въздух свива кръвоносните съдове, което от своя страна намалява оросяването на мозъка. Когато човек живее продължително време в силно замърсена среда с прахови частици, е напълно възможно да развие деменция. Д-р Ангелова съветва при завишени показатели на фините прахови частици хората да ползват плетени шалове, като покрият с тях устата и носа си. В този случай санитарните маски, каквито ползваме по време на грипна епидемия, не предпазват добре. Те бързо се овлажняват и така частиците полепват по тях. Освен това, те не прилепват плътно до лицето. Немско изследване показа, че замърсяването на въздуха със сажди и фини прахови частици, ускорява физическото стареене на кожата. В дни със завишени нива на запрашаване оплакванията са от болки в гръдния кош, сърцебиене, затруднено дишане и отпадналост. Възможно е подуване на клепачите и зачервяване на очите. Рискът за здравето, провокиран от праховите аерозоли, варира в продължение на целия човешки живот – той е по-висок през детството, относително по-нисък в млада възраст, отново се повишава с напредване на възрастта. Замърсяването на въздуха създава проблеми и на очите – възпаления и дразнене. Затова офталмолозите съветват при високи нива на замърсяване хората да излизат с очила, а когато се приберат вкъщи, да си накапват изкуствени сълзи. Чрез сълзенето ще се отделят някои от по-едрите частици. В случай, че окото и клепачът са зачервени и раздразнени, се препоръчва по половин чаша сок от моркови три пъти дневно.", "date": "2018.12.06", "title": "Фините прахови частици удрят сърцето и мозъка"}
{"url": "https://www.monitor.bg:443/bg/a/view/vjatyryt-stihva-slynceto-se-pokazva-151524", "text": "След вчерашните пориви, днес вятърът ще е до умерен. Преобладаващите минимални температури ще са между минус 4° и 1°. През деня облачността от запад ще продължи да се разкъсва и намалява и около обяд над много райони слънцето ще се появи. Дневните температури слабо ще се понижат, максималните ще са предимно от 2° до 7°, съобщават от НИМХ. По морето в сутрешните часове може да превали дъжд, но след обяд облачността ще се разкъсва и намалява. Максималните температури ще са от 2° в северните райони, до 5° в южните. Температурата на морската вода е 9-10°. Вълнението на морето ще бъде 4 бала, в заливите – 3 бала. Над планините до сутринта на отделни места все още ще превалява слаб сняг. От запад облачността ще продължи да се разкъсва и намалява, най-късно над източните райони и ще преобладава слънчево време. Вятърът ще е умерен до силен от север-североизток и с него температурите слабо ще се понижат. Максималната на височина 1200 метра ще е около 0°, на 2000 метра – около минус 5°.", "date": "2018.12.06", "title": "Вятърът стихва, слънцето се показва"}
{"url": "https://www.monitor.bg:443/bg/a/view/vryshtat-banevi-s-razlichni-poleti-ot-francija-151525", "text": "Над 1 млрд. лева е изпрало олигархичното семейство Евгения и Николай Баневи от приватизацията на четири големи държавни предприятия. Във връзка с този факт прокуратурата им предяви общо 7 прецизирани обвинения. Те са свързани с пране на пари, данъчни престъпления и притежание на незаконно оръжие и боеприпаси. съобщиха от държавното обвинение. Тя е обвинена като основен помагач в схемата. С искане за постоянен арест пред спецсъда късно днес ще бъдат изправени Евгения и Николай Баневи. Пред българския съд до тях ще застане и Мария Банева, за която от държавното обвинение ще поискат солидна парична гаранция. „Причината е, че е в твърде напреднала възраст“, обясни зам. -главният прокурор Иван Гешев. Двойката бе върната у нас днес по обед от Франция, където бяха задържани на 26 октомври. Арестантите Евгения и Николай Баневи кацнаха на летище София с два отделни полета при засилени мерки за сигурност. Първа на родна земя пристигна съпругата на бизнесмена – в 13,17 ч. с полет от Мюнхен. Минути по-късно с друг полет от Франкфурт пристигна у нас и Николай Банев. Олигархичното семейство беше разделено, тъй като изискването е да не се превозва повече от един арестант в самолет. Двамата бяха настанени и в различни затвори, докато пребиваваха във френския арест от октомври досега. Банев е обвинен за му Евгения и майка му Мария. В периода от 2005 г. досега тримата са присвоили пари и вещи на обща стойност 84 682 896 лв. от скандално приватизираните по време на управлението на Иван Костов държавни предприятия – химическия комбинат „Полимери“ в Девня, химическия завод „Панайот Волов“ в Шумен, най-големия завод за електромотори на Балканите „Елпром“ в Троян и „Топлофикация“ в Казанлък. Четирите предприятия са фалирани, а парите от тях вложени в офшорни сметки извън България. „Става въпрос за пране на пари в особено големи размери, за над 1 млрд. лв.“, уточни зам.-главният прокурор Гешев. Сумата е 589 811 132 евро и 225 000 лв. и вече са изпратени искания за запори на банковите сметки. Парите от касите на предприятията „Майката на Банев е управлявала множество дружества от холдинга „АКБ Форест“, разпореждала се е и е вземала пари от касите“, обясни Гешев. Именно тя ги е прехвърляла и в офшорните сметки, уточни той. „Този кръг хора е приватизирал 2/3 от работещата промишленост на България преди 1989 г. Да не е 2/3, 1/3 да е, нищо от това в момента не е работещо и е нарязано за скрап. За да се стигне до това нещо е ясно, че през годините много хора не са си свършили работата и това е ясно за всички. Специализираната прокуратура сега си върши работата и макар и късно, ще се постарае в тази държава да има някаква справедливост“, коментира Гешев. Следващото обвинение на Баневи е за източване на данъци над 4 млн. лева от фирмите „Полимери“ АД, „Партнърс комерс“ ЕООД и „Елма“ АД. Подведени са под отговорност и за държане на огнестрелно оръжие и боеприпаси без надлежното разрешително за това. Банева слезе от самолета облечена в елегантно бяло палто, шал и дънкови панталони. Ръчният й багаж бе в луксозно малко розово куфарче. То бе носено от придружаващата я полицайка, защото Банева бе окована в белезници. Куфарчето бе предадено на посрещащите я служители от Съдебна охрана. Няколко минути след като камионетката с Банева потегли, кацна и самолетът от Франкфурт с Николай Банев. Олигархът слезе също окован в белезници и набързо вкаран в друг бус на съдебната полиция. Неговият ръчен багаж съдържаше малко сакче, което също бе предадено в ръцете на униформен служител.", "date": "2018.12.06", "title": "Банев, Eвгения и майка му изпрали 1 млрд. лв.  (ОБЗОР+СНИМКИ)"}
{"url": "https://www.monitor.bg:443/bg/a/view/nikol-kidman-podkrepja-niskobudjetnite-filmi-151501", "text": "Холивудската актриса Никол Кидман призова зрителите да подкрепят продукциите с по-нисък бюджет. Тя обясни, че филмовата индустрия е подложена на нарастваща конкуренция от телевизията. \"Днес е трудно да се прави кино. И те трудно се правят\", заяви мнението си звездата от „Големите малки лъжи“. Красавицата с австралийски корен засне неотдавна филма \"Заличено момче\", заедно с Джоел Еджъртън. Кидман обясни, че за такава продукция е необходима повече подкрепа от зрителите, отколкото за фантастиката \"Аквамен\", в която тя също участва. Те са доста различни и дори е доста забавно да участваш в снимките\", отсече актрисата. Наскоро режисьорът на \"Аквамен\" Джеймс Уан похвали 51-годишната звезда за работата й по време на снимките. Той припомни, че при заснемането на проливен дъжд, Кидмън е трябвало да бъде заливана със силна струя вода, а усещането е подобно на замерване с камъни.", "date": "2018.12.06", "title": "Никол Кидман подкрепя нискобюджетните филми"}
