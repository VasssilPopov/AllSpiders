{"url": "https://www.monitor.bg/bg/a/view/chetvorkadjiite-bijat-po-dohodi-otlichnicite-temata-tablica-182698", "text": "Студентите, влезли в университет с ниски дипломи за средно образование, се реализират по-добре на пазара на труда и получават по-високи заплати от колегите си, които са били отличници в гимназията. Това става ясно от Рейтинговата система на висшите училища за 2019 г. Обучаващите се в направление „Проучване, добив и обработка на полезни изкопаеми“, които работят като специалисти по природни и технически науки или водачи на моторни превозни средства, влизат в университет със среден успех от дипломите си добър 4,40, но след като завършат имат среден облагаем доход 2339 лв. В същото време преди удръжките възнагражденията на завършилите „Стоматология“, които са напуснали училище с отличен 5,51, са едва 920 лв. Така излиза, че четворкаджиите в гимназията си докарват по-високи доходи от отличните ученици. Студентите от направление „Ветеринарна медицина“ също са залягали над учебниците в гимназията, но след това не получават големи възнаграждения. Средният им успех в дипломите от училище е много добър 5,27, а в същото време те са в дъното на класацията по облагаем доход с 880 лв. Ниска заплата преди удръжките вземат и завършилите направление „Музикално и танцово изкуство“ - малко над 900 лв. Те също са били приети в университет с висок успех в дипломата за средно образование – средно много добър 5,02. Техните колеги от направление „Металургия“ обаче имат много по-високи възнаграждения преди удръжките, въпреки че не са показали забележителен успех в школото. Дипломиралите се металурзи вземат средно по 1940 лв. на месец, макар да са с училищен успех добър 4,38. С най-големи заплати преди данъците пък са обучавалите се в направление „Информатика и компютърни науки“, които оглавяват статистиката със среден доход 2586 лв. Те обаче са се потрудили още от гимназията, за да успеят да влязат в желаната от тях специалност и са имали среден успех много добър 5,27. Най-високи в това направление се оказват възнагражденията на възпитаниците на СУ „Св. Климент Охридски“. IT- специалистите с диплома от най-стария вуз у нас припечелват средно по 4193 лв. В същото време техните колеги от Нов български университет имат среден облагаем доход от 3438 лв. Заплатата на завършилите университета по библиотекознание и информационни технологии в направление „Информатика и компютърни науки“ пада двойно – на 2129 лв.. Колегите им от Шуменския университет „Епископ Константин Преславски“ пък вземат едва 1123 лв. което е близо четири пъти по-малко от IT-тата, излезли от СУ. На второ място по облагаем доход се нареждат студентите от направление „Математика“ с 2435 лв., които също са имали диплома за средно много добър. За първи път над 50% от завършилите се реализират на позиция, за която се изисква висше образоване, обясни Георги Стойчев, ръководител на консорциума, който е подготвил новото издание на рейтинговата система. Той открои три типа професионални направления, свързани с реализацията на студентите. При първите има значение в кой университет са завършили студентите. Стойчев даде пример с „Икономика“, където за заплащането и последващата реализация е важно дали си възпитаник на СУ или Стопанската академия в Свищов. Към втория тип направления спада „Медицината“, при която не е от значение в кой университет са следвали студентите, тъй като и в шестте вуза, обучаващи бъдещи лекари, реализацията и заплащането са близки. При последния тип е важна специалността, а не направлението. Пример са обучаващите се в „Архитектура, строителство и геодезия“, където кадрите на Университета по архитектура, строителство и геодезия са предимно архитекти и инженери и не всички намират работа, докато възпитаниците в Академията на МВР имат 100% реализация на пазара на труда. Софийският университет „Св. Климент Охридски“ е пръв по рейтинг в 21 от всичките 52 професионални направления във вузовете. Сред тях са „Педагогика“, „Право“, „Психология“, „Туризъм“, „Химически науки“, „Физически науки“. След Алма матер по брой направления, получили най-висока акредитация, е Технически университет – София. Той е лидер общо в 6 направления, сред които са „Общо инженерство“, „Електротехника, електроника и автоматика“ и „Машинно инженерство“. Медицинският университет в София пък е най-добър в четири направления - „Стоматология“, „Фармация“, „Обществено здраве“, а първото място за „Медицина“ дели с Медицинския в Пловдив. Лидери в по три професионални направления пък са Американският университет в България, Лесотехническият университет и Химикотехнологичният и металургичен университет в София. Тракийският университет в Стара Загора и Аграрният университет в Пловдив водят в две професионални направления, а други 11 висши училища са първи в поне едно професионално направление. Повече студенти се обучават за педагози, военни и медици, докато тези в направления икономика, администрация и управление са намалели от 2014 г. В направлението „Медицина“ студентите са се увеличили най-много - със 76%, посочи Георги Стойчев. От рейтинговата система става ясно, че през 2014 г. те са били 6679, докато 2019 г. са 11 737. Така за този период медицината се изкачва от 13-о до 4-то място по брой студенти, които са избрали тази специалност. Обучаващите се във „Военно дело“ са се увеличили с 60%, в „Стоматология“ - с 41%. В „Педагогика“, която е третото най-изучавано направление, пък ръстът е с 36%. Тя вече заема мястото на „Правото“, където студентите намаляват от 11 149 на 9389. От 2014-а насам пък обучаващите се в двете най-масови направления - „Икономика“ и „Администрация и управление“, са с близо 31 000 по-малко. Икономистите тази година са 37 909, докато преди пет години са били 59 608. Тези, които следват в направление „Администрация и управление“, пък вече са 16 584, докато през 2014 г. са били 27 382. „По-големият брой обучаващи се за учители, лекари и инженери, за сметка на по-малко икономисти и юристи, отговаря на нуждите на пазара на труда“, обобщи Стойчев. Министерството на образованието и науката ще стимулира университетите, които ще обучават студентите си с общи учебни програми и споделена материална база. Това съобщи просветният министър Красимир Вълчев. Той подчерта, че свързването в университетски мрежи ще осигури по-добро развитие на вузовете ни. „Насърчаването на мрежовия подход е една от основните политики през следващите години. Това означава общи дипломи, споделени преподаватели, ресурси, материална база, общи програми. Ние ще стимулираме това със средства, които са предвидени в държавния бюджет“, обясни той. Това ще бъде заложено и в стратегията за висше образование, която просветното министерство готви. „Висшите училища трябва да са свързани. Малко вероятно е да бъдат конкурентни, ако развиват само собствени школи от преподаватели. Няма висше училище, което да има достатъчно преподаватели по всички дисциплини. Все по-непригодно ще е един вуз да обучава сам“, допълни Вълчев. Учебните програми също трябвало да бъдат все по-комплексни, а бакалавърските програми да подготвят студентите да продължат обучението си в магистратури в различни направления. Причината за това е, че днешните деца ще работят между 3 и 9 професии, посочи просветният министър.", "date": "2019.12.05", "title": "Четворкаджиите бият по доходи отличниците (ТЕМАТА+ТАБЛИЦА)"}
{"url": "https://www.monitor.bg/bg/a/view/zam-predsedateljat-na-pg-na-dps-jordan-conev-za-subsidiite-modelyt-ne-e-demokratichen-ubiva-malkite-partii-182706", "text": "Разчитаме  , като задкулисни договорки между БСП и ГЕРБ. За пореден път коалиционният партньор на ГЕРБ – патриотите, им извиха ръцете. Тази сценка се разиграваше в продължение на няколко дни, даже седмици, в които те сключиха тази задкулисна сделка. Те искаха да направят друго. Искаха ГЕРБ да влязат по-малко в залата и разчитаха, че ние ще подкрепим 8-те лева на Корнелия Нинова. И ние, заедно с патриотите и БСП да направим субсидията 8 лева и така срещу нас да се излее гнева на медиите и на хората, справедлив гняв... Ако има субсидиране на политическите партии, то трябва да бъде направено след широка обществена дискусия и промяна на модела. Само че ние отказахме да бъдем мишена и да играем безпринципно в задкулисни договорки. Заявихме нашата принципна позиция. А тя е - ако има субсидиране, то трябва да бъде еднакво за всички партии и достатъчно за малките партии. Когато субсидията беше достатъчна за всички партии, ние о ДПС предложихме по време на Тройната коалиция да отпадне финансирането от икономически субекти. Т.е. ние още тогава сме били против да има субсидиране от икономически субекти. Парите обаче трябва да бъдат достатъчни. Какво се случва сега? ГЕРБ и БСП с по един милион избиратели имат 8 млн. субсидия, която им е достатъчна, за да вършат своята дейност. Техните структури и клубове разгънати не са по-големи от тези на ДПС. ДПС има разгъната структура в цялата страна. На нас обаче с 300 000 избиратели 8-те лева не са достатъчни. Това е лицемерието, те затова се прегърнаха. Песимист съм, че може да има преосмисляне на ситуацията, При това задкулисие и договорки с патриотите, аз не виждам никакъв шанс демократичният процес в страната да бъде подкрепен с демократични процедури и модел на финансиране на партиите. Този модел не е демократичен. Той убива малките партии. Най-добрият модел е финансирането да бъде такова, че да осигурява съществуването на формациите за политически живот и да има таван за субсидирането на големите партии и да не се стига до рецидиви от рода на 20-30 млн. лева влогове с обществени пари. Това обаче е въпрос на изчисления. Има и такъв вариант неизхарчените пари да се връщат обратно в бюджета, но това партиите ще го заобикалят лесно. Когато става въпрос за техните пари, могат да постигнат споразумение, но не и когато става въпрос за парите на пенсионерите и общините. Днес дебатът е за задкулисието и за лъжите на БСП, че ДПС участва в такива сделки. Много съм любопитен да видя сега апологетите на референдума – онова шоу, което стана партия, какво ще кажат сега за единствената партия, която гласува против? И какво ще кажат за прегръдката? Любопитен съм да чуя как ще им стартира партията – с лъжа или с честна дума. Нямаме нужния брой народни представители, за да сезираме КС.", "date": "2019.12.05", "title": "Зам.-председателят на ПГ на ДПС Йордан Цонев за субсидиите: Моделът не е демократичен, убива малките партии"}
{"url": "https://www.monitor.bg/bg/a/view/skandalno-reshenie-na-ns-gerb-i-bsp-se-pregyrnaha-vdignaha-subsidiite-na-8-leva-obzor-182705", "text": "Скандален задкулисен сговор на ГЕРБ с БСП вдигна на 8 лева за глас държавната субсидия, която парламентарните партии и тези, взели над 1% на последния вот за НС, ще получават през 2020 г. Шокиращата прегръдка на управляващите и претендиращата за опозиция Столетница се разигра насред с дебатите на второ четене по Закона за бюджета. В съглашателството участваха абсолютно всички останали групи в НС с изключение на ДПС. Депутатите от движението излязоха от залата по време на вота, след като първо още в началото на деня лидерът им Мустафа Карадайъ предупреди за сговора между ГЕРБ и БСП, а след това се опита заедно със зам.-шефовете на групата Йордан Цонев, Хамид Хамид и Халил Летифов да спре гласуването на скока на субсидията с мотива, че с него се нарушава правилника на Народното събрание. Опитът им обаче не успя да спре финансовия напор на останалите депутати да си вдигнат парите в тотално нарушение на правилата на НС, което провокира лидера на ДПС да обяви: „Лъсна задкулисното съглашателство на ГЕРБ с БСП срещу демокрацията и плурализма“. Цялата драма започна още сутринта, когато Карадайъ обяви публично, че има задкулисна договорка между ГЕРБ и БСП да бъде приет текст, вкаран от червените между първо и второ четене на Закона за бюджета на държавата за следващата година. С въпросния текст червените предлагаха вместо левче за глас, както бе предложено от кабинета и прието на първо четене, партиите да получават по 8 лева. Разкритието на лидера на ДПС вкара и ГЕРБ, и БСП в обяснителен режим, като първите отказваха да коментират официално. Заявиха само, че не знаели за такава договорка. Същото обяви пред медиите и финансовият министър Владислав Горанов. Соцлидерът Корнелия Нинова пък направи официално изявление, в което отрече да има съглашателство. Ситуацията се заплете още повече при самото гласуване на текстовете. Първо бе отхвърлено предложението на БСП, като при вота то бе подкрепено само от червените депутати и от тези от групата на Обединените патриоти. Последва гласуване на вече одобрения на първо четене текст субсидията да е 1 лев. При този вот обаче само 103 депутати го одобриха – тези от ГЕРБ, „Воля“ и независими. „Против“ се обявиха 120, а 1 се въздържа. Оказа се, че гласуването е било обърнато от ОП, които са гласували заедно с БСП и ДПС срещу това предложение. При това положение партиите щяха да получават през 2020 г. нула лева субсидия – т.е. да останат без пари от държавата. След като осъзнаха ситуацията, от ГЕРБ поискаха прегласуване, но резултатът се повтори. Така шефката на НС Цвета Караянчева даде почивка, за да се успокоят страстите. Финансовият министър Владислав Горанов пък излезе от залата под ръка с лидера на НФКБ Валери Симеонов и двамата се отправиха в стаята на ГЕРБ. След среща, продължила 1 час, депутатите се върнаха в залата, като председателят на Народното събрание Цвета Караянчева предложи да бъдат подложени на ново гласуване текстовете. Това предизвика бурна реакция в ДПС, като последователно Карадайъ, Цонев, Хамид и Летифов взеха думата с искане парламентарният шеф да каже точно въз основа на кой член от правилника прави предложението си. Те припомниха, че според чл. 70 от Правилника на НС след като е имало прегласуване, вотът е окончателен – т.е. субсидията трябва да остане 0 лева. „Правилникът на Народното събрание не изчерпва всички възможности“, заяви Караянчева и допълни, че вече е имало подобен прецедент в преден състав на парламента. В кой точно обаче не уточни. „Г-жо Караянчева, или бъдете председател на Народното събрание и следете за спазването на закона и правилника, или отстъпете поста си на председател на човек, който ще прилага конституцията и законите, включително Правилника на НС“, призова Карадайъ. Въпреки това парламентарната шефка предложи на прегласуване спорния чл. 64 от Закона за държавния бюджет, като от ДПС напуснаха в знак на протест залата. В тяхно отсъствие от 185 гласували депутати, вдигането на субсидията на 8 лева за глас бе подкрепено от 183 парламентаристи от ГЕРБ, БСП, ОП, Воля и независимите. Лъсна задкулисното съглашателство на ГЕРБ и БСП. Това заяви лидерът на ДПС Мустафа Карадайъ в кулоарите на НС след скандалното трето гласуване по чл. 64 от Закона за бюджета за 2020 г. Той припомни, че по-рано сутринта от движението са призовали медиите да наблюдават гласуването на текста. „Защото ние предполагахме и до нас достигна такава информация, че БСП и ГЕРБ са влезли в задкулисно съглашателство за субсидиите против демокрацията и плурализма. Тази субсидия е достатъчна само за големите партии ГЕРБ и БСП и не е достатъчна за по-малките партии. Видя се популизмът и на ГЕРБ, и на БСП”, каза той. По думите за партийните субсидии партиите си позволили да нарушат съзнателно и арогантно правилника за организацията и дейността на НС. „Видяхме от г-жа Караянчева отказ да следи за изпълнението на правилника на НС, тя се отказва по този начин да бъде председател на НС, защото всички народни представители са длъжни и са се клели да спазват конституцията и законите на страна, а тя най-арогантно и абсолютно съзнателно наруши правилника и се отказа да следи за изпълнението му. Това е ГЕРБ, това е БСП. Те имат усещането, че са над закона”, каза Карадайъ. Той посочи, че най-вероятно по този конкретен повод и за „тяхната арогантност в политиката изобщо като цяло”, ДПС ще си изразят позицията и оценката. Патриотите настояха да се подкрепи предложението на БСП за 8 лв. субсидия, заяви министърът на финансите Владислав Горанов. Той посочи, че ГЕРБ уважава тяхната позиция. „За нас приоритет е следващата финансова година да има устойчив и предвидим бюджет. Те не са поставили въпроса, че няма да подкрепят бюджета, ако този текст не мине, но помолиха да се обединим върху подобно решение“, допълни още Горанов. „Колегите от „Обединени патриоти“ отдавна защитават тезата, че решението по отношение на партийните субсидии не може да остане от това, което се случи след гласуването на изменението в Закона за държавния бюджет през 2020 г. Днес (бел.р. - четвъртък) в пленарната зала не успяхме да постигнем консенсус какъв е адекватният размер на финансирането на политическите партии и те помолиха да прекратим заседанието за да изясним острата позиция“, каза Горанов. Той посочи, че ГЕРБ не са отричали необходимостта от адекватно финансиране на партиите, но не са искали да са заложници на популистки тези. „По наше мнение този дебат не трябва да бъде част от дебата за Закона за държавния бюджет. Законът за политическите партии сега предвижда да бъде част от дебата за бюджета. С колегите от „Обединени патриоти“ постигнахме принципно съгласие да влезем в пленарната зала и отново да възобновим дебата“, заяви още Горанов.", "date": "2019.12.05", "title": "Скандално решение на НС:ГЕРБ и БСП се прегърнаха,вдигнаха субсидиите на 8 лв. (ОБЗОР)"}
{"url": "https://www.monitor.bg/bg/a/view/parlamentyt-prie-budjet-2020-obzor-182707", "text": "Държавният бюджет за догодина бе приет окончателно от Народно събрание на второ четене днес. Предвидените приходи, помощи и дарения са в размер на 28 054 682 700 лв., разчетените разходи са 14 356 374 300 лв., а бюджетните взаимоотношение (трансфери) са 12 238 541 500 лв. За догодина се предвижда вноска в общия бюджет на Европейския съюз (ЕС) в размер на 1 397,4 млн. лв. Приоритети за 2020 г. са образованието, отбраната, здравеопазването, и пенсионната политика. Образованието ще получи 600 млн. лв. повече, без да се броят парите от Европейски съюз (ЕС). Със средствата учителските заплати ще се вдигнат с до 18% нагоре като минималната ще стигне 1085 лв. Здравеопазването също ще получи повече пари, но въпреки това по време на всяко разглеждане депутатите изтъкваха, че има залегнали проблеми, които няма да се решат с повече средства, а с реформи. Здравната каса ще разполага с 4,7 млрд. лв. В разходната част на бюджета бяха приети промени, с които средствата за здравноосигурителни плащания за първична извънболнична медицинска помощ бяха увеличени. В началото парите за тях бяха 244 млн. лв., за специализирана извънболнична помощ - 264 млн. лв., а за медико-диагностична дейност - 94 млн. лв. 6 млн. лв. допълнително бяха отпуснати от резерва за здравноосигурителни плащания за първична извънболнична медицинска помощ, 3 млн. лв. за здравноосигурителни плащания за специализирана извънболнична медицинска помощ и 3 млн. лв. за здравноосигурителни плащания за медико-диагностична дейност. Парите ще дойдат от оперативния резерв. Въпросът за размера на минималната пенсия наложи преждевременното закриване на заседанието във вторник, а споровете продължиха и на следващия ден. Накрая депутатите се съгласиха от 1 юли пенсионерите да получават по 250 лв. на месец. Обезщетението за отглеждане на дете до 2-годишна възраст остана без промяна - 380 лв. Прагът за ваучери за храна се увеличи на 350 млн. лв., а подоходният критерий за получаване на детски надбавки се увеличи с 10 лв. След гласувани промени днес регистрирането на местата за краткосрочно настаняване стана задължително. Регистрирането ще се извършва от кметовете на общините или от упълномощени от тях лица. На онлайн платформите се дава възможност да сключват договори с общините и срещу заплащане да получават информация, свързана с предлаганите туристически услуги. Така платформите ще могат да уддържат данък, който да дават директно към общините. Предложението за вкарването на камери за видеонаблюдение в складовете за петрол вече бе прието и за другите акцизни стоки като етилов алкохол и тютюневи изделия.", "date": "2019.12.05", "title": "Парламентът прие Бюджет 2020 (ОБЗОР)"}
{"url": "https://www.monitor.bg/bg/a/view/vreme-e-ludite-shofiori-da-plashtat-poveche-182703", "text": "От години, типично по нашенски, само говорим за въвеждане на системата „бонус-малус“, използвана и в напредналите страни за определяне на цената на задължителната застраховка „Гражданската отговорност“. Влизането й в сила ще засегне много интереси и най-вече на свикналите да карат като идиоти на пътя и да минават между капките. Сега застрахователите не отчитат в пълна степен кой водач колко нарушения е направил. За оценка използват единствено възрастта на шофьора на возилото. Тя обаче не е прекалено обективна, защото има млади дисциплинирани водачи и възрастни - тотални идиоти на пътя. Време е най-големите диванета по шосетата да започнат да си плащат за удоволствието да правят нарушения и да поставят в опасност останалите участници в движението. Както знаем, българинът хич не обича да плаща повече. Въпросната система „бонус-малус“ е един от шансовете за въвеждане на ред по шосетата. Другият е да има повече камери по пътищата и те да работят. Досега обаче и за решаване на проблема само се говори.", "date": "2019.12.05", "title": "Време е лудите шофьори да плащат повече"}
{"url": "https://www.monitor.bg/bg/a/view/sasho-kadiev-govori-s-pujki-vyv-fermata-182681", "text": "Феноменална способност да говори с животни ала д-р Дулитъл демонстрира тв водещият Сашо Кадиев във „Фермата“. След като влезе в шоуто като специален гост с екранната си партньорка Деси Стоянова, той нахрани кокошките и отиде да си побъбри с пуйките. Пред клетката на пернатите синът на Катето Евро започна да издава звуци като опитна мисирка. Изненадаващо, птиците моментално му отвърнаха в хор. Пълен съм с пуйки вкъщи“, похвали се той. След пълноценния разговор, Деси и Сашо си купиха от биопродуктите на стопанството - тя направи пазар за 290 лева, а той за 150 лева. Парите ще бъдат прибавени към общата сума, която участниците ще изкарат от стоките си. Печалбата те ще дадат за благотворителност. Преди да напуснат стопанството, Деси и Сашо засадиха череша. Според поверието, когато двама души заедно вкоренят такова плодно дръвче, никога повече няма да се карат. Надявам се с Деси да се получи, защото тя много ме нервира. Искам тази череша да ни помири“, заяви Сашо.", "date": "2019.12.05", "title": "Сашо Кадиев говори с пуйки във „Фермата"}
{"url": "https://www.monitor.bg/bg/a/view/pastor-obyrka-benzin-sys-svetena-voda-vzrivi-cyrkva-i-gazoprovod-182692", "text": "Пастор помисли, че бидон с бензин е със светена вода по време на служба за изцеление в църква в Лагос и предизвика огромна експлозия, в която загина един вярващ, съобщи АФП, цитирана от БТА. \"Пасторът взел бидон с бензин, мислейки, че е пълен с вода\", разказа Ибрахим Фаринлойе, говорител на Националната агенция за извънредните ситуации в Нигерия. \"Когато изливал съдържанието върху един мъж, дошъл да бъде благословен, то се възпламенило от запалена свещ наблизо и пламъците обхванали и двамата\". Мъжът издъхнал на място, трупът му бил неразпознаваем, а пасторът е с тежки изгаряния. Пожарът в църквата в квартала Барува на икономическата столица на Нигерия се разпространил след това до близкия газопровод, който също избухнал. Издигнали се огромни сиви облаци. Пожарната е реагирала бързо на инцидента.", "date": "2019.12.05", "title": "Пастор обърка бензин със светена вода, взриви църква и газопровод"}
{"url": "https://www.monitor.bg:443/bg/a/view/okonchatelno-350-mln-lv-za-vaucherite-za-hrana-182693", "text": "В бюджета за догодина са заделени 350 млн. лв. за ваучерите за храна. Предложението е на председателката на Комисията по бюджет и финанси Менда Стоянова. То бе подкрепено с 159 гласа “ЗА”, 21 се обявиха против, а 11 се въздържаха по време на обсъждането в зала на „Бюджет 2020“ днес. Както по време на разглеждането на държавния бюджет от комисия, от левицата предложиха парите да са 360 млн. лв., но искането им бе отхвърлено. До момента депутатите гласуваха парите за здравното министерство на министерство на културата, министерство на образованието, министерство на младежта и спорта, на Комисията за защита на личните данни, КПКОНПИ и други. НС взе окончателно решение и за размера на субсидиите за общините. Бяха предложени някои промени, свързани основно с даването на повече средства за подобряване на общинските пътища, улици и ВиК мрежа. Крум Зарков и Георги Стоилов от БСП предложиха повече пари за област Русе, за да се подобрят улиците и амортизираната ВиК мрежа. Допълнителни 800 хил. лв. пък ще са за обновяването на 2 читалища. За област Смолян от опозицията също имаха много предложения като някои от тях включваха не само подобряване условията на живот, но и развиване на туристическия бизнес. Пари за изграждане на пречиствателна станция за питейни води в община Трявна поиска Кристина Сидорова. “От години там има проблеми и през летните месеци жителите в цялата община остават на воден режим, случи се и тази година”, изтъкна тя, но не срещна подкрепа. Надя Клисурска пък загатна за предложения от БСП в преходните и заключителните наредби за децентрализация на общините. С тях една пета от данъка върху общия доход да отива към общините, заедно с 10% от ДДС-то. “Българските общини са поставени в едно незавидно положение, всяка година говорим за децентрализация, която остава само на хартия“, каза Надя Клисурска. Предложенията бяха отхвърлени като за 2020 г. общините ще разполагат с 4,2 млрд. лв. за основни бюджетни взаимоотношения. Това включват парите за субсидии за капиталови разходи, трансфери за изравнителна субсидия, субсидия за зимно поддържане и снегопочистване, и др. Други 3,6 млрд. пък трябва да се разпределят за общинска администрация, отбрана и сигурност, образование, здравеопазване, социални услуги, култура, икономически дейности и услуги. Депутатите решиха още да се повиши подоходният критерий за получаване на детски надбавки с 10 лв. През следващата година при средномесечен доход за предходните 12 месеца, по-нисък или равен на 410 лева на член от семейството, детските надбавки ще се отпускат в пълен размер, а при средномесечен доход от 410 до 510 лева - помощта ще се отпуска в размер на 80 на сто. Месечният размер на детските надбавки се запазва същият като през 2019 г. В момента той е 40 лева за едно дете. Георги Гьоков /\"БСП за България\"/ посочи, че подоходният критерий препятства голяма част от семействата да получават помощи за деца. По думите му вдигането на този критерий с 10 лева едва ли е нещо значимо, предвид повишаването на минималната работна заплата. Депутатите утвърдиха обща годишна квота за предоставяне на ваучери за храна по Закона за корпоративното подоходно облагане в размер на 350 млн. лв. По предложение на ГЕРБ първоначално заложената сума беше завишена с 30 млн. лева - от 320 на 350 млн. лева.", "date": "2019.12.05", "title": "Окончателно: 350 млн. лв. за ваучерите за храна"}
{"url": "https://www.monitor.bg/bg/a/view/studeno-sys-slynchevi-probljasyci-v-petyk-182708", "text": "През нощта над по-голямата част от страната ще е ясно. На места в низините и по поречието на Дунав ще се образува мъгла или ниска слоеста облачност. Утре, преди обяд, в равнините и котловините ще е мъгливо, а над останалите райони ще бъде предимно слънчево. След обяд от запад ще започне да се заоблачава. Ще е почти тихо, в Източна България - със слаб вятър от юг-югозапад. Минималните температури ще са от минус 6 градуса до минус 1 градус, а максималните - между 5 и 10 градуса, на местата с по-трайна мъгла - и по-ниски. Атмосферното налягане е по-високо от средното за месеца и бавно ще се понижава. По Черноморието ще е предимно слънчево, почти тихо. След обяд вятърът ще се ориентира от юг-югозапад и ще е слаб до умерен. Максималните температури ще са между 8 и 10 градуса. Вълнението на морето ще е 1-2 бала. В планините ще е предимно слънчево. След обяд от запад ще започне да се заоблачава. Ще духа слаб до умерен вятър от запад-югозапад. Максималната температура на височина 1200 метра ще е около 9 градуса, на 2000 метра - около 2 градуса. През почивните дни облачността ще е променлива, често - значителна, и на отделни места ще има слаби превалявания от дъжд. Вятърът ще се ориентира от запад-северозапад и ще се усили до умерен. Минималните температури ще са по-високи в сравнение с предишните дни, в неделя в повечето места ще са над нулата; ще се повишат още и дневните температури, и в неделя преобладаващите максимални ще бъдат между 10 и 15 градуса.", "date": "2019.12.05", "title": "Студено със слънчеви проблясъци в петък"}
{"url": "https://www.monitor.bg:443/bg/a/view/obrat-v-ns-nula-leva-subsidii-za-partiite-za-dogodina-182694", "text": "Голям обрат настъпи в НС при гласуването на текстовете за партийните субсидии в бюджета за 2020 година. Така партиите ще получават нула лева и ще останат без държавно финансиране. До това се стигна след като депутатите първо отхвърлиха пределожението на БСП за 8 лева на глас, което не успя да мине. То бе подкрепено само от БСП и патриотите. В последствие при гласуването на текста за 1 лев субсидия, както беше заложено в бюджета, 103 депутати бяха \"за\", 120 \"против\" и само 1 \"въздържал се\". Оказа се, че вотът е обърнат именно благодарение на патриотите. Така зад 1 лев партийна субсидия застанаха от ГЕРБ, Воля и независимите, а БСП, ДПС и ОП гласуваха против. След като осъзнаха ситуацията, от ГЕРБ поискаха прегласуване, но резултатът се повтори. Още по време на дебатите от ДПС заявиха, че са против 8 лева партийно финансиране, както и против 1 лева, като според тях парите за спечелен глас трябва да е 10 или 11 лева. В резултат шефката на НС Цвета Караянчева даде почивка , за да се успокоят страстите. Финансовият министър Владислав Горанов пък излезе от зала под ръка с лидера на НФСБ Валери Симеонов и двамата се отправиха в стаята на ГЕРБ и отказа всякакви коментари засега. Окончателният резултат е нула лева. Така единственият начин за финансиране на партиите е чреа даренията от фирми, които бяха позволени при последните поправки в закона за партиите през лятото на 2019-та.  Това е справедливо и еднакво финансиране на всички партии, заяви лидерът на ДПС Мустафа Карадайъ в кулоарите на парламента. Според него ситуацията е в резултат на това, че предварително ДПС изобличило ГЕРБ и БСП в съглашателство. Поправка може да бъде внасяна, след като се публикува бюджета, обясни Йордан Цонев. Очаква се коментарът на ГЕРБ и финансовия министър Горанов. Иначе по време на дебатите БСП заявиха, че с 1 лев субсдия се удря опозицията, а с неограничените дарения големия бизнес нахлува в политиката, която се овладява от олигархията. Йордан Цонев пък обвини БСП, че техните вопли са закъснели и трябва дебат за нов модел на финансиране, в който те са готови да участват стига да бъде иницииран от управляващите. Тома Биков от ГЕРБ пък поясни,че те не са били готови да платят политическата цена. Въпреки това той поясни, че са отвореи за диалог, но е сега по време на бюджета. В последствие дебатите сеизродиха в спор между БСП и ДПС, които взаимно се обвиняваха в популизъм и двойни стандарти. Депутатът от Атака Павел Шопов пък бе наказан със забележка за това, че нарече ДПС турска националистическа партия.Последва поименно броене по искане на ДПС, като Цонев поясни,че така дават възможност ГЕРБ да докажат, че между тях и БСП няма договорка за скок на субсидиите от 8 лева. Очаквайте подробности!", "date": "2019.12.05", "title": "Обрат в НС: Нула лева субсидии за партиите за догодина"}
{"url": "https://www.monitor.bg/bg/a/view/us-firmi-iskat-da-modernizirat-armijata-ni-182710", "text": "Американски компании искат да участват в модернизацията на армията ни. Фирми като “Локхийд Мартин”, “Нортроп Груман”, “Ошкош Дифенс”, “Текстрон” и Ай Би Ем имат интерес към съвместно производство на оръжия и бойна техника с български заводи. И участие в търговете за нова техника на армията. Това стана ясно на втория форум за отбранителна индустрия и киберсигурност, организиран от Американо-централноевропейската бизнес асоциация. Осемте американски компании са на посещение в България. „Благодарение на нашето партньорство с българското правителство те имат над 70 срещи с български фирми! Посланик Мустафа приветства групата, след като посети заедно с тях Министерския съвет“, съобщиха от американското посолство в София на своя Фейсбук профил. “Нортроп Груман” имат интерес да продадат на България оръдията “Бушмастер”, а “Ошкош” - бронираните бойни машини MRAP и лека тактическа бронирана техника. “Локхийд Мартин”, от които България вече купи 8 изтребителя F-16, стана ясно от представянията на компаниите. Ай Би Ем има интерес да продаде продукти за киберзащита. Модернизацията на армията с нови техника и оръжие ще продължи поне до 2032 г., стана ясно от изказване на зам.-министъра на отбраната Атанас Запрянов. През април ще стане готов стратегическият преглед на отбраната и в него ще са записани новите проекти, обясни той пред бизнеса. Засега освен двата големи проекта за нови бронирани машини и патрулни кораби военните предвиждат и сделки за покупка на триизмерни радари за водене на F-16 и радари и нова артилерия за противовъздушната отбрана. Освен това с американска финансова помощ разчитат да закупят и способности за киберзащита. Всяка от фирмите Това ще е и едно от задължителните условия при бъдещите сделки за армията. “Значителна част от растящия български износ се дължи на произвеждащите оръжия и военна техника заводи и те стават все по-добри”, коментира на форума и министърът на икономиката Емил Караниколов. МВР пък търси помощта на американския бизнес за възможности за контрол над комуникациите и проследяване при внедряването на 5G мрежата, обясни вътрешният министър Младен Маринов. До момента американски фирми са инвестирали у нас над 2,5 млрд. долара и са наели над 30 000 български работници, но това е само началото, каза посланичката на САЩ Херо Мустафа. През януари предстои първата стратегическа среща между България и САЩ след подписаното от премиера Бойко Борисов и президента Доналд Тръмп споразумение, добави тя.", "date": "2019.12.05", "title": "US фирми искат да модернизират армията ни"}
{"url": "https://www.monitor.bg:443/bg/a/view/deca-tykat-chergi-na-koleden-stan-v-kustendilskija-muzej-182696", "text": "Десетки деца тъкат черги на коледен стан в кюстендилския музей, похвалиха се от културното звено. Проявата е част от декемврийската работилница за деца на РИМ – Кюстендил и е вдъхновена от коледните празници и домашния уют, за който допринасят и меките тъкани, присъстващи на различни места в дома. Затова се посвещава на един от най-старите занаяти – тъкачеството. Откритите находки като глинени тежести за стан и прешлени за вретено свидетелстват за неговата поява по нашите земи от времето на VІ – V хилядолетие преди Христа. Такива находки са открити и на територията на Кюстендил и региона, и могат да бъдат видяни в археологическата експозиция на музея. Овладяването на нишката е едно от първите велики открития на човека. То поставя основите на текстилното производство, създавайки поминък на милиони хора за хилядолетия напред. „Като съществен дял от българската народна култура, домашното тъкачество се практикува предимно през зимата, когато приключва работата на полето и настъпва времето на седенките. Тясно свързано с него е преденето, в резултат на което се получават нишките за тъчене. Необходимите уреди за това са хурка и вретено или чекрък. В далечното минало са използвани и керамични съдове с вътрешни дръжки, т. нар. „въртящи се купи”. Керамични и каменни такива са открити в Египет, Палестина и Гърция. От каменно-медната епоха, V-то хилядолетие преди Христа, в България са известни три съда или фрагменти с дръжка от вътрешната страна на дъното, два от които от района на Кюстендил – Слатино и Дяково“, обявиха уредници от кюстендилския музей. Те допълват, че именно в с. Слатино е открит прешлен за вретено, датиран в същия период, който е интересен с врязаните си знаци, изобразяващи съзвездията Лебед и Голяма мечка.", "date": "2019.12.05", "title": "Деца тъкат черги на коледен стан в кюстендилския музей"}
{"url": "https://www.monitor.bg:443/bg/a/view/razkriha-kilyra-ekzekutiral-s-kalashnik-kraj-burgas-svoj-syuchastnik-182697", "text": "След 17 дни денонщна работа, антимафоти и прокурори разкриха зловещото убийство на 33-годишния бургазлия Петър Валериев. Той беше разстрелян в блатиста местност между бургаските квартали \"Рудник\" и \"Долно Езерово\" на 16-ти ноември, а трупът му захвърлен сред тръстиките. За убийството е задържан 32-годишен мъж от Шумен, който от дълги години живеел в Бургас. Убиецът и жертвата са заподозрени къто съучастници в извършването на няколко престъпления, сред които и два въоръжени грабежа. Подробности за бруталния разстрел и залавянето на извършителя оповестиха в Бургас новоизбраният за главен прокурор Иван Гешев и главният секретар на МВР Ивайло Иванов.  \"Случаят е интересен и сложен, свършена е огромна работа и това онагледява това, че българската съдебна система и правоохранителните органи вършат добре работата си, на европейски ниво. Това не означава, че нямаме своите проблеми, но картината не е толкова черна, каквато се опитват да е представят на гражданите. Те трябва да знаят, че съдебната власт, МВР и правоохранителните органи са на добро ниво и работят. Тази година в България няма неразкрито убийство – факт, с който може да се гордее всяка държава. С този факт едва ли могат да се похвалят много европейски държави\", заяви Иван Гешев. \"Случаят беше тежък в началото, защото нямаше никаква отправна точка. Благодаря на криминална полиция в Бургас, на охранителна полиция и СДВР. Убитият и извършителят са участници в два въоръжени грабежа – през  2015 г. в Айтос и през 2016 г. в София. Използвано е огнестрелно оръжие и са откраднати големи суми пари. Знам колко костваше, за да стигнем до този брифинг – много усилия и безсъни нощи\", допълни Главният секретар на МВР  Ивайло Иванов и благодари на прокуратурата и на ОД МВР-Бургас за добре свършената работа Директорът на Областната дирекция на МВР-Бургас Радослав Сотиров разкри, че задържаният е направил самопризнания. На място е бил проведен и следствен експеримент, чрез който е установено  как е извършено убийството. 33-годишният Петър Валериев е застрелян с автомат \"Калашников\" в гърдите в блатиста местност край бургаския квартал \"Долно Езерово\" на 16 ноември. Минути след разстрела обаче, семейство бургазлии - съпруг и съпруга се озовали точно на местопрестъплението. Двамата излезли на лов със законна пушка и за късмет се натъкнали на прясно застреляния. Изплашени до смърт, те избягали и цяло денонощие мълчали. Накрая решили, че трябва да съобщят в полицията. Когато показали на криминалистите мястото на което видели трупа, от тялото нямало и следа. Часове по-късно униформените открили разстреляния Петър преместено на около 200 метра. По всяка вероятност убиецът е бил още на местопрестъплението и е видял съпрузите. Затова и преместил трупа.             Задържаният убиец и жертвата се познавало от около 10 години. Били приятели и партньори, а преди доста време се работели в строителната сфера.  За да не бъдат заподозрени, двамата поддържали изключително конспиративна връзка, не са провеждали абсолютно никаква комуникация по мобилни телефони, а се срещали само на адреси или на открито. Според запознати, има железни доказателства за убийството и извършителят. На около 350 метра от местопрестъплението е бил открит Калашника, с който е разстрелян Петър Валериев. Със същият автомат е стреляно при въоръжения обир в Айтос през 2015-та година, научи \"Телеграф\". При този грабеж, както и при втория в София, станал година по-късно са били откраднати големи суми пари. Предполага се, че двамата съучастници са се скарали именно за тях, което довело и до разстрела. Не е изключено Петър Валериев да е отмъкнал и двата дяла. За него има данни, че е бил комарджия и е проигравал внушителни суми по казина. Към момента обаче разследващите не съобщиха какви са мотивите за убийството.  Окръжният прокурор на Бургас Георги Чинев посочи, че в резултат на доброто взаимодействие между ОДМВР и Окръжна прокуратура е устанвоен извършителят и му е повдигнато обвинение за предумишлено убийство. Наблюдаващият прокурор Иван Иванов заяви, че престъплението е разкрито много трудно, за две седмици е извършен огромен обем процесуално-следствени действия. Убиецът е направил пълни самопризнания, събрани са множество свидетелски показания, експертизи и много доказателства. „Разпитахме много лица, проверки на десетки обекти, сред които заложни къщи, хазартни зали. Мястото на убийството е в землището на кв. Долно Езерово и с оглед времето и дъждовете разкриването му е било допълнително усложнено. Във вчерашния ден наред с всички ангажирани служители – едни от най-добрите специалисти в Национална полиция, извикан е и екип от водолази, за да претърсят езерото Вая, където имало данни, че е изхвърлено оръжието. Вчера в тъмната част на денонощието е намерено и оръжието на престъплението, добре скрито, на около 350 м от мястото на убийството, но не във водата\", разкри Радослав Сотиров.", "date": "2019.12.05", "title": "Разкриха килъра, екзекутирал с Калашник край Бургас свой съучастник (СНИМКИ)"}
{"url": "https://www.monitor.bg:443/bg/a/view/slivat-kategorii-za-nagradite-oskar-182664", "text": "Две от категориите на наградите „Оскар“ да се слеят в една. Такова предложение се обсъжда в редиците на Американската филмова академия. Според запознати, идеята за обединяването на категориите за „най-добър звуков монтаж“ и „най-добро звуково смесване“ циркулира от поне три години. След направено проучване за последните 13 церемонии, в 8 от тях победителите са били едни и същи. Същото се случи и миналата година, когато „Бохемска рапсодия“ триумфира и в двете категории. Причината за това, каквато е изтъкната от управителите на звуковия бранш, е, че макар и те да избират кои ще бъдат номинираните, победителите се избират от абсолютно всички членове на Академията. Иначе казано, малцина от тези, които гласуват за наградите в точно тези категории, са запознати със спецификите и по-скоро – разликите, между звуков монтаж и звуково смесване. коментират още експертите, провели проучването. Категорично решение дали категориите да бъдат слети в една – за „най-добър звук“, все още не е взето. Дори и да се стигне до такава промяна обаче това ще повлияе най-рано на 93-ата церемония по връчването на наградите „Оскар“, която ще се проведе през 2021 г.", "date": "2019.12.05", "title": "Сливат категории за наградите „Оскар“"}
{"url": "https://www.monitor.bg:443/bg/a/view/fatalnata-sreshta-na-mechkata-i-choveka-182682", "text": "Дано съм лош пророк, но нещата с мечките у нас са на път да се объркат. Първо, не е ясно колко са тези животни в нашите планини, второ – планът за действие за кафявата мечка е изтекъл през 2018 г., и трето – изпитваме трогателен наивизъм по отношение на тях. Мечката е опасен звяр, изобщо не си правете никакви илюзии. Тя тича на къси разстояния с до 45 - 50 км/ч, плува и се катери по дървета. Така че каквито и напътствия за добро поведение при среща с нея да получавате, знайте, че зависите единствено от добрата й воля. Мечката тежи около 300 кг и никой не е в състояние да ме убеди, че тя покайно се храни с боровинки, мед и окапали плодове. То тогава две мечки би трябвало да опасат цял планински склон на Балкана, за да оцелеят и да натрупат запаси за зимата. Мечката е всеядно животно и именно това я прави опасна. Ако беше вярно първото твърдение, нямаше да има никаква разлика между нея и овцата. Това неразбиране е следствие от споменатия вече наивизъм. Вярно, човекът не е в обичайното й меню, но сблъсъкът с нея, дори и случайно, обикновено е с тежки и фатални последици. Защото когато стане дума за проблем с мечките, всички се държат, все едно си говорим за филмчето „Маша и мечокът“. При опит да се намерят данни за числеността на популацията у нас се стига само до общи тенденции – тя (популацията) расте или намалява. Каква е всъщност, започва леко да се избистря, след като стана ясно, че  . Сега е лесно - вероятно 16-те мечки спят, ама това не променя същината на проблема. Едно е да си туриш главата в торбата и да си голям турист из Рила, Пирин и Стара планина, а друго е Витоша, която повечето хора приемат почти като крайградски парк на София. И като налетите на мечка по време на неделен излет, дали ще има време да обяснявате на децата, че това всъщност е онзи добродушен мечок от анимационното филмче. За популацията на мечките може да добиете представа и от разговор с някой родопчанин от тамошните планински села. Един такъв човек преди време ми каза, че всеки ходел в гората с пистолет, пък макар и газов. През 2017 г. мъж от родопското с. Беден влезе в директен сблъсък с разярена мечка и получи рани и психически страдания. Смолянският окръжен съд постанови Министерството на околната среда и водите да му плати 15 000 лв. за претърпените несгоди. Особено важно е определението на магистратите – правото на живот и обществено здраве на гражданите и опазването на защитените видове следва да са в равновесие, а държавата трябва да гарантира и двете. Абсолютно вярно. Ето това равновесие би трябвало да е в основата на всичко. Погледнато без емоционални тръпки, пострадалите от мечки хора са доста повече от пострадалите от хора мечки. Дума да няма - мечките са национално богатство и не трябва да бъдат пипани с пръст. Друго е обаче да бъдат взети адекватни мерки, които да не са варварски. Като се започне от информационната кампания в районите с мечки, премине се през чипиране на животните, и защо не - определяне на резерватни територии, които да са слабо населени и срещите с мечки да бъдат избегнати. А туристите да преминават през тях с водач, все едно са в Серенгети. Времето, когато ще се получи фатален дисбаланс между хората и мечките, май не е толкова в бъдещето. Затова планът за действие за мечката трябва да бъде подновен в нов, адекватен на сегашните условия вид. Необходимо е да бъдат възстановени екипите за спешни случаи, които оценяват необичайни ситуации с мечки и предприемат нужното - прогонване, улавяне и преместване, поставяне на електропастири, при необходимост препоръчване на отстрел. След като държавата се е нагърбила със защитата на мечката, трябва да се нагърби и със защитата на човека. Защото истината е, че тези животни у нас никак не са малко, но това няма как да го научите, ако се разхождате около кръчмите по „Витошка“ и не отидете при хората в планината. А и не забравяйте все пак, че от Витоша до Борисовата градина не е толкова далече.", "date": "2019.12.05", "title": "Фаталната среща на мечката и човека "}
{"url": "https://www.monitor.bg:443/bg/a/view/angelite-ot-planinata-spasjavat-sys-juja-bedstvashti-turisti-v-rila-182695", "text": "Ангелите на планината ще спасяват със „Жужа“ бедстващи туристи в Рила. Само преди ден планинският спасителен отряд получи като дарение професионален дрон, който вече има своето име, заради жуженето си, и се влива в редиците на смелчаците. Дронът е подарък от собственика на софтуерна компания Георги Апостолов, който е дупничанин и е изключително горд с доброволците, спасили десетки човешки животи в планината. \"Надявам се да не го използвате, а ако все пак влезе в употреба, дано да помага при спасяването на закъсалите, както и на Вас самите. Защото не е тайна колко физическа сила губите само докато откриете загубилите се и какво ви коства това като часове търсене. Не крия, че съм ви много голям фен, както съм убеден, че няма човек, който да не се гордее с вас. Вие сте героите на новото време\", обърна се към доброволците Апостолов. Дронът е с няколко резервни батерии, комплекти перки, специална раница за носене в планината. Обхватът му с една батерия е 30 мин. на разстояние до 8 км, като е с интелект да се връща от стартовата си позиция при изчерпване на батерията, и да засича препятствия при полета си. „Ще обучим няколко колеги от отряда, за да можем да реагираме винаги при сигнал. Благодаря от името на всички колеги от Планинска спасителна служба, както и от името на туристите, които за съжаление, колкото и да не ни се иска, ще спасяваме и в бъдеще\", каза началникът на ПСС – Дупница, Кирил Чолаков. Дупнишкият отряд е един от най-натоварените в страната, поради големия интерес на туристи към този дял на Рила планина. В отряда има 21 планински спасители-доброволци, в момента има и 3-ма кандидат-спасители, освен това разполагат и с едно куче, с водач Иван Тушев.", "date": "2019.12.05", "title": "Ангелите от планината спасяват със „Жужа“ бедстващи туристи в Рила"}
{"url": "https://www.monitor.bg:443/bg/a/view/nov-obrat-v-ns-partijnata-subsidija-stava-8-lv-na-glas-182701", "text": "Партийната субсидия става 8 лв. на глас. Това решиха депутатите при окончателното гласуване на текстове от Закона за бюджета за 2020 година, където се урежда държавното финансиране за политическите сили. До това се стигна след бурни дебати и процедурни хватки. Депутатите първо отхвърлиха предложението на БСП за 8 лв., както и това заложено в бюджета от 1 лв. Така се оказа, че партиите ще са с 0 лв. субсидии и право на дарения от фирми. Това предизвика спешна среща между „Обединени патриоти“ и ГЕРБ, тъй като при предните гласувания именно патриотите обърнаха вота. След срещата финансовият министър Владислав Горанов заяви, че по настояване на \"Обединени патриоти\", ГЕРБ ще подкрепи направеното предложение от БСП за увеличение на парите от бюджета. „Колегите от ОП отдавна защитават тезата, че решението за 1 лв. субсидия не може да остане същото. В пленарна зала не успяхме да постигнем консенсус за размера на субсидията на партиите и те помолиха да прекратим заседанието, за да изясним острата позиция между различните мнения“, обясни Горанов. „Ние не сме отричали необходимостта от адекватно финансиране на партиите, но не искахме да сме заложници на популистки тези по отношение на партийните субсидии“, каза още министърът. Той отново напомни, че този дебат не трябва да част е от дебата за бюджета. „Постигнахме принципно съгласие да влезем в пленарната зала и отново да има дискусия. Те настояха да се подкрепи предложението на БСП. Ние уважаваме тяхната позиция, за нас приоритет е следващата финансова година да има устойчив и предвидим бюджет. Те не са поставили въпроса, че няма да подкрепят бюджета, ако този текст не мине, помолиха да се обединим върху подобно решение“, допълни Горанов. Попитан как точно ще се прегласува текстът, след като вече е два пъти гласуван, Горанов каза: „Оставете депутатската работа на депутатите, а политическата на политиците.“. При прегласуването от ДПС предупредиха, че така се нарушава правилника на НС, защото трето гласуване не е позволено. Те дори призоваха шефката на НС Цвета Караянчева да отстъпи мястото на друг, който ще спазва правилника и конституцията, тъй като текстовете са били подложени три пъти на гласуване при категоричното правило, че се приемат с две гласувания. Самата тя каза, че се позовава на парламентарната практика, а правилникът на НС не изчерпва всички ситуации в живота. В резултат депутатите от ДПС напуснаха залата и не участва в гласуването. „Лъсна задкулисното съглашателство между БСП и ГЕРБ против демокрацията и плурализма. Гласуваната субсидия е достатъчна за големите партии, но не и за малките“, заяви председателят на ДПС Мустафа Карадайъ.", "date": "2019.12.05", "title": "Нов обрат в НС: Партийната субсидия става 8 лв. на глас"}
{"url": "https://www.monitor.bg:443/bg/a/view/nad-100-tona-pileshko-sys-salmonela-u-nas-obzor-182702", "text": "Над 100 тона пилешко месо със салмонела от Полша е достигнало българския пазар. Информацията беше потвърдена от Българската агенция по безопасност на храните (БАБХ). Голямата част от месото е било предназначено за преработватели, които допълнително работят с него – обработват го топлинно или се влага в колбаси. Има и месо, което вече е стигнало до трапезата на българина. България е разбрала за заразеното пилешко през европейска система за бързо оповестяване. Последният сигнал от Агенцията по храните са получили на 2 декември. Колко общо пилешко със салмонела е влязло в България не е ясно, колко е продадено от Агенцията също не знаят. От началото на годината има общо 16 сигнала за пилешко месо със салмонела от Полша. Като само за около месец е имало 10 случая на пилешко със салмонела на българския пазар от един и същи доставчик. От Агенцията обясняват, че ако месото бъде обработено топлинно, при температура по-висока от 70 градуса – опасност вече няма. От БАБХ обявиха, че засилват проверките на месото от този производител, което идва в страната ни. Всички пратки ще бъдат подложени на лабораторен анализ за салмонела. Първото предупреждение за заразеното месо у нас е получено през март, а до края на октомври нотификациите са станали 6. От края на октомври до момента са получени още 10 съобщения по системата. Във всички нотификации за месец ноември е засегнат един полски производител. Всяка нотификация се отнася за конкретни партиди. Получатели в България са различни компании, които се занимават с преработка и търговия, съобщават от БАБХ. „Реално има хора, които са купили това месо, защото нотификациите не пристигат в деня на производство на месото. Нотификациите пристигат при нас значително по-късно и има един период на реализация на всяка храна. Това е един период на търговия, който по никакъв начин не може да бъде спрян”, допълва д-р Стоева. От началото на годината близо 500 души са се разболели от салмонелоза. Толкова са били и през миналата. Болестта е по-опасна за малките деца, а симптомите й са температура, отпадналост, гадене, повръщане, диария. Заради честите проблеми с производителя от Полша от Агенцията по храните ще взимат проби от всички негови пратки. По всички случаи са предприети мерки незабавно след получаване на информацията, че България е засегната страна. В рамките на 24 часа се извършват проверки на място в обектите и се прави пълно проследяване на засегнатите партиди. Уведомяват се и всички клиенти, закупили от тях. И се възбраняват количествата, налични на пазара. В предприятията, преработили замърсена суровина допълнително се извършват почистване и дезинфекция. Други засегнати държави-членки на ЕС са Белгия, Италия, Германия, Холандия, Дания, Ирландия, Латвия, Литва, Естония, Финландия, Хърватска, Чехия, Франция, Словакия, Великобритания, Румъния, Унгария, Норвегия, Словения, Австрия, Испания, Гърция, Кипър.", "date": "2019.12.05", "title": "Над 100 тона пилешко със салмонела у нас (ОБЗОР)"}
{"url": "https://www.monitor.bg:443/bg/a/view/kyci-i-megz-merjat-sili-v-chereshkata-na-tortata-182655", "text": "Кулинарната надпревара „Черешката на тортата“ се завръща в ефира на Нова тв с нов сезон. Стартът ще бъде белязан от участието на двама любимци на зрителите  – повелителят на Колелото на късмета Къци Вапцаров и дизайнерката Миглена Каканашева-Мегз. Компания на масата ще им прави и писателката Гери Турийска, която първа ще отвори дома си за своите гости и зрителите пред малкия екран. На трапезата тя ще сложи няколко вида разядки, плато с морски дарове, интересни предястия и сладко-солен десерт, а неин пръв помощник в кухнята ще бъде съпругът й Ясен. Втора в ролята на домакин влиза Мис Плеймейт 2019 Михаела Тодорова. Тя ще поднесе на гостите си пълнени сухи чушки, капама и бадемов крем за десерт. В сряда в кухнята ще се вихри моделът Сократ Сократов. Той и приятелката му ще приготвят атрактивна салата, няколко предястия, пуешко месо с гарнитура от тиква, сладък и солен картоф, както и оригинален десерт – сладолед от плодове. Мегз ще се изяви четвърта. Тя ще посрещне компанията в родния си дом в град Раковски. На нейната трапеза, поставена с помощта на любимия й, ще има салата от розови домати, джолан с картофи и тиквеник. Кулинарното дерби ще закрие Къци. Той посреща гостите в дома си, а за вечерята ще му помогне неговият голям син. Двамата ще сътворят меню на гръцка тематика. Новият сезон на „Черешката на тортата“ стартира на 9 декември от 20 ч.", "date": "2019.12.05", "title": "Къци и Мегз мерят сили в „Черешката на тортата“"}
{"url": "https://www.monitor.bg:443/bg/a/view/mourinio-se-zavyrna-sys-zaguba-na-old-traford-182679", "text": "Жозе Моуриньо претърпя първата си загуба начело на “Тотнъм”, а по ирония на съдбата тя дойде на предишното му работно място \"Олд Трафорд\". “Шпорите“ загубиха с 1:2 гостуването си на „Манчестър Юнайтед”. Основна роля за победата на „червените дяволи“ имаше Маркъс Рашфорд, който вкара и двата гола за успеха на своя тим. Почетното попадение за „Тотнъм“ отбеляза Деле Али. Така “Юнайтед” победи за първи път от 10 ноември, а за Моуриньо остава поредното разочарование на \"Олд Трафорд\". Димитър Бербатов пък отново се прегърна на терена на “Олд Трафорд“ със сър Алекс Фъргюсън. Българската звезда анализира мача заедно с Петер Шмайхел в студиото на Amazon Prime. Преди срещата Бербатов бе край терена, където се видя и размени думи със сър Алекс, а камерите уловиха двамата да се усмихват и прегръщат приятелски. В анализите си пък рекордьорът по голове за българския национален отбор заяви, че победата на „Юнайтед” е абсолютно заслужена. „Бяха по-добрият отбор, а “Тотнъм” има проблем със страха, когато дойде на \"Олд Трафорд\". На теория те имат по-добрия състав в момента, но на терена това не се видя\", коментира Бербатов. Междувременно „Ливърпул” спечели градското дерби срещу “Евертън” с 5:2 и продължи уверено да оглавява класирането във Висшата лига. Футболистите на Юрген Клоп имат 14 победи и едно равенство след 15 кръга, мечтаейки уверено за първа титла от 30 години насам. “Ливърпул” има преднина от 8 точки на върха, а страхотната серия бе продължена по може би най-приятния начин за \"червената\" част на града - с победа над местния съперник. Мърсисайдското дерби се превърна в истинско шоу, най-вече през първото полувреме, когато паднаха шест от седемте гола. За пореден път през този сезон Садио Мане изигра страхотен мач - вкара гол и направи две асистенции. Трябва да се отчете и заслугата на Дивок Ориги. Белгиецът вкара два гола срещу любимата си жертва, сякаш по навик за него в последно време. Очаквано Юрген Клоп пък включи всичките си основни футболисти в групата за Световното клубно първенство и остави в Ливърпул само контузените Фабиньо и Жоел Матип. Това означава, че срещу “Астън Вила” за Купата на Лигата ще играят само футболисти от младежките формации на клуба.", "date": "2019.12.05", "title": "Моуриньо се завърна със загуба на \"Олд Трафорд\""}
{"url": "https://www.monitor.bg:443/bg/a/view/mareshki-napadna-simeonov-sys-smirnenski-182676", "text": "Лидерът на \"Воля\" Веселин Марешки нападна лидерът на НФСБ Валери Симеонов зареди изказванията му преди година срещу майките на деца с увреждания, като цитира Христо Смирненски.  Марешки прочете \"Приказка за стълбата\" и още веднъж се противопостави на решението Симеонов да е зам. - председател на НС. След като Марешки прочете цятала творба продължи с цитат на съвремения автор Николай Милчев, който е написал статия срещу Симеонов. След това Марешки изрази и своето мнение, като попита дали е морално Симеонов да е на поста зам.- шеф на парламента. Той призова лидерът на НФСБ да даде крачка назад и се извини, както и да се моли на всички българи и на Господ за прошка.  От своя стана Симеонов се защити, като каза, че от такива хора приема тази оценка като комплимент. \"Господ е дал устата на глупака да яде, а не да приказва\", завърши Симеонов. ", "date": "2019.12.05", "title": "Марешки нападна Симеонов със Смирненски"}
{"url": "https://www.monitor.bg/bg/a/view/po-diplomite-njama-da-gi-poznaete-182704", "text": "По дипломите няма да познаете кой колко струва.  Все още има хора, които се изненадват, че са завършили университет, но когато излязат на пазара на труда, не успяват да намерят работа дори за 1000 лева. Колкото и да не им се вярва на тези млади хора, ще трябва да влязат в крак с времето. Защото школските бележки, пък и тези в дипломата, не струват нищо, ако човек не може да ги защити в работата си. Проучванията за възнагражденията по специалности обаче водят до твърде превратни изводи, ако човек не разсъждава, когато ги чете, защото те се движат по официално обявените доходи. Например според последното такова проучване излиза, че един зъболекар получава не повече от 950 лева, докато един инженер в металургичната промишленост два бона. Пита се обаче колко зъболекари късат касов бон на пациентите си? Колко още други специалисти не обявяват истинските си доходи пред данъчните? Това само те си знаят. Затова тези, които правят т.нар. проучвания, да мислят, когато изнасят данни.", "date": "2019.12.05", "title": "По дипломите няма да ги познаете"}
{"url": "https://www.monitor.bg:443/bg/a/view/chochev-pretyrpja-nova-operacija-182680", "text": "Българският футболен национал Ивайло Чочев от “Пескара” претърпя нова операция на дясното коляно в клиника в Рим и ще отсъства още няколко месеца от игра. 26-годишният Чочев получи фрактура на капачката в края на март в евроквалификацията с Черна гора, след което се подложи на хирургическа интервенция в Монца и се очакваше да се завърне в игра най-късно през този месец. За съжаление възстановяването му не премина по план и това наложи втора операция. В лагера на италианския втородивизионен ”Пескара” се надяват, че халфът ще бъде на разположение към края на сезона.", "date": "2019.12.05", "title": "Чочев претърпя нова операция "}
{"url": "https://www.monitor.bg:443/bg/a/view/premieryt-borisov-specheli-nov-trofej-na-terena-182678", "text": "Ветераните на “Витоша” (Бистрица), част от които е премиерът Бойко Борисов, станаха първенци на Югозападна България. Във финалния двубой Борисов, който игра с неизменния номер 13 на гърба, и компания победиха “Беласица” (Петрич) с разгромното 7:1. Бойко Борисов вкара седмия гол за отбора си, записа и асистенция за победата му, която донесе пореден трофей за ветераните на “Витоша”. Останалите голове вкараха бившите национали Христо Йовов, Георги Пеев и Светослав Петров. В тима са още игралият на Мондиал 1998 Гошо Гинчев, Борислав Георгиев-Бобъра и други известни бивши футболисти. Популярният с прякора Бижутера бивш капитан на “Левски” - Йовов, бе кандидат за кмет на родния си Своге на последните местни избори. Купата на “Витоша” бе връчена от легендата на “Левски” Емил Спасов. Така \"тигрите\" ще се борят за републиканската титла, която е тяхно притежание в последните 4 години.", "date": "2019.12.05", "title": "Премиерът спечели нов трофей на терена"}
{"url": "https://www.monitor.bg:443/bg/a/view/ulian-vergov-cherpi-s-kafe-v-mola-ekskluzivni-snimki-182675", "text": "Актьорът Юлиан Вергов влезе в нова роля. Звездата от медицинската драма „Откраднат живот“ умело се изяви като бариста в столичен мол. Вергов води ексклузивен мастърклас по приготвяне на кафе. Той бе заобиколен от армия от фенки, които се състезаваха коя първа да вземе чаша от ръцете на екранния доц. Банков. Всъщност тази демонстрация свързва родния талант с холивудския ас Джордж Клуни. Причината – Юлиан стана лице на марката Nespresso в България, чийто посланик в САЩ е звездата от „Бандата на Оушън“.", "date": "2019.12.05", "title": "Юлиан Вергов черпи с кафе в мола (ЕКСКЛУЗИВНИ СНИМКИ)"}
{"url": "https://www.monitor.bg:443/bg/a/view/sydyt-na-es-sobstvenikyt-na-apartament-e-dlyjen-da-plashta-i-za-otoplenie-na-obshtite-chasti-182677", "text": "Всеки собственик на апартамент в сграда в режим на етажна собственост е длъжен да участва в разходите за отопление на общите части, съобщи БНР. Правото на ЕС допуска национална правна уредба, която предвижда това. Такова е огласеното днес решение на Съда на Европейския съюз по две дела. Те са на „ЕВН България Топлофикация“ съответно срещу Николина Стефанова Димитрова и Митю Симеонов Димитров. В делата Съдът разглежда съвместимостта с правото на ЕС на национална правна уредба в областта на топлоснабдяването. Магистратите приемат, че директивите за правата на потребителите и за нелоялните търговски практики допускат национална правна уредба, която задължава собствениците на апартамент в сграда - етажна собственост, присъединена към система за централно отопление, да участват в разходите за топлинна енергия за общите части на сградата и за сградната инсталация. Те могат да бъдат задължени да платят, въпреки че индивидуално не са поръчвали доставката на отопление и не са го използвали в своя апартамент. Подадените от „ЕВН Топлофикация България“ искове са срещу собственици на имоти в сгради в режим на етажна собственост. От ответниците се иска да платят сметките си за топлинна енергия за сградната инсталация и общите части, което те отказват да направят. Николина Димитрова и Митю Димитров изтъкват, че макар сградата им да е топлоснабдена от система за централно отопление въз основа на договор за доставка, сключен между етажната собственост и доставчика, самите те не са давали индивидуално съгласие да получават централно отопление и не го използват в своя апартамент.", "date": "2019.12.05", "title": "Съдът на ЕС: Собственикът на апартамент ще плаща и за отопление на общите части"}
{"url": "https://www.monitor.bg:443/bg/a/view/krokodila-sydi-i-geshev-za-kleveta-182683", "text": "\"В деня, в който получих указа си имах призовка като подсъдим в Софийския районен съд. Едно лице се почувствало засегнато и завело дело от частен характер за за клевета, защото пред журналисти съм казал \"Едно лице, което вие, медиите, наричате Крокодила. И това лице се е разпознало. Така че онагледявам колко \"безотговорен\" е главният прокурор. Това го разказах в Брюксел на колеги и те не повярваха. Това едва ли може да се случи в страна от ЕС. Това в голямата си част е политическа пропагандна тема, зад която стоят политически, икономически и всякакви други интереси\". Така новоизбраният гл. прокурор Иван Гешев коментира в Бургас идеята за въвеждане на механизъм за контрол на главния прокурор. \"Не съм запознат с подробности по доклада на Венецианската комисия, решенията за този механизъм са от компетентност на законодателната власт - депутатите и МС. по принцип нямам против аз лично да бъдат въведен механизми за контрол каквито прецени НС и които са в интерес на българските граждани. Но не може да се презумира, че гл. прокурор едва ли не е потенциален извършител на престъпление. Аз не се усещам такъв и точно затова не се притеснявам от механизми за контрол\", заяви Гешев. Според него тезата, която се налагала в последните годни,че главният прокурор е безотчетен, било невярна политическа теза. И че имало достатъчно механизми за контрол пред пред ВСС, НС и като обикновен магистрат. \"Искам ясно да се каже, че прокуратурата подкрепя всички усилия на държавата да изпълни ангажиментите си пред ЕС и ще спази препоръките на Венецианската комисия в рамките на българската конституция\", каза още Гешев.", "date": "2019.12.05", "title": "Крокодила съди и Гешев за клевета"}
{"url": "https://www.monitor.bg:443/bg/a/view/janchev-i-petkova-s-novi-rekordi-v-pluvaneto-182660", "text": "Йордан Янчев и Диана Петкова поставиха национални рекорди във втория ден на европейското първенство по плуване в 25-метров басейн в Глазгоу. Янчев завърши на 27-о място в сериите на 200 м свободен стил с време 1:45,82 мин., като подобри с 5 стотни от секундата старото върхово постижение в дисциплината при мъжете на Антъни Иванов от 14 декември миналата година в Китай. Самият Иванов сега се нареди 31-ви с 1:46,40 мин. Петкова пък подобри собствения си национален рекорд при жените на 100 м съчетано плуване. Тя завърши на 20-а позиция в квалификаците с 1:01,24 мин., като остана само на 13 стотни от секундата от място в полуфиналите. Досегашният национален рекорд в дисциплината беше 1:01,62 мин. от 20 октомври тази година. Другите трима български състезатели, които стартираха днес, също отпаднаха в сериите. Любомир Епитропов се класира 18-и на 200 м бруст с 2:08,85 мин., а Светозар Николов се нареди 21-ви на 400 м съчетано плуване с 4:15,31 мин. Калоян Левтеров завърши 55-и на 100 м гръб с 55,39 секунди. В същото време звездата на световното плуване Катинка Хошу (Унг) спечели 90-ия си медал от голямо състезание и 60-а титла, триумфирайки на 400 м съчетано. Тя финишира за 4:25,10 мин., за да вземе трета титла в дисциплината след 2015 г. в Израел и 2017-а в Дания. Руснакът Владимир Морозов спечели първото си европейско злато на 50 м бруст и то с нов континентален рекорд от 25,51 сек., който ще му донесе 5 хиляди евро. После той дублира успеха и с щафетата 4 по 50 м св. стил, с която постигнаха време от 1:22,92 мин.", "date": "2019.12.05", "title": "Янчев и Петкова с нови рекорди в плуването"}
{"url": "https://www.monitor.bg:443/bg/a/view/sharani-182666", "text": "", "date": "2019.12.05", "title": "Шарани"}
{"url": "https://www.monitor.bg:443/bg/a/view/lozan-si-prizna-che-e-politichesko-naznachenie-182691", "text": "С половин уста скандалният председател на ВКС Лозан Панов си призна, че през 2015 г. е бил назначен политически на поста, който заема. В сряда премиерът Бойко Борисов заяви в тв интервю, че той „най-много“ е подкрепил Панов за председател на ВКС. „Той нямаше да стане съдия, ако аз не го бях подкрепил“, заяви Борисов. В четвъртък, преди заседанието на пленума на ВСС, Панов коментира думите на премиера, като призова да бъде извършено „разследване за търговия с влияние“ във връзка с избора му за председател на ВКС. \"В рамките на няколко седмици и главният прокурор, и министър-председателят оповестяват данни за търговия с влияние. Главният прокурор каза, че изборите за висши длъжности в съдебната система се извършват в други две сгради, а премиерът призна, че оказва влияние върху един такъв избор. Ще ви припомня един друг казус – \"Яневагейт\", и записите на разговорите между бивш председател на Софийския градски съд и редови съдия. Тогава отново главните герои бяха министър-председател и главен прокурор. Този път обаче самите те оповестяват данни за търговия с влияние\", призна Панов. \"Въпросът, който задавам, е къде са разследващите органи. Не съм имал разговор на четири очи с министър-председателя, а това, което остана под линия, беше – две каки си говорят. За да не остане сега под линия, че две батки си говорят, бих призовал разследващите органи, с оглед оповестените данни за търговия с влияние, да започнат разследване\", каза още председателят на ВКС. Той очаквано се противопостави и на идеята на премиера за назначаването на независим прокурор, който да може да разследва главния във връзка с препоръките на Венецианската комисия.", "date": "2019.12.05", "title": "Лозан си призна, че е политическо назначение"}
{"url": "https://www.monitor.bg:443/bg/a/view/cska-na-1-4-finala-za-kupata-sled-drama-v-kyrdjali-182687", "text": "ЦСКА се класира на 1/4-финалите за Купата на България след измъчен успех с 1:0 над „Арда“. Мачът в Кърджали беше изключително оспорван и не мина без сериозни драми и скандали. Единственото попадение бе дело на Али Соу, който се възползва от грешка в отбраната на домакините и вкара още във втората минута. Гамбийският нападател обаче остана на терена едва до 66-ата минута, когато бе изгонен от съдията Ивайло Стоянов-Сватбата. Соу се сдърпа с Илиас Хасани край тъчлинията и реферът им вдигна червени картони. Напрежението на стадиона ескалира, а пикът бе в последните секунди. Тогава гол на „Арда“ бе отменен заради спорна засада, което вбеси всички в щаба на домакините. Така в крайна сметка ЦСКА оцеля в Кърджали, въпреки че игра много под възможностите си, присъединявайки се към останалите 1/4-финалисти ЦСКА 1948, „Ботев“ (Пловдив), „Лудогорец“, „Ботев“ (Гълъбово), „Ботев“ (Враца) и „Левски“. Последният осми отбор ще се излъчи тази вечер след мача между настоящия носител на купата „Локомотив“ (Пд) и „Литекс“. В неделя пък ЦСКА и „Арда“ отново излизат един срещу друг в двубой от първенството, който ще се играе не в Кърджали, а на стадион „Лаута“ в Пловдив. „В последната минута, когато „Арда“ отбеляза гол, който бе отменен заради засада, ние подходихме детински. Изиграхме ситуацията като 12-годишни деца. Важна е обаче победата, а не играта. Не знам дали сме извадили късмет, просто ранният гол обърка плановете ни“, сподели Крушчич. Колегата му в „Арда“ Стамен Белчев пък съжали, че тимът му отпада след нелепа грешка в защита. „Миг невнимание в началото доведе до гол, заради който отпадаме. Добре бяхме проучили съперника и това ни помогна по време на срещата. За нас големият проблем е, че не можем да вкараме положенията си“, допълни Белчев, който на няколко пъти бе свързван със завръщане начело на ЦСКА, но в крайна сметка отказа офертите и остана начело на „Арда“.", "date": "2019.12.05", "title": "ЦСКА на 1/4-финал за Купата след драма в Кърджали"}
{"url": "https://www.monitor.bg:443/bg/a/view/elen-koleva-otvori-onlajn-magazin-182567", "text": "Актрисата Елен Колева започна да се вихри в търговските среди. Тя се зае с начинанието да продава стоки в интернет. За това призна самата красавица в социалните мрежи. Ще откриете страхотни парфюми, козметика и много други неща“, написа в Инстаграм тя. Продуктите на звездата от „Шивачки“ се котират в три основни категории – Аромати, Здраве и красота и Електроника и компютри. Цената на артикулите е посочена в паунди. Феновете предполагат, че актьорските изяви на Колева са разредени и не й носят необходимите доходи, което я насърчава да припечелва от странични занимания. Припомняме, че през септември чаровната брюнетка започна да се изявява и като инфлуенсър. Тя пътува до Дубай по покана на туристическа агенция. Сред локациите, на които Колева позира тогава, са седемзвездният хотел Бурдж ал-Араб, пустинята Баб Ал Шамс и Центъра за културно разбиране Шейх Мохамед.", "date": "2019.12.05", "title": "Елен Колева отвори онлайн магазин"}
{"url": "https://www.monitor.bg:443/bg/a/view/nad-16-mechki-brodjat-iz-vitosha-182672", "text": "Над 16 мечки има на територията на Държавно ловно стопанство \"Витошко - Студена\" според наблюдения на фотокапаните. Това съобщи директорът на Югозападно държавно предприятие (ЮЗДП) Дамян Дамянов, цитиран от БТА. Миналата година те са били 14. Сега има майки с две, майка с три малки, също и отделени свободни мечоци. Заедно със специалисти от Природен парк \"Витоша\" са поставени GPS нашийници на няколко мечки и се следи миграцията им. Според Дамянов мечките предпочитат територията на ловното стопанство, защото е по-спокойно и има ежедневно подхранване. В частта на Витоша откъм София няма активни ловно-стопански мероприятия, натоварването с туристи е значително по-голямо. Засега не са регистрирани нападения над хора. Срещите обаче ще стават все по-чести, защото числеността на мечките е голяма, предупреди Дамянов. По принцип мечките не са агресивни животни, изключение правят майките, които защитават малките си, казват специалистите. Колкото и да е трудно, трябва да се запази самообладание и спокойствие. Един от най-разпространените съвети, когато видите мечка в гората, е да се правите на умрял, но това не е точно така. Всъщност необходимо е просто да запазите спокойствие. “Не правите никакви движения, тъй като стресът при мечката също е голям и едно рязко движение би могло да предизвика ответна реакция”, казва Дамян Дамянов. Друг съвет е, когато се разхождате в гората, да си подсвиркате и да си говорите, за да може мечката да ви чуе и да се отдалечи. 99% от тях са тревопасни и предпочитат горски плодове. Останалите около 1% не отказват животинска храна и много рядко - ако започне да се храни само с месо мечката, се превръща в стръвница. На Витоша стръвница е засичана за последно преди 12 години. Слизала във Владая и се хранела с домашни прасета. Преди месец голяма кафява мечка се промъкна в туристически комплекс в Сопот и си направи спа процедури. Видеокамери от комплекса заснеха необичайната случка. Видеото предизвика фурор в социалните мрежи. Местните жители предполагат, че това е същата мечка, която се появи преди 10 дни в града им и стресна хората в Сопот.", "date": "2019.12.05", "title": "Над 16 мечки бродят из Витоша"}
{"url": "https://www.monitor.bg:443/bg/a/view/piem-120-mln-l-vino-godishno-182669", "text": "Изпитото количество от нашенци за година е близо 120 млн. л, от които само 5% са произведени извън страната, информира инж. Красимир Коев, директор на ИА по лозата и виното, по време на \"Да! На българската храна\", проведен днес в София. От бранша споделят още, че износът за 2019 г. на страната е рекорден. От него 85% е бутилки вино и само 15% наливно. Интересът на чужденците се дължи на високото качество на българското грозде, което както и вносното подлежи на стриктни проверки от страна на Агенцията по лозата и виното. Без значение от коя страна е внесено, ако не отговаря на определени критерии, нито една чепка грозде няма да влезе в страната. Ръст бележат и предприятията в сектора, построени са още 13.", "date": "2019.12.05", "title": "Пием 120 млн. л вино годишно"}
{"url": "https://www.monitor.bg:443/bg/a/view/dakota-i-el-faning-prejivjavat-vtorata-svetovna-vojna-v-slavejat-182650", "text": "Звездните сестри Дакота и Ел Фанинг ще застанат за първи път рамо до рамо на големия екран. Актрисите, които през годините, нерядко са играли по-малка и по-голяма версия на едни и същи героини, ще изиграят главните роли в екранизацията на бестселъра „Славеят“ (Кристин Хана). И във филма Дакота и Ел ще бъдат сестри. Действието обаче се развива във Франция по време на Втората световна война. Докато едната сестра е заставена да изпрати съпруга си на фронта и да се погрижи за опазването на семейното гнездо, другата взима еднопосочен билет за Париж, където спасява свалените при битка пилоти и им помага да се върнат в родината си, за да продължат борбата срещу нацистите. коментират актрисите в общо изявление до медиите по повод участието им в „Славеят“. На режисьорското столче за заглавието ще седне Мелани Лорънт, а със сценария се заема Дана Стивънс.", "date": "2019.12.05", "title": "Дакота и Ел Фанинг преживяват Втората световна война в „Славеят“"}
{"url": "https://www.monitor.bg:443/bg/a/view/borisov-izkaza-syboleznovanija-na-ukrainskija-premier-zaradi-pojara-v-odesa-182662", "text": "Министър-председателят Бойко Борисов изпрати съболезнователна телеграма до украинския премиер Олексий Гончарук по повод пожара в сградата на Одеския колеж по икономика, право и хотелско-ресторантски бизнес, съобщиха от „Дондуков“ 1. До този момент вследствие на инцидента има една жертва, десетки са пострадали и безследно изчезнали. Премиерът Борисов изразил своите искрени съболезнования за случилото се в Одеса. „Бих искал да изкажа чрез Вас своята съпричастност към тревогата на близките на безследно изчезналите и да пожелая скорошно оздравяване на пострадалите“, пише министър-председателят.", "date": "2019.12.05", "title": "Борисов изказа съболезнования на украинския премиер заради пожара в Одеса"}
{"url": "https://www.monitor.bg:443/bg/a/view/godishno-vdishvanijat-v-london-vyzduh-160-cigari-182667", "text": "Лондонският въздух е толкова замърсен, че вдишването му за 12 месеца е равносилно на изпушването на 160 цигари за една година, пише в. \"Дейли мейл\", цитиран от БТА. Изданието цитира проучване на Британската фондация за сърцето, която предупреждава, че замърсеният градски въздух трябва да се превърне в един от най-належащите здравни приоритети за правителството. Въздухът в Нюам, Източен Лондон, се оказва четири пъти по-замърсен от най-чистия - този на Западните острови в Шотландия. Специалистите бият тревога за това, че от 25-те зони с най-замърсен въздух в Обединеното Кралство, 24 се намират в Лондон. Фините прахови частици вследствие на замърсяването, попадат в човешкия организъм и причиняват животозастрашаващи болести като инсулти и инфаркти, способстват за развиването на белодробни болести и рак.", "date": "2019.12.05", "title": "Годишно: Вдишваният в Лондон въздух = 160 цигари"}
{"url": "https://www.monitor.bg:443/bg/a/view/borisov-kym-nemski-investitori-imame-otlichni-uslovija-za-biznes-182670", "text": "„В България има отлични условия за развитие на бизнеса. Неслучайно, според проучванията, 88% от германските фирми отговарят положително на въпроса дали отново биха инвестирали у нас“. Това заяви премиерът Бойко Борисов на среща в Министерския съвет с представители на Германо-българската индустриално-търговска камара и Източната комисия на германската икономика, съобщиха от правителствената пресслужба. „Перспектива за бъдещи инвестиции е интересът, проявяван от германски компании към сферата на транспортна инфраструктура, енергетика и енергийна ефективност, управление на води и отпадъци, машиностроене, производство на автомобилни части и детайли, електроника и електротехника, хранително-вкусова промишленост и др. Участниците в срещата приветстваха личната ангажираност на министър-председателя за увеличението на германските инвестиции в България“, разказаха от „Дондуков“ 1. Януш Кулик, говорител на работната група за Югоизточна Европа при Германската източна бизнес асоциация каза, че връзките между двете държави са изключително добре развити. „Над 1400 германски фирми, в които работят над 60 000 души, са представени в България. Развитието на нашите връзки е изключително позитивно“, подчерта Кулик. В съобщението се посочва, че Германия остава водещ външнотърговски партньор на България. За периода януари – август 2019 г. износът ни за Германия е в размер на 2,876 млрд. евро и бележи ръст от 1.3% спрямо същия период на 2018 г. „България е една от малкото държави по света, която може да се похвали, че има положително търговско салдо с Германия“, каза Борисов. През 2018 г. стокообменът между двете държави достигна до рекордните 8 153 млн.евро и се очаква тази година да бъде над 9 млрд. Евро. За 2018 г. преките чуждестранни инвестиции от Германия възлизат на 105.4 млн. евро. Около 30% от 100-те най-големи инвеститори в България са германски или с германско участие. „Германия е водещ туристически партньор на България сред страните от ЕС и е един от най-важните пазари за българския туристически продукт“, посочват също от Министерския съвет и допълват, че през 2018 г. страната ни е посетена от над 850 000 немски туристи.", "date": "2019.12.05", "title": "Борисов към немски инвеститори: Имаме отлични условия за бизнес"}
{"url": "https://www.monitor.bg:443/bg/a/view/djado-koleda-shte-pytuva-s-tesnolinejkata-ot-septemvri-za-dobrinishte-182651", "text": "В специален Коледен влак ще се превърне теснопътната композиция „Родопи” на 14-и декември. Всеки избрал да се повози с живописната теснолинейка в съботния ден, ще се срещне с Дядо Коледа и Снежанка, които ще пътуват с влака по целия маршрут от Септември до Добринище и от Добринище до Септември. За най-малките пътници белобрадият старец е подготвил много подаръци и специални изненади. Инициативата за организирането на Коледния влак е на Гражданско сдружение „За теснолинейката“, която ще се проведе за втора поредна година с подкрепата на БДЖ. Пътническият влак „Родопи” заминава от гара Септември в 08:45 ч. и пристига в Добринище в 13:31 ч. В обратното направление влакът с Дядо Коледа и Снежанка ще потегли от гара Добринище в 14:15 ч. и ще пристигне в гара Септември в 19:21 ч. За специалното Коледно пътуване от БДЖ ще осигурят допълнителен вагон към теснопътната композиция. Цената на билета за пътуване по целия маршрут е 6,50 лв. в една посока. Децата до 7-годишна възраст пътуват безплатно. Билети за пътуването могат да бъдат закупени от билетните каси в гарите в страната или чрез онлайн системата на жп превозвача. ", "date": "2019.12.05", "title": "Дядо Коледа ще пътува с теснолинейката от Септември за Добринище"}
{"url": "https://www.monitor.bg:443/bg/a/view/lekuvat-uspeshno-myj-s-rak-na-gyrdata-v-plovdiv-182640", "text": "Пациент с рядко срещаното онкологично заболяване рак на гърдата се лекува успешно вече 9-а година в пловдивския Комплексен онкологичен център. Това съобщи ръководителят на Комплексния онкологичен център в Пловдив д-р Парашкев Цветков. Мъжът е бил диагностициран на 49-годишна възраст в максимално напреднал стадий през 2010 година. Имал е засегнати 11 лимфни възли. За щастие не е имало далечни метастази. Минал е през цялото комплексно лечение – операция, химиотерапия,  лъчетерапия, а след това и хормонално лечение, разказа началникът на Първо отделение по медицинска онкология в КОЦ – Пловдив д-р Антоанета Томова. Последните шест години се редуват различни модерни лекарствени терапии. Вече е в относително добро физическо състояние и качество на живот. Ние продължаваме да се борим за него, след като сме постигнали нелош контрол на болестта, допълни д-р Томова. Ракът на млечната жлеза не е само женско заболяване. От него боледуват и мъжете. То се среща рядко – в 1 процент от случаите с рак на гърдата и при двата пола. Обществото дори не подозира, че „силният пол” може да бъде засегнат от тази болест. Заболяването се диагностицира по-късно, а биологията на тумора е по-агресивна. Според специалистите в  ръководения от хирургът-онколог д-р Парашкев Цветков, се забелязва зачестяване на тези случаи при мъжете. От 2016 година досега в КОЦ са лекувани 15 пациенти. В цялата страна се откриват около 40 случая като заболеваемостта всяка година се увеличава с 1,1 процента, съобщи началникът на хирургично отделение д-р Валентин Иванов. За рака на гърдата при мъжете няма скрининг, не се провеждат профлактични прегледи, така както е при жените. По тези причини мъжете с карцином на млечната жлеза идват в по-напреднали стадии, а това прави лечението им по-трудно. Смъртността при мъжете с рак на млечната жлеза е по-висока, отколкото при жените. Клиничната картина е същата като при жените – тумор на гърдата, болка, уплътнение, деформация в по-напредналите случаи, увеличени лимфни възли под мишницата, над ключицата и др. Много е важно при подобни симптоми пациентът да потърси помощ от онколог. Специалистите от КОЦ – Пловдив напомнят, че в семейства, където мъже или жени са имали онкологични заболявания – майки, сестри, лели, братовчедки, са имали рак на гърдата, на яйчници, генетично са по-предразположени към заболяването. Добре е тези хора да не пропускат профилактичните прегледи и то при сериозни онкоспециалисти, съветват лекарите от КОЦ – Пловдив.  ", "date": "2019.12.05", "title": "Лекуват успешно мъж с рак на гърдата в Пловдив"}
{"url": "https://www.monitor.bg:443/bg/a/view/uefa-prashta-var-na-vasil-levski-182668", "text": "УЕФА официално обяви, че в плейофите за класиране на Евро 2020 ще има видео асистент рефери, познати във футболния свят като ВАР. Това означава, че със сигурност системата ще дойде и у нас, защото България посреща Унгария на стадион \"Васил Левски\" на 26 март. УЕФА ще прати мобилен ВАР - минибус, оборудван с техниката, необходима за асистирането на съдиите. Ако България спечели въпросния мач, системата ще остане, защото пет дни по-късно у нас ще пристигне един измежду Румъния и Исландия за решителна битка за място на Евро 2020. Интересното е, че ВАР може да има в България и преди мача срещу Унгария. Това ще се случи, ако „Лудогорец“ успее да се класира за елиминациите в Лига Европа. Ако българският шампион стори това, на 20 или 27 февруари системата ВАР ще дебютира у нас на \"Лудогорец Арена\". Все по-усилено се обсъжда идеята за въвеждането на системата и в Първа лига. Преди дни от Съдийската комисия разкриха, че са пожелали от БФС да им осигури видео асистенти за следващия сезон. По всяка вероятност обаче това няма да се случи, тъй като за цялостно въвеждане на ВАР са необходими към 2 милиона лева – сума, която от БФС към момента не могат да си позволят и усилено се търсят спонсори. Освен това много от стадионите са в плачевно състояние и трудно може да се инсталира необходимата техника. „Вижте, въвеждането на ВАР в България е неизбежно, след като от УЕФА са много доволни от тази система и се предприема курс по разширяване на приложението й. Въпросът е да се осигурят нужните финанси и условия, иначе желанието го има“, коментираха от Съдийската комисия към футболната централа.", "date": "2019.12.05", "title": "УЕФА праща ВАР на „Васил Левски“"}
{"url": "https://www.monitor.bg:443/bg/a/view/ombudsmanyt-iska-redakcija-na-proekta-na-novija-zakon-za-zemedelskite-zemi-182673", "text": "Повече справедливост за дребните собственици и ползватели на земи - за това настоява в становището си до министъра на земеделието, храните и горите Десислава Танева омбудсманът доц. Диана Ковачева във връзка с новия проект на Закона за земеделските земи. Проектът е качен за обществено обсъждане на интернет страницата на МЗХГ. Омбудсманът обръща внимание на факта, че проблемите на поземлените отношения трайно присъстват в жалбите на гражданите до институцията и че в годишните доклади за дейността на институцията до Народното събрание многократно е извеждана препоръката за допълнителни гаранции и повече справедливост в поземлените отношения за „слабата страна“, в лицето на дребните собственици. Затова и основен акцент в становището е да се възстанови нарушеният баланс в поземлените отношения и се даде допълнителна защита на правата на дребните и средните собственици при изработването на новия проект. Мерките, предложени от омбудсмана, са: адекватно данъчно облагане на едрата поземлена собственост; ограничения за притежаването и ползването на земеделски земи; улеснен достъп до земя на безимотни и малоимотни граждани; установяване на минимални размери на арендните/наемните плащания; обвързване на предоставянето на субсидиите за подпомагане на площ с плащането на рента на собствениците на земите по договорите за ползването им; въвеждане на извънсъдебен ред за разрешаването на свързани с плащанията за ползването на земеделските земи спорове. „Част от предложенията са и мерки, препятстващи концентрацията на собственост и ползване на земя. Те са в съответствие с препоръките от „Доброволните насоки за отговорно управление на земеползването, рибарството и горите в контекста на националната хранителна сигурност” на Организацията по прехрана и земеделие, на Резолюцията на Европейския парламент от 27 април 2017 г. относно актуалното положение във връзка с концентрацията на земеделска земя в ЕС (2016/2141(INI)) и в Тълкувателното съобщение на Комисията относно придобиването на земеделска земя и правото на Европейския съюз (2017/C 350/05) от 18 октомври 2017 г.) за разширяването на регулативните и контролните функции на държавата за ограничаване на монопола на едрите собственици и ползватели на земеделски земи и в защита на „слабата страна“ в поземлените отношения. А в България това са милионите дребни собственици на земеделски земи, както и дребните и средните ползватели“, пише в становището си омбудсманът. Доц. Ковачева подчертава и липсата на решения в проекта, засягащи приключването на поземлената реституция. Омбудсманът констатира, че за хиляди граждани възстановяването на правата им не е приключило и те са само „номинални“ собственици, без реален достъп до земя, тъй като не са довършени възстановителните и обезщетителните процедури по реда на Закона за собствеността и ползването на земеделските земи. Диана Ковачева е категорична, че проектът трябва да се съобрази с препоръките на Европейския съд по правата на човека /ЕСПЧ/ за приключване на поземлената реституция, като се въведат в националното законодателство „срокове за изпълнението на административните и съдебни решения на компетентните вътрешни органи, с които е възстановено правото на собственост върху земеделски земи и средство за защита, даващо възможност на заинтересованите лица да получат обезщетение в случай на неспазване на същите тези срокове“. Препоръките на ЕСПЧ се основават на констатациите му за системния характер на нарушението на право на собственост по чл. 1 от Протокол 1 от Конвенцията за защита на правата на човека и основните свободи, каквото е продължителното неприключване на поземлената реституция в България. „Предлагам съобразяването на уредбата на земеползването в проекта на Закон за земеделските земи със съдържащите се предложения като гаранция за устойчиво развитие на поземлените отношения и справедливо разпределение на ползите от земеделската земя в обществото“, обобщава в становището си омбудсманът. Становището на омбудсмана тук: https://www.ombudsman.bg/news/5252", "date": "2019.12.05", "title": "Омбудсманът иска редакция на проекта на новия Закон за земеделските земи"}
{"url": "https://www.monitor.bg:443/bg/a/view/postroihme-centyr-za-deca-autisti-v-severna-makedonija-182644", "text": "Българската държава е построила център за деца-аутисти в Северна Македония. Общо правителството ни е отпуснало 1 млн. лева за реализацията на 11 проекта там, съобщиха от Министерството на здравеопазването. Той беше открит от здравният министър Кирил Ананиев на 5 декември. „Щастлив съм заедно с министъра за здравеопазване на Република Северна Македония Венко Филипче да участвам в официалното откриване на „Център за ранни интервенции и терапии за деца с нарушения от аутистичния спектър“. Това е вторият такъв център, изграден със средства, предоставени от бюджета на Република България. Първият беше открит в Скопие и функционира вече три години, като постига високи резултати при децата, които го посещават. Убеден съм, че центърът в Охрид, който има капацитет над 100 деца, ще прерасне в регионален център, обслужващ деца и други населени места.“ Това посочи министър Ананиев по врееме на откриването. „Днес е празник, защото няма по-благородно и искрено дело от това да помагаш на деца със специални здравни потребности. Това е кауза, която всеки трябва да подкрепи. Горд съм като българин и благодаря на българското правителство, което в рамките на Средносрочната програма успя да отдели необходимите средства за изграждането на този център. За съжаление, в световен мащаб броят на страдащите от аутизъм деца нараства. Затова всички ние трябва да си сътрудничим за създаването на необходимите здравно-социални условия, така че тези деца да водят максимално пълноценен живот“, каза още министърът. Оборудването на Центъра за аутизъм в Охрид също е закупено със средства, предоставени от България, като всички уреди и материали са с производители от страни от Европейския съюз, каквото е и изискването на нашата държава. „Изказвам огромната си благодарност към България и към приятелския български народ за подкрепата“, заяви здравният министър на Република Северна Македония Венко Филипче. За изграждането на аутистичния център България предостави на Република Северна Македония 100 000 евро. И занапред, чрез Средносрочната програма, страната ни ще продължи да отделя средства от националния си бюджет за проекти, свързани със здравето на децата и възрастните от аутистичния спектър, както и за подкрепа в социалната, културната и други приоритетни за Република Северна Македония сфери, стана ясно още от думите на министър Ананиев. Той припомни, че само за 2019 г. българското правителство е отпуснало над 1 млн. лв. за реализацията на 11 проекта в Република Северна Македония, сред които реконструкция на двата моста в Струга и село Ложани, изграждане на спортни съоръжения в Крива паланка, подготовка на софтуер за онлайн обучение на преподаватели, работещи с деца с увреждания и модернизиране чрез спортни съоръжения на спортни зали в 11 детски градини в община Гьорче Петров. Министър Ананиев благодари на правителството на Република Северна Македония, в частност на Министерството на здравеопазването, както и на ръководството на Общата болница в Охрид за предоставените помещения и оказаното съдействие при реализацията на проекта в подкрепа на децата, страдащи от аутизъм. Своята признателност той засвидетелства и към Елизабета Георгиевска, съпруга на Президента на Република Северна Македония, и към председателя на Сдружение „В моя свят“ Стояновски, ангажирани с каузата да помагат на деца с аутизъм и техните семейства. Визитата на министър Ананиев в Република Северна Македония продължава с посещения на селата Бач, Радобор и Чарлия, където той ще се запознае с реализацията на други три проекта – реконструкция на училищни сгради, финансирани по линия на Средносрочната програма за помощ за развитие и хуманитарна помощ на Република България за периода 2016 г.-2019 г.  ", "date": "2019.12.05", "title": "Построихме център за деца аутисти в Северна Македония"}
{"url": "https://www.monitor.bg:443/bg/a/view/v-zala-bajer-podrediha-140-detski-tvorbi-182647", "text": "140 рисунки, дело на 140 деца от цялата страна са подредени на финала на националния конкурс „Моят празник“ в култовата старозагорска изложбена зала „Байер“. Форумът е организиран от община Стара Загора и Център за подкрепа за личностно развитие, за журиране пристигнаха 500 творби от 48 училища , 28 школи и 3 специализирани институции от 18 областни града и 41 селища. Пресяването извърши тричленно жури с председател директора на старозагорската художествена галерия проф. д-р Марин Добрев, творбите бяха в две възрастови групи: от 7 до 10 години и от 11 до 15 години. Специалната награда на община Стара Загора бе присъдена на 13-годишната Елеонора Неделчева от школа „Арт Попово“. 12-годишната Катерина Христова пък от ателието „Даша Батембергска“ в Търговище получи наградата във втората възрастова група.", "date": "2019.12.05", "title": "В зала \"Байер\" подредиха 140 детски творби"}
{"url": "https://www.monitor.bg:443/bg/a/view/makron-otbeljaza-uspehi-na-sreshtata-na-nato-v-london-182656", "text": "Президентът на САЩ Доналд Тръмп напусна срещата на НАТО по същия начин, по който пристигна: шумно, отбелязва френският в. \"Либерасион\". Той се обиди, след като в социалните медии беше разпространен видеозапис, показващ малка група лидери, разговарящи в салоните на Бъкингамския дворец. В него, изглежда, канадският премиер Трюдо се подиграва на навика на Доналд Тръмп да удължава своите пресконференции, забавяйки останалите лидери. Случката се вписа добре в срещата на НАТО, която далеч надмина обикновеното честване на 70-годишнината от основаването на съюза. Френската делегация не криеше задоволството си след публикуването на заключителната декларация, подписана от лидерите на 29-те страни членки. Президентът Еманюел Макрон отбеляза успех и приветства \"началото на размисъла\" за стратегията на НАТО след края на Студената война. Според декларацията генералният секретар Йенс Столтенберг трябва да ръководи \"процес на размисъл, целящ да засили още повече политическото измерение на НАТО, включително консултациите\".  Френският президент не подскачаше от радост на своя подиум и остана скромен. В кулоарите на срещата и сред някои делегации обаче се признаваше с половин уста, че неговата малко груба намеса доведе до започването на дебата. Като цяло, срещата беше успех за френския президент, подчертава в. \"Либерасион\". Всички обаче мислеха за коментара на Макрон за \"мозъчната смърт\" на НАТО - думи, от които той заяви изрично, че не се е отказал. Според мнозина Макрон е прав. Те смятат, че това, за което той всъщност говори, е липсата на стабилна американска подкрепа, започвайки от Белия дом, отбелязва в. \"Ню Йорк таймс\", цитирайки генерала в оставка Дъглас Лут, според когото \"най-голямото предизвикателство е липсата на американско президентско лидерство. Такава липса се случва за пръв път в историята на НАТО и пречи на постигането на напредък и по други предизвикателства, подчертава той. В края на срещата генералният секретар на НАТО Йенс Столтенберг все пак успя да демонстрира единство, отбелязва в. \"Ню Йорк таймс\".", "date": "2019.12.05", "title": "Макрон отбеляза успехи на срещата на НАТО в Лондон "}
{"url": "https://www.monitor.bg:443/bg/a/view/bez-smjana-na-nomerata-pri-pokupka-na-kola-182659", "text": "Вече не е нужно да се подменят табелите с български регистрационен номер при покупка на автомобил, обявиха от СДВР. От 01.12.2019 влезе в сила промяната на наредбата за регистриране, отчет, спиране от движение и пускане в движение, временно отнемане, прекратяване и възстановяване на регистрацията на моторните превозни средства и ремаркета, теглени от тях, и реда за предоставяне на данни за регистрираните пътни превозни средства. При покупко-продажба или промяна на постоянният адрес, не е нужно да се подменят табелите с регистрационен номер. Подменя се само свидетелството за регистрация.", "date": "2019.12.05", "title": "Без смяна на номерата при покупка на кола"}
{"url": "https://www.monitor.bg:443/bg/a/view/bulgaria-air-otnovo-e-aviokompanija-na-godinata-182649", "text": "За втора поредна година националният превозвач на България беше отличен с най-голямата награда от престижния авиационен конкурс Sky Awards. Навръх 17-ия рожден ден на авиокомпанията, на бляскава церемония на 4 декември сред авио и туристически експерти от цял свят, Bulgaria Air беше отличена с приза SKY AWARD 2019. Наградата се присъжда на най-предпочитаната авиокомпанията на българския пазар, а победителят е определен на базата на онлайн гласуване на пътниците, туристически агенти и оценка от международнопризнато експертно жури. За отличието номинирани в същата категория бяха Lufthansa и Turkish Airlines. Националният превозвач спечели и наградата „Най-предпочитана авиокомпания за къси и средни полети от/до България“ (Sky short/middle haul). „Благодаря за наградата. Не я получаваме за пръв път, което означава, че действително предлагаме добър продукт, който постоянно се стремим да развиваме и надграждаме. Нищо от това нямаше да е възможно без помощта на партньорите ни, част от които сте тук днес. Вярвамe, че успехът се крие в поддържането на добри сътрудничества, затова в Bulgaria Air не приемаме другите авиокомпании като конкуренти, а като партньори“, заяви от сцената Мария Стоянова – търговски директор на Bulgaria Air. Победителите в отделните категории се определят на база на онлайн проучване сред пътниците и професионалистите у нас. В него са гласували 6101 души от 147 населени места и 255 експерти от туристическия бизнес. По време на церемонията по награждаване призове получиха още Turkish Airlines, Emirates, Lufthansa, KLM и други авиокомпании. Бяха връчени специални отличия и на най-добрите туристически агенти, а Bulgaria Air изненада и нищо неподозираща дама, която бе сред участниците в проучването на Sky Awards. Тя беше изтеглена на случаен принцип и спечели два безплатни двупосочни самолетни билета до избрана дестинация от портфолиото на Bulgaria Air. Подаръкът на авиокомпанията бе и част от инициативите, с които националният превозвач празнува 17-ия си рожден ден. Всички пасажери на борда на самолетите нa Bulgaria вчера получиха специални ваучери със 17% отстъпка от следващия си полет, а макар поводът да е свършил, празникът продължава днес и утре. Всеки, който честити рождения ден на авиокомпанията при резервация на самолетен билет на 5 и 6 декември, също ще получи 17% отстъпка. Наградите Sky Awards 2019 се провеждат всяка година в началото на декември в в рамките на форума Sky Day, който се организира в чест на Международния ден на гражданската авиация. Тази годината темата бе \"Грижа и удовлетвореност на пътниците и клиентите\".", "date": "2019.12.05", "title": "Bulgaria Air отново е авиокомпания на годината"}
{"url": "https://www.monitor.bg:443/bg/a/view/rasistki-skandal-ot-pyrva-stranica-v-italija-182653", "text": "Най-големият италиански спортен всекидневник \"Кориере дело Спорт\" избра да подклади расистките скандали в Серия \"А\" със заглавие за мача между „Интер“ и „Рома“, който е този петък. Заглавието на първа страница е \"черен петък\", а изобразените играчи са Ромелу Лукаку и Крис Смолинг, които миналия сезон бяга съотборници в „Манчестър Юнайтед“. Някои фенове счетоха заглавието за расистко: \"Точно, когато си мислиш, че италианският футбол не може да стигне по-дълбоко дъно, виждаш това заглавие на първа страница\", пише един от тях. На Ботуша расизмът стана основна тема във футбола през този сезон след скандали с Ромелу Лукаку, Марио Балотели и още няколко тъмнокожи играчи. Изборът на Лукаку и Смолинг за представяне на предстоящия мач не е случайно, тъй като те двамата впечатляват в отборите си през кампанията след трансфера си от „Манчестър Юнайтед“.", "date": "2019.12.05", "title": "Расистки скандал от първа страница в Италия"}
{"url": "https://www.monitor.bg:443/bg/a/view/uchenici-podrediha-blagotvoritelen-bazar-v-pomosht-na-bolen-mladej-182637", "text": "Учениците от Спортното училище в Пазарджик подредиха благотворителен базар в подкрепа на 19-годишния Георги Арнаудов. Младежът страда от онкологично заболяване и се нуждае от животоспасяваща операция в немска болница, за която са необходими немалко средства. Децата-спортисти са изработили коледни сувенири, сурвачки и картички, като с парите от продажбата им ще помогнат за лечението на бившия възпитаник на Професионалната гимназия по икономика и мениджмънт в града. Това не е първата инициатива на младите спортисти в подкрепа на Георги Арнаудов. Силно впечатлени от младостта и смелостта на момчето, учениците на Спортното още преди два месеца сами изработиха и поставиха кутия, в която бяха събрани и са преведени вече по сметка 1400 лева. Всеки човек заслужава да сбъдне мечтите си и да намери щастието си, така коментира ангажираността си един от младите спортисти – деветокласникът Любомир Германов, който дари наградата, която получи от фондация „Надежда за Пазарджик“. Любомир казва, че не познава лично Георги, но това не му пречи да бъде съпричастен. Благотворителните базари за Коледа се превърнаха в традиция за нашето училище. Вече трета година имаме такава инициатива с учениците в подкрепа на деца, които имат нужда от лечение, коментира директорът на Спортното училище Георги Георгиев. И допълва, че трябва да се гордеем с примера, който ни дават нашите млади спортисти. Дарителската сметка на Георги Арнаудов е:  BG72RZBB91551011086230, BIC RZBBBGSF, валута – BG Leva. Благодарим на всички за добротата и вярата.  ", "date": "2019.12.05", "title": "Ученици подредиха благотворителен базар в помощ на болен младеж"}
{"url": "https://www.monitor.bg:443/bg/a/view/api-njama-prichini-za-otlagane-na-tol-sistemata-sled-1-mart-2020-g-182645", "text": "Пътната агенция няма причини да отлага старта на тол системата по-късно от 1 март 2020 г., обяви проф. Олег Асенов, член на УС на Агенция „Пътна инфраструктура“, на форум за новото таксуване. До средата на декември ще започне и втората фаза на техническата експлоатация – тестове по реално изминати маршрути с монтирани бордови устройства, съобщи министърът на регионалното развитие и благоустройството Петя Аврамова. „Всяка реформа не става с магическа пръчка, нито минава напълно гладко и безболезнено“, отбеляза тя. „Бих призовала да не се спекулира със страховете на хората. Те нямат нужда от нови кошмари. Пътищата не са на ГЕРБ, БСП, не са на нито една друга политическа партия. Те са на всички български граждани и затова темата не бива да се политизира“, каза министърът. Аврамова припомни пред форума, че според анализите на експертите на Световната банка предложените за обществено обсъждане тол такси няма да имат негативно въздействие върху цените на стоките. Максималното поскъпване на храните, които са на трапезата на българина всеки ден, ще бъде с до 2 ст. на кг или литър, добави тя. „Новият модел на пътно таксуване, който по същността си представлява радикална реформа в събирането на пътни такси, отразява принципа за справедливост както към самите превозвачи, така и към обществото като цяло“, посочи още министър Аврамова. Според проучване на общественото мнение от първите месеци на въвеждането на тол системата мнозинството от българите споделят тезата, че превозните средства, които амортизират повече пътната настилка, трябва да плащат по-високи такси. „Сега е точно обратното - две трети от приходите от винетки са от леките автомобилите и една трета – от товарните автомобили и автобусите. Надявам се с въвеждане на тол таксуването да се възстанови балансът и пътната инфраструктура да започне да се самоиздържа“, подчерта министър Аврамова. „ТОЛ системата се въвежда сравнително късно в нашата страна, но сега е моментът, когато в Европейския съюз върви дебат за дефиниране на политиките за свързаността, декарбонизацията и дигитализацията. По отношение на темата за свързаността до сега в България са инвестирани огромни ресурси за изграждането на пътната инфраструктура. Оттук нататък, правителството, данъкоплатците и ползвателите на инфраструктурата имат ангажимент да поддържат тази инфраструктура и да разпределят тежестта за нейното ползване“, посочи транспортният министър Росен Желязков. Министърът обяви, че преди дни в Съвета на ЕС, формат Транспорт бе приет общ подход за измененията на Директива 1999, с която се регламентира системата на евровинетката. С промените ясно се разграничават превозните средства с категория Евро 5 и 6 от тези с по-ниска категория, като се налага принципът да плаща повече не само този който разрушава инфраструктурата, но и този който замърсява. По думите му българската страна има значителен принос за приемането на този механизъм. „По време на обсъжданията нашето настояване беше от обхвата на евровинетките да бъдат изключени леките автомобили, мини бусовете и леките товарни автомобили. Това е подходът, който ние защитаваме и на национално ниво, като тежестите трябва да бъдат правилно разпределени“, изтъкна министър Желязков. Той допълни, че през следващите години постъпленията от ТОЛ системата ще бъдат основен приход за изграждането и поддържането на пътната инфраструктура, както и за реализация на политики, като свързаност и декарбонизация. Благодарение на въвеждането на електронната винетка от началото на 2019 г., както и заради засиления контрол чрез стационарни точки и мобилни екипи към 30 ноември 2019 г. са продадени 7 761 239 електронни винетки на стойност 373,4 млн. лв. Направили сме разумен график за тол системата и смятаме, че няма причина нейният старт да бъде отложен, каза Асенов. Средствата, които постъпват от пътни такси – винетни и тол, ще бъдат инвестирани в изграждането, ремонтът и рехабилитацията на републиканската инфраструктура. По предварителни разчети за 2020 г., ако се запазят таксите, както са предложени в тарифата, приходите от таксуване на база изминато разстояние за десет месеца ще са за близо 450 млн. лв., посочи Асенов. Той представи философията и същността на електронната система. До 16 декември 2019 г. Тарифата с предложените размери на тол таксите за пътните превозни средства с обща технически допустима максимална маса над 3,5 т е в процедура на обществено обсъждане. Предложеният обхват е от 6 050 км при близо 20 000 км републиканска пътна мрежа, за която камионите и автобусите сега плащат винетни такси. Системата е изградена с обхват над 16 000 км, припомни изпълнителният директор на „Капш Трафик Солюшънс“ Михаел Вебер. Това е обхватът по Техническото задание към проекта. Той каза, че тази инфраструктура позволява стриктен контрол и тя гарантира, че всеки, който ползва платените пътища, ще плаща.", "date": "2019.12.05", "title": "АПИ: Няма причини за отлагане на тол системата след 1 март 2020 г."}
{"url": "https://www.monitor.bg:443/bg/a/view/naum-shopov-mladshi-stana-tatko-na-amaja-snimki-182657", "text": "Младият актьор с медицински ценз Наум Шопов-младши стана татко. Годеницата на звездата от лекарската сага „Откраднат живот“ Теа Минкова роди момиченце днес. За щастливата новина родителите съобщиха в социалните мрежи. От публикацията се разбира, че детето носи нестандартно име - Амая. Наум и Теа пуснаха и снимки с новородената си рожба. Припомняме, че стана ясно, че двойката е в очакване на наследник през юни. Тогава те пуснаха снимки от плажа на о. Тасос, с която съобщиха благата вест. Годежът на Шопов и Минкова датира от миналия ноември.", "date": "2019.12.05", "title": "Наум Шопов-младши стана татко на Амая (СНИМКИ)"}
{"url": "https://www.monitor.bg:443/bg/a/view/ot-dogodina-bio-produktite-vlizat-v-detskite-gradini-182661", "text": "Био продуктите влизат в менюто за хранене в детските градини от догодина. Това обяви зам.-министърът на земеделието Чавдар Маринов по време на форума \"Да! На българската храна\". В земеделското министерство към вече действащата схема \" Училищен плод и училищно мляко\". Тя съществува от 9 години и обхваща над 3600 учебни заведения на територията на страната, а децата, които се възползват от нея са над 470 хил. Нововъведението се изразява в повишаване на дела на българските плодовете и зеленчуците, предлагани в градините и училищата. Планираното увеличение е от една трета на 50%. Съгласно приетия през март План за развитие на биологичното производство се предвижда до 2021 г. био храните в училищни столове и градини да бъдат поне 5%. Очаква се доставките да започнат още догодина, а първоначално биологични продукти. \"Наблюдава се изключителен ръст на биологичното производство последните 10 години\", допълни Маринов. „Отчита се над 20 пъти увеличение на операторите на биопродукция. През 2008 г. земеделските производители, преработватели и търговци са били едва 300, а сега вече наброяват 6600. На форума бе предложена е и доставка на български пчелен мед, защото в страната се произвеждат 2500 т био мед“, добави той. И подкрепи идеята си чрез данни, според които България е немалък лидер по износа на мед, а купувачите са не само европейски страни, но и САЩ, Китай, Япония и Саудитска арабия. Мариана Кукушева председател на Националния браншови съюз на хлебарите и сладкарите (НБСХС) го опонира. „Пакетите, които раздаваме през своите социални програми на хората в неравностойно положение, не са от храни произведени в България“, припомни тя. Освен това изрази своите притеснения, че след обезличаването на българския туристически продукт, ще последва същото и за българските храни. Като представител на един от преработвателите в страната, тя призова в бюджета „Създали смее работна група специално за търговците на плодове и зеленчуци, изработването на регистър, който да легализира движението на плодове и зеленчуци, за да знаем откъде идва стоката“, обяви Маринов в отговор на нападките. Той се съгласи, че мястото и истината са в преработката, с което подкрепи думите на депутата Йордан Апостолов от НФСБ, че не трябва да бъдем суровинна база на ЕС.", "date": "2019.12.05", "title": "От догодина био продуктите влизат в детските градини"}
{"url": "https://www.monitor.bg:443/bg/a/view/ivan-vazov-i-javorov-stavat-zelena-zona-vijte-ulicite-182643", "text": "Нови места в зелена зона ще бъдат разкрити в столичните квартали „Иван Вазов“ и „Яворов“ по искане на гражданите. За готовността да бъдат обособени места за платено паркиране съобщи и.д. директора на Центъра за градска мобилност (ЦГМ) Румяна Милова пред „Монитор“. Тя обясни, че става въпрос за два малки участъка в районите „Слатина“ и „Триадица“. За „Слатина“ новите места попадат в карето, заключено между улиците „Шипченски проход“, „Цариградско шосе“ и „Акад. Людмил Стоянов“, а за „Триадица“ - в участъка между бул. „България“ и улиците „Петко Каравелов“, „Балша“ и „Бяла черква“. „От живущите в двата района получаваме сигнали за искане на разкриване на зона от година. Когато разширявахме зелената зона последния път, те се забавиха с исканията си и в крайна сметка районните кметове не внесоха докладите си в Столичния общински съвет (СОС)“, коментира Милова. Новите районни кметове на „Слатина“ и „Триадица“ вече подготвят обществени обсъждания, след което се очаква да въведат и конкретни доклади за гласуване в СОС. В „Триадица“ още следващата седмица ще бъде проведена дискусия с гражданите. Милова обясни също, че след решение на общинския съвет на ЦГМ ще е нужен около месец, за да разчертае новите места. Тя обаче подчерта, че от дружеството продължават инициативата за ремонти на тротоарите в зоните за платено паркиране, което би забавило въвеждането на новите места. В началото на ноември миналата годината зелената зона в София бе разширена с 5500 места в “Оборище“, „Лозенец“, „Възраждане“ и „Красно село“. През 2017г. в район „Средец“ бяха разкрити 1193 платени паркоместа, а в „Лозенец“ - 3500.", "date": "2019.12.05", "title": "„Иван Вазов“ и „Яворов“ стават зелена зона (ВИЖТЕ УЛИЦИТЕ)"}
{"url": "https://www.monitor.bg:443/bg/a/view/stroiteli-predlagat-zastrojavane-na-kalkanite-na-blokovete-182642", "text": "Собствениците на терени в междублокови пространства да бъдат компенсирани със съседни регулирани парцели или или със земеделски земи, с възможност за застрояване, а също да се разреши строителството на калкан към вече съществуващите сгради предлагат от Националната асоциация на строителните предприемачи. Според тях, това като запази правото на притежателите да използват и устроят терените си. За тези промени настояват членовете на. Организацията обединява над 20 утвърдени строително-инвестиционни компании, опериращи предимно на територията на Столична община. „Страхът от превръщането на междублоковите пространства в строителна площадка е залегнал в съзнанието на жителите на почти всички квартали. Нашето предложение е този проблем да бъде решен чрез подходящи алтернативи за тези пространства, за да се запазят правата на собствениците им, като същевременно се гарантира спокойствието на живущите. Това може да стане и чрез регулиране на парцели, позволяващи изместване на имотите по калканите на съществуващите блокове. По този начин входовете на комплексите ще се увеличат, без да се нарушава концепцията на сградите“, коментира Александър Ваклин, член на НАСП. По думите му е възможен и вариант, при който държавата изплаща на собствениците стойността на проблемните имоти, защото именно тя е органът, който е върнал правото им на собственост, но не позволява то да бъде реализирано. Членовете на НАСП В момента регулацията позволява жилищни имоти в смесени сгради на практика да се изграждат с по-малки отстояния, каквито са позволени при другите типове строителство. „Ще работим заедно със сформираната вече по инициатива на Столична община група от УАСГ за съобразяване на отстоянията между новопроектираните сгради и околните обекти. За да се постигне хармонична среда с добра инфраструктурна обезпеченост, е важно в този процес да се вземат предвид размерите на имотите и улиците, а приходите от строителството да се влагат в облагородяване на заобикалящата среда. И разбира се, тези промени трябва да се приложат в изискванията за плътност на застрояването“, казва Йордан Тарашманов, член на УС на НАСП.", "date": "2019.12.05", "title": "Строители предлагат застрояване на калканите на блоковете"}
{"url": "https://www.monitor.bg:443/bg/a/view/djimi-kartyr-be-izpisan-ot-bolnica-182648", "text": "Бившият президент на САЩ Джими Картър бе изписан от болница, където бе приет през уикенда заради инфекция на уринарния тракт, предаде Франс прес, като се позова на фондацията, която носи неговото име. Центърът Картър съобщи, че 95-годишният бивш президент гори от нетърпение да се прибере при съпругата си, 92-годишната Розалин Картър, в дома им в Плейнс, в югоизточния щат Джорджия, за да продължи да си почива и да се възстановява. Той бе хоспитализиран броени дни след като бе изписан от болница на 27 ноември след лечение заради мозъчен кръвоизлив. Тогава Картър се подложи на операция за намаляване на вътречерепното налягане, което било повишено заради кръвоизлив, причинен от скорошни падания.  Джими Картър е рекордьор по дълголетие сред президентите на САЩ в историята. Демократът Картър заема поста между 1977 и 1981 г., като при опита си за преизбиране през 1980 г. е победен от републиканеца Роналд Рейгън.  През 2002 г. бившият президент на САЩ получава Нобеловата награда за мир за своите усилия за мирно решение на международните конфликти, за насърчаване на демокрацията и човешките права и за социална и икономическа справедливост.", "date": "2019.12.05", "title": "Джими Картър бе изписан от болница"}
{"url": "https://www.monitor.bg:443/bg/a/view/djonsyn-obeshta-che-pri-pobeda-britancite-shte-sprat-da-chuvat-dumata-brekzit-182646", "text": "Британският премиер Борис Джонсън заяви, че ако неговата Консервативна партия спечели парламентарните избори другата седмица, то обществото може скоро да спре да говори за Брекзит, предаде Ройтерс. Джонсън обещава да прокара през парламента договорената от него сделка за развода с ЕС до 31 януари. Проучванията на общественото мнение отреждат победа на консерваторите на предсрочните избори във Великобритания на 12 декември. Големият брой нерешили как ще гласуват избиратели обаче означава, че изходът от вота не е ясен. ЕС отложи три пъти Брекзит, който първоначално бе предвиден за края на март. Джонсън каза снощи, че ако спечели изборите, парламентарната агония ще приключи и излизането на Великобритания от Европейския съюз няма повече да бъде бавено. Лидерът на проевропейската опозиционна партия Либерални демократи Джо Суинсън каза, че може да работи с лейбъристите в един евентуален парламент без мнозинство, ако те отстранят своя лидер Джереми Корбин, предаде още Ройтерс. Суинсън повтори обещанието си да не открива пътя към властта нито на Джонсън, нито на Корбин, ако някой от двамата се нуждае от коалиционен партньор, за да управлява. \"Либералните демократи ще работят, за да спрат Брекзит\", подчерта тя и даде да се разбере, че нейната партия подкрепя предложения от лейбъристите нов референдум по въпроса. Либералните демократи, които се представят като единствената партия, искаща да спре излизането на Великобритания от Европейския съюз, изостават от консерваторите и лейбъристите в проучванията на общественото мнение. Те обаче може да имат важна роля в новия парламент, ако никоя от двете големи партии не спечели мнозинство и се окаже, че е необходим по-малък партньор за формиране на правителство, отбелязва Ройтерс.", "date": "2019.12.05", "title": "Джонсън обеща, че при победа, британците ще спрат да чуват думата Брекзит "}
{"url": "https://www.monitor.bg:443/bg/a/view/razbiha-banda-ot-hakeri-izvyrshvala-finansovi-izmami-182654", "text": "Прокуратурата е повдигнала обвинения по случая на шестима лица, като единият е с постановена мярка „парична гаранция“, поради влошено здравословно състояние. Повечето от тях са осъждани за финансови измами и кражби. Един от тях е с ливанско гражданство, друг е с българо-иранско, а останалите са български граждани. Измамата бандитите осъществявали като „прониквали“ в електронните пощи на търговско дружество чрез налучкване на паролата, изпращане на фишинг имейл или чрез компютърен вирус. Те следяли внимателно кореспонденцията между две търговски дружества и се намесвали в момента, в който се уговарят условията по плащането. Тогава измамниците правели фалшив имейл адрес, който е почти идентичен с този на дружеството получател на средствата от сделката. Те посочвали IBAN, който бил на фирма с фиктивни собственици – финансовите мулета на бандата. У нас схемата действала така: Регистрира се дружество, чийто собственик и управител е социално слабо лице, с капитал от 2 лева и при определени адвокати на тяхно име се откриват банкови сметки и се активира онлайн банкиране. След това средствата от престъпната си дейност те разпределят в банкови сметки в Китай. Използваните такива фирми са над 90. Измамените са най-вече от САЩ и Западна Европа. Финансовите мулета измамниците набирали в гр. София и гр. Своге. Вчера при претърсвания в гр. София, гр.Своге и село Новачено били намерени и иззети компютърни конфигурации, таблети, копирани лични документи и пластики. „За първи път се стига до едно ниво, което е над финансовите мулета“, коментира директорът на ГДБОП Ивайло Спиридонов. „Стигнахме до лицата, които правят една фирма, теглят пари и прехвърлят парите по електронен път. Хакването на мейлите е било от цял свят. Много български граждани стават жертва и впоследствие \"финансови мулета\". Тази престъпна дейност придобива епидемичен характер.“, допълни той. „Измами като тази се случват от 2006 г. Това е поредната разбита група. Механизмът на “Ливанската пералня” представлява - хакер, който заразява компютър, компрометира се пощенската кутия на фирми-жертви, следи се кореспонденция между фирми и на определен етап когато се стига до сделка, фактурите се подменят. Фирмата-жертва не превежда парите си на компаниите, с които има отношения, а на сметка, която се контролира от измамниците. Парите се превеждат по сметките в България. Чрез интернет банкиране организаторите са прали парите към Хонконг\", заяви ръководителят на специализирания отдел \"Киберпрестъпност\" в ГДБОП Явор Колев.", "date": "2019.12.05", "title": "Разбиха банда от хакери, източила над 100 млн. лв. (ОБЗОР, СНИМКИ и ВИДЕО)"}
{"url": "https://www.monitor.bg:443/bg/a/view/dominacija-na-bylgarkite-v-adriaticheskata-liga-po-basketbol-182663", "text": "Баскетболистките на \"Монтана 2003\" надвиха последния непобеден отбор в Адриатическата лига - словенския \"Цинкарна\" (Целе). Шампионките на България осъществиха страхотен обрат в своята зала \"Младост\" и победиха с 84:79 съперника в 8-ия кръг на регионалната надпревара. \"Берое\" (Стара Загора) също записа успех, след като се наложи със 107:68 точки над босненския \"Бановичи\". Така \"Монтана 2003\", \"Берое\" и \"Цинкарна\" делят първите три места във временното класиране с по 7 победи и 1 поражение. В следващия кръг съставът от Монтана гостува на \"Будучност\" в Черна гора, а \"Берое\" гостува в словенския град Целе. Срещу тима на \"Цинкарна\" страхотен мач за \"Монтана 2003\" изигра Тина Требец, която вкара 35 точки и овладя 9 борби, а 13 точки добави Христина Иванова. За \"Берое\" отличен двубой направи Теодора Динева с 26 точки и 8 борби. Жаклин Златанова регистрира дабъл-дабъл от 14 точки и 12 борби, а още четири състезателки на старозагорския състав завършиха с двуцифрен актив. Мачът срещу \"Бановици\" пък бе най-резултатният до момента в надпреварата за първенеца в Адриатическата лига \"Берое\".", "date": "2019.12.05", "title": "Доминация на българките в Адриатическата лига по баскетбол"}
{"url": "https://www.monitor.bg:443/bg/a/view/volejbolistkite-na-levski-sys-zaguba-v-chalyndj-kyp-182665", "text": "Волейболистките на \"Левски\" тръгнаха със загуба в европейския клубен турнир Чалъндж Къп. \"Сините\" отстъпиха като гости на швейцарския вицешампион \"См'Аеш\" (Пфефинген) с 1:3 в първия мач от 1/16-финалите. Най-резултатна за \"Левски\" бе Моника Кръстева с 23 точки. Реваншът е на 19 декември от 17,00 часа в София. За да стигнат до решителен \"златен гейм\" и възможност за продължаване напред, българките се нуждаят от успех с 3:0 или 3:1 гейма.", "date": "2019.12.05", "title": "Волейболистките на \"Левски\" със загуба в Чалъндж Къп"}
{"url": "https://www.monitor.bg:443/bg/a/view/vypreki-protestite-oficer-i-shpionin-na-polanski-zakova-pet-nominacii-za-nagradite-lumier-182636", "text": "Новият филм на Роман Полански - „Офицер и шпионин“, получи пет номинации за престижните френски киноотличия „Люмиер“. Лентата ще се бори в категориите за най-добър филм, режисьор, сценарий, кинематография и актьор в лицето на Жан Дюжардан. Обявяването на претендентите за наградите, раздавани от академията „Люмиер“, идва седмици, след провеждането на няколко демонстрации против Полански. Още официалната премиера на „Офицер и шпионин“ във Франция беше белязана от протести на феминисти. До това се стигна, след като фотографка обвини режисьора, че е упражнил физически и сексуален тормоз върху нея. Става въпрос за Валентин Моние, според която нападението се е случило в хижата на режисьора в швейцарския ски курорт Гщаад през 1975 г., когато тя е била на 18 години. По-късно Полански беше предложен за изключване от Дружеството на френските автори, режисьори и продуценти, като това се очаква да стане факт идната пролет по време на общото събрание на организацията. Само преди дни пък студенти стартираха петиция против провеждането на лекция на Роман Полански в университета в Лодз, където и самият той е завършил. Редица кинодейци пък искаха номинациите на „Офицер и шпионин“ за наградите на Европейската филмова академия да бъдат анулирани. Въпреки че се нарежда сред филмите, които ще се борят за най-важните награди на „Люмиер“, с най-много номинации се разписва френското предложение за „Оскар“ - „Клетниците“. Заглавието, режисирано от Ладж Ли, ще протегне ръка към седем статуетки на прочутите като „френските Златни глобуси“ отличия. Академията „Люмиер“ е съставена от 100 журналисти от 20 различни страни. Тази година е специална за наградите, предвид, че за първи път в категорията за най-добър режисьор ще фигурира името на автор на анимационна продукция – Джеръми Клапин (I Lost My Body). Наградите ще бъдат раздадени в зала „Олимия“ в Париж на 27 януари.", "date": "2019.12.05", "title": "Въпреки протестите: „Офицер и шпионин“ на Полански закова пет номинации за наградите „Люмиер“"}
{"url": "https://www.monitor.bg:443/bg/a/view/pivovari-zasadiha-styklena-elha-za-koleda-182635", "text": "13-етажна  стъклена елха „засадиха“ в центъра на старозагорския парк „5 октомври“ пивоварите от „Загорка“, която ще грейне в светлини заедно с оригиналното дърво пред общината.  За направата на „дръвчето“ са използвани над 600 бутилки, идеята е всеки който по празниците реши да върне използвания в дома му амбалаж да получи 500-милилитрова пълна „Загорка специално“ с персонализиран етикет. „Загорка е най-иновативният и прогресивен бранд в България и за нас е важно непрекъснато да създаваме нови преживявания за нашите потребители. Но Загорка е традиционен посланик на „Доброто тук!“ и затова ние не просто създаваме нещо ново и атрактивно, а го правим с идея да вдъхновяваме и да мотивираме все повече хора да вярват и да случват „Доброто тук!“. В месеца на най-уютния празник, ние не само ще зарадваме жителите и гостите на Стара Загора с една впечатляваща коледна елха, не само ще изненадаме посетителите с личен подарък, но ще отправим своя призив за по-голяма отговорност към природата. Защото стъклената бутилка е най-устойчивата опаковка. Искаме по този празничен начин да припомним на потребителите защо е важно да ги връщат“, коментира мениджърът на пивоварното дружество  Ондрей Коуцки. Атрактивната украса обаче се възприема нееднозначно от жителите на Града на липите, някои не са съгласни тази „елха“ да бъде монтирана в непосредствена близост с Братската могила, други недоумяват как се съчетават „сърп и чук“ с …пиво. Само на метър от основния камък за възстановяването на опожарения през Руско-турската освободителна война град пък е разположен дървена барака, предлагаща …белгийски шоколади.  ", "date": "2019.12.05", "title": "Пивовари „засадиха“ стъклена елха за Коледа"}
{"url": "https://www.monitor.bg:443/bg/a/view/ninova-otricha-dogovorki-za-subsidijata-s-borisov-182634", "text": "", "date": "2019.12.05", "title": "Нинова отрича договорки за субсидията с Борисов"}
{"url": "https://www.monitor.bg:443/bg/a/view/it-kadri-na-su-s-naj-visoki-dohodi-pribirat-po-4-bona-mesechno-182629", "text": "Студентите, които завършват в направление „Информатика и компютърни науки“ в СУ „Св. Климент Охридски“, получават най-високи облагаеми доходи. Тяхното месечно възнаграждение е 4193 лв., сочат резултатите от новото издание на Рейтинговата система на висшите училища за 2019 г. В същото време техните колеги от Нов български университет имат доход от 3438 лв. , в Американския университет в България сумата е 2721 лв. В Университета по библиотекознание и информационни технологии студентите в направление „Информатика и компютърни науки“ пък облагаемият доход пада двойно – 2129 лв.. Средният месечен облагаем доход на всички възпитаници пък е 2586. На второ място по облагаем доход се нареждат студентите от направление „Математика“ с 2435 лв. Трети в тази класация са възпитаниците на специалности, свързани с „Проучване, добив и обработка на полезни изкопаеми“ с 2336 лв. По време на представянето на Рейтинговата система ръководителят на консорциума, който подготвил новото издание, Георги Стойчев открои три типа професионално направление. Първите са тези, при които има значение в кой университет са завършили студентите. Стойчев даде пример с „Икономика“, „Природни науки“ и „Право“. В университетите, в които се преподава по тези направление има разлика в стипендиите на учениците, безработицата сред завършилите, приложението на придобитите знания. Към втория тип направления спада „Медицината“, при която не е от значение в кой университет са се обучавали студентите, тъй като техните показатели са близки. При последният тип е важна специалността, а не направлението и мястото. В направление „Архитектура, строителство и геодезия“ кадрите на Университета по архитектура, строителство и геодезия са архитекти и инженери, а на в Академията на МВР по-скоро се насочват към администрацията. Софийският университет „Св. Климент Охридски“ е първи в 21 професионални направления, стана ясно още при представянето на резултатите. Той обаче е и вузът с най-голям брой направления. След него се нарежда Техническият университет в София, който е лидер в 6 направления. Трети пък е Медицински университет София с четири първи позиции.", "date": "2019.12.05", "title": "IT кадри на СУ с най-високи доходи, прибират по 4 бона месечно"}
{"url": "https://www.monitor.bg:443/bg/a/view/bezplatno-shte-preglejdat-v-kardiologijata-v-bolnicata-v-pazardjik-182628", "text": "Лекарите от Кардиологично отделение към „МБАЛ-Пазарджик“ стартират кампания за  безплатни профилактични  прегледи. Те ще се провеждат от  9 до 27 декември, от 15 до 18ч., в Кардиологично отделение. Предварително записване на тел.  034/ 408 729, съобщиха от здравното заведение. Кампанията е предназначена за пациенти със сърдечно- съдови заболявания като състояние след преживян миокарден инфаркт или мозъчен инсулт; хронична сърдечна недостатъчност; ритъмни нарушения, също и за пациенти с рискови фактори за сърдечно- съдови инциденти като  артериална хипертония, дислипидемия (повишени стойности на холестерола), захарен диабет, тютюнопушене, наднормено тегло. Направления по НЗОК не се изискват. По възможност пациентите трябва  да представят медицинска документация (епикризи, изследвания) и медикаментите, които приемат. Прегледите са част от кампания на лечебното заведение за ранно откриване и проследяване на заболяванията.    ", "date": "2019.12.05", "title": "Безплатно ще преглеждат в кардиологията в болницата в Пазарджик"}
{"url": "https://www.monitor.bg:443/bg/a/view/pone-100-tona-pileshko-meso-sys-salmonela-na-bylgarskija-pazar-182639", "text": "Най-малко 100 тона пилешко месо със салмонела от Полша са стигнали до българския пазар, признаха от Агенцията по храните. Част от месото е иззето, засега няма данни за заболели от салмонелоза потребители. \"По отношение полското месо със салмонела нотификациите не са една или две. В България като засегната страна вече сме получили 16 такива нотификации\", заяви пред БНР доктор Кремена Стоева от Агенцията по храните. Тя отказва да каже кога е дошло първото предупреждение от Европейската система за бързо реагиране. \"Но към всяка влязла нотификация Агенцията е предприела съответните мерки\". Въпреки мерките, огромно количество полско пилешко месо със салмонела е стигнало до България. Д-р Стоева не е готова да говори за конкретни количества. Коментираме медийни твърдения: \"Най-малко сто тона през една фирма, която е излязва в медиите, аз не мога да кажа, е изтъргувала на българския пазар\". Салмонелата не е устойчива на високи температури и, ако месото е топлинно обработено, риск от зараза няма, казва експертът.", "date": "2019.12.05", "title": "Поне 100 тона пилешко месо със салмонела на българския пазар"}
{"url": "https://www.monitor.bg:443/bg/a/view/ana-marija-izhvyrli-radostna-ot-igri-na-voljata-182630", "text": "Ана-Мария разгроми най-близкия си човек в „Игри на волята“ - Радостина. Двете бяха номинирани и се изправиха една срещу друга. Оперната певица изпрати вкъщи „майка си“, както я наричат останалите участници. Победата на Ана-Мария бе изненадваща, тъй като за никого не е тайна, че тя е най-слабият участник в шоуто от самото начало. Първото изпитание в елиминационния дбувой беше за точност. Двете разполагаха с осем ринга, които трябва да нанаижат и да изпишат думата победа. За втората част имаха по пет топки, с които трябваше да съборят пъзела на противника. Тази която първа разруши пъзела печели битката. Ринговете се оказаха трудна задача за Радостина и тя не успя да се справи с тях, докато Ана-Мария ги наниза бързо и успя да събори пъзела, с което спечели битката и влече в топ 5 на шоуто и е единствената жена стигнала до този етап. Междувременно Пламен постави световен рекорд в шоуто с победата си в битката за имунитет. Пред всеки войн имаше везна, която те трябваше да придържат с един крак и да балансират делвата, която се намираше на другия край. Най-дълго задържа делвата Пламен, като на финала битката беше ожесточен между него и Юлиян, но в крайна сметка пожарникарят се оказа по-добрият и успя да задържи делвата над час и половина. Рекордът на тази битка във всички територии, в които се излъчва формата, е 56 минути.", "date": "2019.12.05", "title": "Ана-Мария изхвърли Радостина от „Игри на волята\""}
{"url": "https://www.monitor.bg:443/bg/a/view/ognen-ad-glytna-182688", "text": "Четиринайсет души се водят безследно изчезнали в Украйна при пожар в Одеса, съобщи днес президентът Володимир Зеленски, цитиран от Франс прес. Огънят обхванал вчера сграда в центъра на града, където са разположени помещения на средни и висши учебни заведения. Загинала е 16-годишна студентка, пострадали са още 27 души.  Тази сутрин пожарът бе потушен, но десетки огнеборци все още претърсват развалините на шестетажното здание, частично разрушено. Зеленски изрази във Фейсбук надежда да бъдат открити живи, колкото може повече от изчезналите. Сред ранените има седем пожарникари, петима от пострадалите са в тежко състояние. Властите са започнали разследване по случая. Едноминутно мълчание бе обявено във Върховната рада - украинския парламент.", "date": "2019.12.05", "title": "Огнен ад глътна 14 души в Украйна"}
{"url": "https://www.monitor.bg:443/bg/a/view/felisiti-djouns-e-bremenna-s-pyrvoto-si-dete-182641", "text": "Британската звезда Фелисити Джоунс е в очакване на първата си рожба. Актрисата е прочута с желанието си да запази личния си живот далеч от светлините на прожекторите. Въпреки това неин говорител потвърди щастливата вест пред медии. Татко на бебето ще бъде съпругът на Джоунс - Чарлз Гард. Двамата се разходиха до олтара през лятото миналата година, като започнаха връзката си три години преди това. Бъдещите родители се сближиха, след като актрисата се раздели със скулптора Ед Форнилес след 10-годишна любовна авантюра. Това е причината да продължавам да правя рамонтични филми. Странно как това да гледаш добра любовна история никога не доскучава\", коментира неотдавна звездата от \"Rogue One: История от Междузвездни войни\".", "date": "2019.12.05", "title": "Фелисити Джоунс е бременна с първото си дете"}
{"url": "https://www.monitor.bg:443/bg/a/view/kuzmanov-na-1-4-final-na-turnir-v-tajland-182638", "text": "Националът за Купа „Дейвис“ Димитър Кузманов се класира за четвъртфиналите на турнира по тенис на твърди кортове в Нонтабури (Тайланд) с награден фонд от 15 хиляди долара. Поставеният под номер 3 Кузманов победи квалификанта от Корея Джеа Мун Ли с 6:0, 7:5 след 79 минути. 26-годишният пловдивчанин доминираше изцяло в първия сет, а във втория реализира обрат след изоставане от 1:3 гейма. Така той си осигури 2 точки за световната ранглиста и 348 долара, а за място на полуфиналите ще срещне французина Бенжамен Пиетри. В същото време България заслужи ново признание от Международната тенис федерация (ITF), като трима наши представители намериха място в комисиите с мандат 2020-2021 г. Вицепрезидентът на БФТ д-р Георги Крумов беше утвърден за член на комисията за ветерански тенис, капитанът за Купа „Дейвис\" и национален треньор Тодор Енев стана член на комисията на треньорите, а бившият генерален секретар на БФТ Катерина Генова бе преизбрана за втори мандат в комисията по плажен тенис. По-рано през тази година по време на Конгреса на ITF президентът на федерацията ни Стефан Цветков бе избран за втори мандат за член на Борда на директорите на световната тенис централа.", "date": "2019.12.05", "title": "Кузманов на 1/4-финал на турнир в Тайланд"}
{"url": "https://www.monitor.bg:443/bg/a/view/zakopchaha-serien-izvyrshitel-na-grabeji-v-shumen-182617", "text": "38-годишният Недко Маринов от Варненското село Игнатиево е бил арестуван в Шумен за няколко дръзки грабежа, придружени с физическа сила и заплахи с нож, съобщи говорителят на полицията в Шумен Ася Йорданова. От Апелативната прокуратура във Варна обявиха, че Маринов е задържан за 72 часа, а окръжното обвинение в Шумен ще внесе искане за мярка за неотклонение „Задържане под стража“. Криминалистите работили по задържания от 8 октомври т. г. Тогава в полицията постъпил сигнал за грабеж на кръстовището на ул. „Алеко Константинов“ и „Петко Българанов“. Според сигнала неизвестен мъж използвал физическа сила и взел чантата на 42-годишна жена. В чантата имало лични документи, 250 лева и два мобилни телефона. Нападението било придружено със заплаха с нож. С ножа нападателя отрязал дръжките на чантата. Малко по-късно 18-годишен ученик дал показания в полицията, че на 6 октомври е бил нападнат с нож в същия район на Шумен. Със същия почерк било и нападение към 20:30 часа на 20 ноември. В района на кръстовище на „Одрин“ и „Никола Вапцаров“ в кв. Тракия мъж отново нападнал жена, заплашил я с нож, порязал й с него ръката, срязал дръжките на чантата й и я отнел. Вътре имало документи и 50 лева. Този случай бил добавен към първите, след като от МБАЛ подали информация за жена, пострадала от нападение с хладно оръжие. Още след първия случай криминалистите от РУ – Шумен започнали да проверяват широк кръг заподозрени. На 23 ноември непознатият отново се „обадил“. Нападнал в гръб 19-годишно момиче и направил опит да вземе чантата й. Пак с нож, порязал момичето в областта на лицето. То обаче успяло да избяга и да съобщи в полицията за нападението. Разработен бил комплекс от издирвателни и информационно-аналитични мероприятия, включително и специализирани акции в тъмните часове на денонощието в районите, в които имало нападения. Характерно за всички случаи било, че нападенията са в гръб, използва се хладно оръжие и е проявена особена дързост. Полицията влязла в дирите на криминално проявен мъж и на 3 декември бил установен и задържан Недко Маринов. В хода на оперативните действия били намерени и иззети вещи, обект на посегателствата. Открити са дамските чанти на двете жени и двата мобилни телефона. Според информация от полицията мъжът е осъждан за множество кражби и серия грабежи през 1999 година в Шумен. Присъдите му за грабежи, отнемане на МПС, грабежи на коли, кражби хулиганство и нанесена телесна повреда са 10. Има 9 криминалистични регистрации.", "date": "2019.12.05", "title": "Закопчаха сериен извършител на грабежи в Шумен"}
{"url": "https://www.monitor.bg:443/bg/a/view/otkradnaha-shkaf-s-30-chifta-obuvki-182619", "text": "   От междуетажна площадка на жилищен блок в Благоевград неизвестни крадци са задигнали шкаф с 30 чифта мъжки, дамски и детски обувки. Жалбата за съдействие живущите са отправили към Първо РУП в областния град на Югозапада. Кражбата е извършена за времето от 16:00 часа на 29.11.2019г. до 20:30 часа на 03.12.2019г    Образуван е заявителски материал. Работата по случая продължава.", "date": "2019.12.05", "title": "Откраднаха шкаф с 30 чифта обувки"}
{"url": "https://www.monitor.bg:443/bg/a/view/shestminutni-ovacii-za-ledenoto-shou-na-gospodarite-na-sporta-v-ndk-182631", "text": "Тримуф за държавния балет на лед „Санкт Петербург“ в НДК - битката на танцьорите с гравитацията върху пързалката в „Лешникотрошачката“ и „Лебедово езеро“ бе наградена от публиката с шестминутни овации. Продължавайки традицията да гастролират в напълно разпродадени зали у нас, „Господарите на спорта“ приключиха турнето си в София. В рамките на двучасовите спектакли те смениха 90 костюма и разгърнаха актьорската си игра върху общо 9000 кг лед. Изграждането на съоръжението за шоутата отне 24 часа на екип от 30 души, които реновираха настилката с чиста вода в антракта. Тежката артилерия на Константин Расадин дойде с 22-ма шампиони по фигурно пързаляне, които счупиха всички рекорди по скромност въпреки статута си на светила в спорта – изискванията им за комфорт в бекстейдж-зоната се свеждаха до свежи плодове, мляко и първокласен шоколад. Рисувайки картини с всяко свое движение върху леда, балет „Санкт Петербург“ пренесе публиката в едно по-добро духовно измерение с феерия от грация, приказно осветление, ръчно изработени декори от Мариинския театър и оригиналната музика на Чайковски. Театралната трупа атлети на леда от Санкт Петербург се радва на предана публика у нас и доказателство за това са и трите разпродадени дати през миналата година в зала 1 на НДК.  ", "date": "2019.12.05", "title": "Шестминутни овации за леденото шоу на „Господарите на спорта“ в НДК (СНИМКИ) "}
{"url": "https://www.monitor.bg:443/bg/a/view/nad-50-migranti-zaginaha-kraj-mavritanija-182652", "text": "Най-малко 57 мигранти загинаха при преобръщане на корабче в Атлантическия океан край бреговете на Мавритания вчера, предаде Асошиейтед прес, като се позова на Международната организация по миграция. Сред мъртвите има жени и деца. Корабчето отплавало от Гамбия с около 150 мигранти. Най-малко 83 души били спасени.", "date": "2019.12.05", "title": "Над 50 мигранти загинаха край Мавритания "}
{"url": "https://www.monitor.bg:443/bg/a/view/ministyr-desislava-taneva-sedmichno-se-otstrelvat-okolo-2-000-praseta-182624", "text": "Ловците отстрелват  ежеседмично по време на уикенда средно по около 2 000 диви свине, като лабораторните изследвания установяват между 2 и 8 случая на болни от африканска чума , коментира в Стара Загора министърът на земеделието и храните Десислава Танева, която взе участие в тържество по повод дипломирането на студентите от Аграрния факултет при Тракийския университет. Министър Танева е категорична , че държавата няма как да се намеси относно регулиране цената на свинското месо на пазара, която продължава да се увеличава в резултат на спадналото производство след предприетите действия за депопопулацията  в задните дворове. „За евентуална намеса е необходими специално решение на ЕК, което да бъде валидно и за България, не очаквам в близко време промяна в тренда на цените, тъй като сред най-засегнатите са азиатските страни, а те са най-големия потребител на свинско месо в света!“, отбеляза тя и допълни, че към момента страната ни е изпълнила между 25 и 30 процента от плана си за намаляне популацията на дивите прасета. Около 130 000 са били засегнатите от мерките в задните дворове домашни свине, след пика през юли-август, когато са били установени  огнища от африканска чума в 6 промишлени ферми имало известно успокоение и нямало нови засегнати свинекомплекси по нейните данни. Танева е категорична, че няма да има връщане към някогашното статукво в свиневъдството, ако имало проблеми в приетия общоевропейски модел – те трябвало да бъдат отстранявани в „движение“. За въвеждането на три нови санитарни зони в землището на котленското  село Нейково, където са били застреляни при лов две диви прасета съобщиха от Сливен. В първата зона с площ от 3 кв км  се забранява ловът за следващите 30 дни. 120 студенти от Аграрния факултет на Тракийския университет се дипломираха в навечерието на Никулден, 42-ма са с отлични дипломи, а трима са с пълни шестици. Сред тях е и старозагорката Албена Бекярова от специалността „Екология и опазване на околната среда“, която завършва и магистратура  по молекулярна биология в ПУ „Паисий Хилендарски“. Пълната отличничка възнамерява да се отдаде на научна кариера в областта на генетиката при животните. В деня на дипломирането на абсолвентите специални „златни дипломи“ бяха връчени и на половин дузина дългогодишни преподаватели и научни работници от различните специалности на факултета.", "date": "2019.12.05", "title": "Министър Десислава Танева: Седмично се отстрелват около 2 000 прасета"}
{"url": "https://www.monitor.bg:443/bg/a/view/bylgarinyt-gotov-da-otdeli-za-koledna-elha-100-110-lv-182621", "text": "Българинът отделя повече средства за покупка на коледно дръвче - средно между 100 и 110 лева, което е около 10% повече отколкото миналата година. Това сочи неформално проучване на единствената фабрика за производство на изкуствени елхи на Балканите, която се намира в гр. Раковски. То е проведено и в Румъния, Унгария, Сърбия, Хърватска, Македония, Словения, Австрия, Босна, Херцеговина, Словакия и Чехия. Приблизително толкова средства заделя и едно семейство в Румъния, Северна Македония, Сърбия, Босна, Херцеговина (50-55 евро). Около 20% повече са готови да изхарчат за целта - в Унгария, Словакия, Чехия и Хърватска (70-75 евро), а най-много - в Словения и в Австрия (110 евро). Семействата инвестират все по-големи суми в коледни елхи, като Изборът и украсяването на коледна елха е традиция в цял свят. Има обаче различия в предпочитанията към цвят, форма, големина, украса, както и в бюджета, който отделят семействата в различните страни в Европа. Най-популярният цвят във всички 12 страни и тази година е зеленият. Най-много се търсят елхи, наподобяващи естествените. Семействата предпочитат както класически зелен цвят, така и различни нюанси на зеленото. Любопитно е, че в държави като Австрия, Унгария, Словакия и Чехия семействата избират един и същ цвят както за елха, така и за украса - нещо, което не е характерно например за държавите на Балканите. Радват се на интерес и у нас. На елхи в червено, синьо, розово, оранжево - все още се спират семейства и търговски центрове в Македония и Хърватска, макар че модата им като че ли вече отшумява. Най-популярният модел елха през 2018 г. в 11 от 12-те държави е 3D елхата. Тя е най-близо до естествената и прилича на борчетата в скандинавските страни. 3D елхата е зелена, обемна, с триизмерни иглички и наподобява истинска както от 2 метра, така и от 2 см разстояние. Вторият най-предпочитан модел елха е „жилковата“. Това е и най-търсеният модел в Румъния. Най-важният критерий за избор в 12-те държави, където е направена анкетата, е визията на елхата, външният й вид. Семействата максимално близка до естествената. На второ място е критерият височина, а на трето - цената. Във всички тези страни най-често поръчваната елха е висока 2.20 метра. Тенденцията е изкуствените коледни дръвчета да са все по-високи и все по-близко до естествените. Новост в Хърватия, Сърбия, Македония и Словения е търсенето на елхи за външни условия, като семействата ги поставят на двора, в градината пред къщата и украсяват с LED светлини. За България все още такава тенденция не е много разпространена. Семействата сменят своята елха най-често на 5 години, а най-рядко -след десетата. Все повече внимание се обръща на съхранението на елхата, като в Централна и Западна Европа има ръст в търсенето на аксесоари за това. Онлайн ръст на продажбите на коледни дръвчета се наблюдава ежегодно, във всяка една от 12-те държави. Най-голям е този ръст в Хърватия, Словения, Австрия и България (15% за 2018 г. спрямо 2017 г.).", "date": "2019.12.05", "title": "Българинът готов да отдели за коледна елха 100-110 лв."}
{"url": "https://www.monitor.bg:443/bg/a/view/nad-3000-leva-e-srednata-mesechna-zaplata-v-softuernija-sektor-182626", "text": "Над 3000 лева вече е брутната средна месечна заплата в софтуерния сектор, според прогнозата за 2019 година. Това обявиха от Българската асоциация на софтуерните компании, цитирани от БТА. Те представиха доклад за състоянието на софтуерния сектор в България - Барометър 2019, като анализът е основан на данни от близо 4100 компании и е за 2017-а, 2018 г., както и прогноза за 2019 г. Възнаграждението в тази индустрия е по-високо от средната работна заплата за страната, коментираха от асоциацията. По техни изчисления работещ в България в софтуерния сектор има по-висок стандарт на живот от програмист във Великобритания и приблизително равен стандарт с програмист в Германия, според коефициент за паритет на покупателната способност. Затова икономическата емиграция не би трябвало да е фактор за хората, които работят в софтуерната индустрия, да заминат в чужбина, може да има други фактори, но икономическият не би трябвало да е мотив, смята Георги Захариев от компанията. Според анализа през 2018 г. работните места са се увеличили с близо 2 400 или 9 процента. Прогнозите за 2019 г. са, че ръстът ще достигне 10 процента, а общият брой на заетите в сферата ще надхвърли 33 хиляди души. Приходите в сферата са с рекорден ръст от близо 600 милиона лева или 23 процента през 2018 г. и вече надхвърлят 3 милиарда лева и 2,9 на сто като дял от БВП. Основен принос за това имат компаниите, работещи предимно за външни пазари. В последните години секторът е във възход, отбеляза Доброслав Димитров, председател на УС на БАСКОМ. Българската софтуерна индустрия е привлекателна за чуждите инвеститори, а приходите от износ на интелектуален продукт през 2018 г. достигат 2,5 милиарда лева, отчетоха още от асоциацията. През 2018 г. едно работно място в софтуерния сектор в България е генерирало за бюджета на страната над 24 хиляди лева годишно от данъци, а през 2019 г. се очаква софтуерният бизнес да внесе с поне 150 милиона лева повече за данъци, сравнено с 2018 г. Прогнозираното увеличение на броя на заетите в сферата ще осигури близо 900 милиона лева данъчни постъпления. Прогнозите на БАСКОМ с петгодишен хоризонт са приходите да достигнат 10,3 милиарда лева на годишна база и 7,6 на сто като дял от БВП, а заетите в сектора да станат 60 хиляди души. Постъпленията в хазната от данъци и осигуровки само от страна на софтуерния бизнес ще надхвърлят 1,4 милиарда лева годишно, според анализа. Причините за оптимизъм са свързани с дигитализацията на все повече ключови отрасли, нарастващия брой образователни инициативи, преквалификационните програми, завръщащите се българи от чужбина, децентрализацията и др. От асоциацията обърнаха внимание на необходимостта от кадри и отбелязаха нуждата от спешни мерки в тази посока. Според Доброслав Димитров софтуерната индустрия в България не само, че е настигнала Запада, но и го е надминала и е дошло време на държавно ниво да се гледа на тези индустрии като структуроопределящи. Според асоциацията, ако искаме дигитална трансформация, тя трябва да бъде издигната на друго ниво и трябва да е приоритизирана.", "date": "2019.12.05", "title": "Над 3000 лева е средната месечна заплата в софтуерния сектор"}
{"url": "https://www.monitor.bg:443/bg/a/view/jandarmerija-shte-pazi-studenite-na-praznika-182623", "text": "Засилено полицейско присъствие по повод студентския празник 8 декември ще има, както в столицата, така и в зимните ни курорти. Служители на дирекция „Жандармерия“ също ще пазят празнуващите, съобщи началникът на отдел „Охранителна полиция“ Веселин Младенов. Той заяви, че са проведени срещи с представителите на обектите, предпочитани от студентите – питейни заведения, хотелски комплекси и хижи, както и с представители на частните охранителни фирми, на които са разяснени начините на взаимодействие с полицията при необходимост. „При нужда от съдействие нашите служители са униформени, те ще бъдат видими, ще бъдат на разположение на гражданите и при нужда от съдействие.“, допълни той Голямото пътуване за празника се очаква да започне още от петък. От 6 до 9 декември ще бъде проведена специализирана полицейска операция, която ще следи както за шофиране след употреба на алкохол и наркотични вещества, така и за неправоспособни водачи, технически неизправности по автомобила и за неплатена застраховка „Гражданската отговорност“. Данни от 2018 г. сочат, че в тези три дни на акцията е имало само едно пътнотранспортно произшествие. Въпреки това обаче почти няма място в страната, на което да не са регистрирани водачи, които по време и след празненствата, са шофирали след употреба на алкохол и наркотици, като 10 от тях са били с проба над 1,2 промила. За този тридневен срок са и издадени 4 726 фиша. От полицията посочват, че престъпленията, които се извършват по време на такива празници са кражби, сбивания и хулиганство. Те призоваха студентите да сигнализират на 112 възможно най-бързо при какъвто и да е инцидент, като посочат в кой обект се намират и неговия адрес, за да може служителите да реагират бързо. Органите на реда съветват празнуващите да не оставят личните си вещи без надзор, да не се оставят автомобили с включен двигател и да не се прекалява с алкохола. Те също така призовават студентите да бъдат внимателни и избягват разхождането нощем в зимните курорти.", "date": "2019.12.05", "title": "Жандармерия пази студентите на празника им"}
{"url": "https://www.monitor.bg:443/bg/a/view/samo-2-g-uslovno-za-shofior-ubil-na-pytja-svoj-kolega-182627", "text": "Едва 2 години условно с 4-годишен изпитателен срок получи А.А. от Велинград, който на 3 декември 2017 г., шофирайки автомобила си, е предизвикал катастрофа и е причинил смъртта на друг шофьор. Инцидентът стана на моста на река Луда Яна по пътя Пазарджик-Пловдив, където велинградчанинът навлезе в насрещното и се удари челно в колата на П.П., като от удара водачът П.П. е починал на място.30-годишният нарушител пък бе откаран с травми в болницата в Пазарджик. Наказанието на виновника предвижда за 3 години да му бъде отнета шофьорската книжка, а магистратите постановиха А.А. да заплати общо 200 хил. лв. на трима близки на починалия шофьор, като 100 хил. от тях са за неговия малолетен син. Делото се разгледа при условията на съкратено съдебно следствие, които предвиждат намаляване на присъдата с 1/3 като подсъдимият признава всички обстоятелства и факти, вписани в обвинителния акт.", "date": "2019.12.05", "title": "2 г. условно за шофьор, убил на пътя свой колега"}
{"url": "https://www.monitor.bg:443/bg/a/view/britanskija-bejanec-s-deca-na-muzej-182610", "text": "Аз Конан Дъфи, британец по рождение и българин по паспорт най-сетне се почувствах у дома си тук в София, по-специално в „Овча купел“. Не, причината не е в безконтролното паркиране по кварталните улички, заради което ти се налага regular да шофираш в лявото платно. The real reason is ужасното време миналата седмица. Студеното, мрачно, мъгливо и дъждовно bloody време за миг ми напомни за моя роден Лондон. После снегът заваля, София се превърна в снежна приказка, колите весело започнаха да правят пируети по кръстовищата, ромите във Факултето заредиха печките с пластмасови отпадъци, а гумаджийниците се напълниха с предвидливи шофьори. In other words, София my sweet home. Рязкото о-shit-няване на времето навън, обаче много сериозно засегна приключенския ми дух и желанието за пътешествия из 100-те национални туристически обекта на България и описването им в настоящата рубрика. That’s why миналият уикенд решихме с моята любима съпруга Додо да cheat-нем системата и да попълним колекцията от печати с един от „лесните“. Не знам дали сте обръщали внимание, но about 10% от печатите от 100-те НТО са базирани в София и се дават, ако посетиш някой от безбройните музеи в града. Well, аз не съм от най-запалените фенове на музеите, you know някак си не си представям туризма като разглеждане на different артефакти зад витрини в специално пригодена сграда, далеч от естествената им среда. However, музеите са неделима част от културата на една страна и ако искаш да я опознаеш няма как да стане, ако не ги посетиш. А и в това bloody weather определено не ми се качва връх Мусала. И като ще е музей, нека да е най-грандиозния музей в България. That’s right! Става въпрос за Националния природонаучен музей на БАН. „Тоя, дето е до Руската църква“ би Ви го обяснил средностатичстическият софийския таксиметров шофьор. Само, че истината е обратната – Руската църква е тази до НПНМ, because музеят е построен на това място много по-отдавна. Actually, Националния природонаучен музей е най-големият и най-богат такъв музей на целия Балкански полуостров. Притежава над 1 000 000 екземпляра животни, растения и минерали. Експозициите на музея заемат 4 етажа с 15 зали. НПНМ е създаден през далечната 1889г. от Княз Фердинанд. Тогавашният владетел на България, известен с влечението си към ботаниката и ентомологията (това е науката за насекомите) както и с това, че е от първите еколози в света (ама истински, не като онова шведско момиче дето крещи на хората, а после пътува с луксозни яхти по света), actually е основният източник на експонати за музея. Неговата впечтлявща колекция е в основата на създаването на НМНМ, а личният му лекар д-р Паул Леверкюн собственоръчно подготвя първата експозиция. Макар че, музеят се намира в най-централната част от центъра на София, никак не е трудно да го подминеш без да го забележиш. The reason is, че сградата не е особено приветлива и околните shiny and luxury buildings лесно могат да ти привлекат вниманието и да не разбереш кога си подминал сивата сграда с непретенциозен надпис „Национален природонаучен музей“. Още на касата, когато заедно с парите за вход си извадихме книжките, за да ни ги подпечатат, учтивата касиерка ни попита: „ама вие за печат ли..“ In this moment ние я прекъснахме, защото опитът ми показва, че добронамерените касиерки лесно могат да те сколнят към total cheat и да се съгласят само да ти дадат печат без да влезеш реално в обекта. Ето, защо добродушните касиерки са опасни. Предпочитам намусените лелички. Тези, които не поздравяват, не говорят, а само ти хвърлят рестото с презрение през прозорчето и продължават да си говорят по телефона. За щастие те са мнозинство в България. На първия етаж има колекция от минерали. Една от най-богатите в света Indeed. Една четвърт от видовете минерали по света са изложени тук. Те са really beautiful, макар и след 500-ния разгледан камък започва да ти доскучава. Не е така на втория етаж. Там са птиците. Или по-скоро там е декор от филм на Алфред Хичкок. Щрауси, орли, лешояди и лебеди, препарирани и вкочанени с оцъклени погледи те посрещат зад витрините. На третият етаж е още по-страшно. Още в началото те пореща огромен вкочанен труп на мечка, от който са извадени вътрешностите, натъпкан е с памук, намазан с някакви препарати, за да не се разложи и ти трябва да му се възхитиш. Actually, подони мумии на красиви приживе животни има навсякъде. Препарирани тигри, лъвове маймуни, леопарди, антилопи. Целият музей е нещо като зоопарк само, че с умрели животни. На четвъртия етаж осъзнаваш колко в същност си обичал всички буболчеки. Някак си по-малко horror преживяване е да гледаш препарирани пепереуди, бръмбари, пчели и щурци в малки стъклени кутии. I don’t know mate, определно се оказа, че не съм this type of guy, който харесва да се разхожда сред трупове на животни. Well, Природонаучният музей в София, probably е повод за гордост на българите в сравнение с другите подобни институции. Me, personally обаче никак не ме радва философията на природонаучните музеи at all. Забелязах, обаче нещо много интересно. Понеже бахме заедно с наши приятели с малко детенце, то искрено се впечатли от експонатите в музея. Аз, for example никак не понесох добре гледаката на лакиран пингвин с извадени върешности, но това не попречи на 5-годишната Лора да задърпа баща си super exited и да му каже „Виж, татииии – това е вингпин!“ May be срещата на детето с човешкия скелет рапзоложен до препарираните маймуни не беше особено joyful, но на фона на всичките тръпки, които ме побиха мен, детето си изкара направо super. Something else също ми направи впечатление. After all бях в природонаучен музей и тук се изучават различните животински видове. В моя случай the knowledge беше по-конкретно за човешкия вид. Музеят не беше много пълен, as you can imagine. Имаше, обаче група чуждестранни туристи с две деца, горе -долу на възрастта на нашата малка спътница. Тези foreign children бяха всичко неприятно, което можете да си представите свързано с деца на обществено място. Шумни, крещящи, непослушни – everything, което не е прието да се прави especially когато се намираш в музей. За сравнение още първите опити на нашето българско чадо да си залепи дланите върху някоя витрина бяха пресечени с едно съскане от майката. По време на разходката, малката Лора на 2 или 3 пъти викна развълнувана от срещата с някой впечатляващ експонат. Нейният татко бързо й обясни, че тук е музей и не е възпитано да се вдига шум. Meanwhile, семейстовто от Норвегия (разбрах че са такива не защото им разбирам езика, a just because ги попитах на излизане) се чуваше от съседния етаж. Децата се държаха все едно за на лунапарк (или в зоопарк, само, че от вътрешната страна на решетките) , паднаха по няколко десетки пъти, скараха се, едното се рапзлака, then крещяха след родителите си и се хилеха, а техните горди мама и daddy мълчаливо карачеха зад тях без да им направят нито една забележка. Initially си помислих, че тъй като са от Норвегия и родителите не смеят да се скарат на децата си, за да не им ги отнемат социалните служби. After that, обаче се засякохме с голяма компания от българи и испанци. Испанците also бяха с дете. Guess what, детето им се набута в една зала от музея, която беше оградена с лента и окичена с табели „closed”. Не последва реакция от страна на родителите му. После детето се опита да събуди с чукане по стъклото препарирания лъв. Помислете, mates! Не казвам нищо, но какъв извод може да ви хрумне, ако видите на едно място три деца от три различни националности и само едното да се държи възпитано, а другите две да са spoiled. Не съм психолог, нито педагог. Не мога да твърдя кой тип възпитание в коя част на Европа е по-добър. Знам, обаче one thing. При следващия ми tourist trip предпочитам да не съм сред препарирани животни, и също сред рояци с деца. Но, ако все пак попадна on vacation сред деца, предпочитам те да са българчета. Also, заведете децата си в Природнонаучния музей. На вас може да не ви хареса, но те ще се изкефят. Ако пък ви кефят моите истории следете ги на страницата ми във Фейсбук: https://www.facebook.com/britanskiabejanec/", "date": "2019.12.05", "title": "Британския бежанец:  С деца на музей"}
{"url": "https://www.monitor.bg:443/bg/a/view/resheno-600-mln-lv-poveche-za-obrazovanieto-za-dogodina-182611", "text": "600 млн. лв. повече ще отидат за образованието през 2020 г., без да се броят парите от Европейски съюз (ЕС). 70 млн. лв. са заложени допълнително за изграждането на детски градини и доизграждането на училища. Това предвижда приетият от депутатите текст днес за парите на Министерството на образованието и науката. “Системата на образованието е най-голямата публична система с близо 4 000 институции и около 150 хил. работещи - ако съм на ваше място, ще намеря не 5, не 10, а сигурно 50 нефинансирани дейности и всяка една от институциите има сигурно десетки потребности”, каза образователният министър Красимир Вълчев. Според него тези потребности в никакъв случай не могат да бъдат финансирани само с едим бюджет, средствата не са достатъчни, но и никога не са били толкова много. В образованието, което е приоритетно за бюджета, ще бъдат инвестирани повече средства. Над 90 млн. лв. ще се отделят за равен достъп до качествено образование. 3 млн. лв. ще бъдат отпуснати за подобряване на условията за общежитията към професионалните гимназии, 4 млн. лв. за транспорт на учениците и още 3 млн. лв. за стипендии на малките. Цели 20 млн. лв. пък ще са за подобряване на оборудването на иновативни стаи и STEM кабинети. В сферата на висшето образование 9 млн. лв. ще са за стимулирането на ефективни политики. Минималната учителска заплата ще стане 1085 лв. Темата за увеличението се повдигна още ноември, когато ресорният министър Вълчев го обяви по време на кръгла маса. Първоначално се очакваха 20% повече, но се оказа, че ръстът е между 17-18%. “Най-голямото увеличение в действителност е за учители - вие говорите за резултати, но тук не може да финансираме това, което дава резутат - все едно да кажем, че ще поливаме това дърво, което даде плодове”, отвърна на критките от опозицията Вълчев. Според него логиката е обратна и първо трябва да се полее дървото, а после да се чакат плодове. От левицата поискаха 70 млн. лв., с които учителската професия да се направи по-привлекателна за младите хора, както и за подобряване на грижите за успели деца. “Факт са финансирането за изоставащи ученици и механизмите за връщане на отпаднали ученици, но се загърбва грижата за успелите деца и ученици”, каза Веска Ненчева от БСП. Освен това, те поискаха за учебниците на гимназистите да се отпуснат повече средства. На критиките Ася Пеева от ГЕРБ отвърна, че учебниците са безплатни до 7-ми клас, а оттам нататък има повече стипендии, осигурен транспорт и общежития, които компенсират. Понеже програмите в много от професионалните гимназии пък не са обновени, предвижда се догодина да се осигурят средства, за обновяване. От БСП обаче се застъпиха за тезата, че повече средства не означава по-добро образование. В отговор на това, Вълчев отвърна, че в страните с най-добри резултати най-старателните и успешни ученици стават учители. “Тяхната бюджетна политика не е била подчинена на принципа “първо резултати” - трябва най-добрите ученици да се мотивират да станат учители”, завърши Вълчев.", "date": "2019.12.05", "title": "Решено: 600 млн. лв. повече за образованието за догодина"}
{"url": "https://www.monitor.bg:443/bg/a/view/v-bansko-gotvjat-zrelishtno-otkrivane-na-sezona-182625", "text": "Зимният сезон в курорта Банско ще бъде открит официално на 14 декември. Домакините вече са подготвили любопитни игри за всички гости, както и множество примамливи награди. Официален гост на откриването ще е ски легендата Марио Мат. Ще присъства и друга голяма звезда от зимните спортове Марк Жирардели. Сред големите награди за гражданите и гостите на града, които ще отбележат откриването на сезона са луксозен автомобил и златна монета. Все още не е ясно дали цените на картите за курорта ще са с повишени цени, разкри маркетинговият директор на дружество \"Юлен\" Иван Обрейков. Цените ще бъдат обявени в средата на следващата седмица или непосредствено преди откриването. Обрейков сподели, че условията в курорта вече се подобряват, а от върха до 2 хил. метра има над 80 сантиметра сняг. Той и кметът на Банско Иван Кадев показаха наградата за най-добър ски курорт в България, присъдена от World Ski Awards, а генералният мениджър на \"Кемпински Хотел Гран Арена Банско\" Кристиан Руге се похвали с приза за хотел номер 1.  Подготовката за провеждането на Световната купа по ски-алпийски дисциплини през януари в Банско тече с пълна сила.", "date": "2019.12.05", "title": "В Банско готвят зрелищно откриване на сезона"}
{"url": "https://www.monitor.bg:443/bg/a/view/vylna-ot-bombeni-zaplahi-podludi-moskva-i-peterburg-182612", "text": "Силите на реда в Москва и в Санкт Петербург бяха вдигнати на крак заради вълна от бомбени заплахи. Заканите идват под формата на електронни писма, като в тях се говори, че са минирани редица съдилища, учебни заведения, жилищни домове и офиси в двата руски мегаполиса. В частност анонимно съобщение за заложено взривно устройство постъпи на електронната поща на Пресненския районен съд на Москва. Сътрудниците и посетителите са изведени от сградата в спешен порядък. По същата причина бяха евакуирани и зданията на 23 училища в столицата и 57 – в Петербург. За щастие при направената от кинолозите проверка бомби в заплашените школа не бяха открити.              През последната една година „телефонният“ тероризъм стана практика в големите руски градове. Преди няколко месеца само за един ден в Москва и Московска област постъпиха около 200  сигнала за взривни устройства, заложени в обществени места. Анонимните съобщения тогава буквално подлудиха жителите на мегаполиса и околните населени места. Заради бомбените заплахи бяха евакуирани повече от 55 000 души. Сигнали за взривни устройства постъпиха и в редица училища, университети, болници, търговски и бизнес центрове, административни и офисни здания. В частност бяха получени сигнали за миниране на сградата Московското правителства, на търговския център „Воден“, небостъргача „Града на столиците“, на Руския държавен аграрен университет, на Художествено-промишлената академия и много други. Бомбените заплахи постъпили не по телефона, а под формата на електронни писма, като всички те били с почти еднакво съдържание. По данни на следствието, съобщенията са били изпратени от компютри с IP-адреси, разположени в чужди държави.  ", "date": "2019.12.05", "title": "Вълна от бомбени заплахи подлуди Москва и Петербург  "}
{"url": "https://www.monitor.bg:443/bg/a/view/dps-gerb-i-bsp-v-dogovorka-za-8-leva-partijna-subsidija-182613", "text": "ГЕРБ и БСП са в договорка са увеличение на партийната субсидия от 1 на 8 лева. Това стана ясно от коментара на лидера на ДПС Мустафа Карадайъ в кулоарите на НС. Поводът пък е разглеждането на бюджета за 2020 -та на второ четене, където в чл.64 са записани парите за партиите. Депутатите вече втори ден се занимават с бюджета за догодина и все още са около чл.20 Карадайъ напомни, че БСП са внесли между първо и второ четене промени за 8 лева субсидия за политическите сили на спечелен глас. \"Инфорацията, която имаме е, че Бойко Борисов и Корнелия Нинова са се договорили ГЕРБ да не са впълен състав в залата, за да мине предложението на БСП\", каза Карадайъ. Той припомни и \"популиското\" предложение на ГЕРБ за свиване на парите за партиите на 1 лев, което бе гласувано от НС през юли 2019-та. Тогава от ДПС заявили, че ако има субсидия, то тя трябва да гарантира финансирането поне на най-малките покитически партии, които са парламентарно предсатвени и да се отвори дебат за тавана на субсиидиите\", каза Карадйъ и изтъкна, че големите формации не могат да изхарчат от субсидията  и имат големи банкови депозити. За малките партии обаче субсидията не била достатъчна и не могат да финансират дейността си. Той напомни, че тогава са имали среща с ГЕРБ, на която шефката на бюджетната комиисия Менда Стоянова заявила, че 1 лев субсидия е временна мярка и до внасянето на държавния бюджет ГЕРБ щяла да инициира широк дебат по темата,за да се намери най-правилното решение.  \"Днес сме свидетели, че такъв обществен дебат не е проведен. Има предложение на БСП, което обслужва големите партии - ГЕРБ и БСП и ощетява малките, които няма да могат да финансират дейността си\", каза Карадайъ. Според ДПС това е поредния удар на ГЕРБ и БСП по демокрацията и плурализма, както съвсем скоро наградили \"кошмара на майките на деца с увреждания\" Валери Симеонов чрез избирането му за зам.-шеф на НС. \"Следете залата внимателно, виждате в какъв състав са ГЕРБ вчера и днес\", поясни още лидерът на ДПС. По думите му, когато дойде време за гласуването на чл. 64 ще лъсне задкулисната договорка на големите партии- ГЕРБ и БСП, които ощетявайки малките, нанасят поредния удар по демокрацията. Междувременно отделни депутати от ГЕРБ съвсем неофициоално заявиха, че не знаят за такава договорка. ова са очакванията и политическите позиции. Като имаме предвид съотношенията на силите в зала, не би трябвало притесненията на Карадайъ да се материализират\". Той даде да се разбере, че не очаква разминава между неговата позиция и тази на ПГ на ГЕРБ. Той не коментира дали патриотите, които също имат обструкции за размера на субсидията, ще подкрепят предложението на БСП за 8 лева на гла. По думите му това щяло да стане ясно в зала. Горанов припомни, че коалиционното споразумение позволява, когато имат различни позиции да гласуват, както преценят.  Какво пък коментира самата Корнелия Нинова ", "date": "2019.12.05", "title": "ДПС: ГЕРБ и БСП в договорка за 8 лева партийна субсидия, Горанов: Няма такава (ОБНОВЕНА) "}
{"url": "https://www.monitor.bg:443/bg/a/view/arestuvaha-sina-na-minu-stajkov-182614", "text": "Синът на бизнесмена Миню Стайков – Стайко Стайков е задържан миналата вечер. Той е пътувал в брониран автомобил, когато е бил спрян от униформени. Той е задържан за 24 часа заради осуетяване на полицейска проверка. Откаран е в столично районно управление. \"Около 18 на вчера на бул. Черни връх в София е направена проверка от служители на СДВР на два автомобила - Ауди и Мерцедес. Образувано е досъдебно проидводство под надзора на Софийска районна прокуратура\", обясниха от СДВР В началото на годината синът на бизнесмена беше обявен за международно издирване по обвинения срещу семейството му за пране на пари и данъчни престъпления. Изненадващо търсеният от „Интерпол” Стайков се появи в „Пирогов”. След договорка за сътрудничество с прокуратурата по разследването, Стайков беше пуснат на свобода.", "date": "2019.12.05", "title": "Арестуваха сина на Миню Стайков"}
{"url": "https://www.monitor.bg:443/bg/a/view/djordjo-armani-edin-chovek-ne-moje-da-me-zameni-182576", "text": "Легендарният дизайнер Джорджо Армани заяви, че не е възможно само един човек да го замени след като се оттегли от модната индустрия. 85-годишният мъж няма намерение скоро да се пенсионира, но когато се стигне до там – най-вероятно ще завещае труда си на няколко души. „Не мисля, че само един човек ще успее да ме замени. Очевидно днес решението относно това какво ще се случи е мое. Но когато вече ме няма, тези хора ще трябва да взимат решенията. Компанията трябва да се развива и след като си отида.“, каза в интервю за в. The Guardian той. Армани уточни, че е нормално да се стигне до такъв тип „тройно“ назначаване на заместници, тъй като днес светът се движи от екипна работа. „Едно време имаше един голям шеф. Може би в бъдеще това ще изчезне напълно“, допълни дизайнерът.", "date": "2019.12.05", "title": "Джорджо Армани: Един човек не може да ме замени"}
{"url": "https://www.monitor.bg:443/bg/a/view/izgorja-restorant-na-eliten-hotel-v-stara-zagora-182615", "text": "Четирима мъже и една жена, гости на хотел „Железник“ в Стара Загора са пострадали в различна степен при пожар в ресторанта на първия етаж, съобщиха от ОД на МВР. Сигналът за пламъци във вътрешността на едноименния ресторант, който от месец и половина не работи е бил подаден към 04,20 часа на 5 декември, в гасенето са участвали три автомобила и целият дежурен човешки ресурс  при РДПБЗН в Града на липите. Бързите действия на пожарникарите са ограничили щетите, не е било допуснато разрастване на огнището към 6-те  хотелски  етажа, които съвсем наскоро са били реновирани. Трима от пострадалите са били с признаци на задушаване от носещия се на гъсти талази дим, останалите са с навехнати крака при бързото евакуиране по стълбището. Тепърва ще се изясняват причините за огнената стихия, която е унищожила цялото кухненско оборудване и обзавеждането в залата, образувано е досъдебно производство за умишлен палеж. Хотел „Железник“ се намира в съседство с централната автогара , той е собственост на частното „Верея тур“ АД, което притежава и основния старозагорски хотел „Верея“. Двата хотела бяха приватизирани по РМД през 90-те години на миналия ХХ век. „Железник“ е строен през 70-те години , сред първите му гости са били актьорите от трупата при московския театър „Таганка“ заедно с барда Владимир Висоцки през есента на далечната вече 1975 година. Ресторантът, който е с около 300 места е бил отдаден под наем, но наемателят му прекратил договора си преди близо 2 месеца, коментираха служители. Според тях от седмици никой не бил влизал в заключените помещения, където било оставено цялото имущество:маси и столове.Навсякъде имало видеокамери, разследващите се надяват да видят на записите кой е евентуалният подпалвач. Огънят е стопил камерите на фасада, сигналът за пожара е бил подаден от дежурния на рецепцията. Пожелали анонимност разказват, че до няколко дни ресторантът е трябвало отново да заработи с нов наемател, имало било заявки за няколко банкета до Коледа и Нова година.", "date": "2019.12.05", "title": "Изгоря ресторант на елитен хотел в Стара Загора"}
{"url": "https://www.monitor.bg:443/bg/a/view/bonus-malus-21-000-djigiti-shte-plashtat-skypa-grajdanska-182616", "text": "Обхватът на модела „бонус-малус“, който ще определя цената на полицата „Гражданска отговорност“, постепенно ще се увелича. Никъде по света системата не работи в толкова ограничен вариант и предложението на Комисията за финансов надзор (КФН) ще помогне за подобряване на пътната безопасност, но няма да вдигне цените на полиците, твърдят застрахователите. След първоначалното въвеждане, евентуално от 1 януари 2020 г., шофьорите ще имат нулева година, 12 месеца по-късно нарушенията им ще имат отношение при определяне на цените на задължителната застраховка. Според АБЗ пет години след въвеждане на системата \"бонус - малус\" 1 550 000 водачи или 44,2 на сто от всички шофьори ще ползват максималния \"бонус\" от 25% отстъпка в цената на \"Гражданската\". Други 0,6 на сто от тях или 21 000 водачи пък ще плащат максималния \"малус\" от 400% поскъпване на полицата. Данните бяха изнесени от застрахователите, но са на международния консултант, помогнал за изготвянето на наредбата за новия модел. Системата, която се предлага, е възможно най леката, базирана е на пътните нарушения и престъпления по Закона за движение по пътищата, каза Велев. Въвежда се най-лекия вариант, базиран само на по-тежки нарушения на правилата за движение по пътищата. В проекта е заложено водещ да бъде водачът и неговата отговорност, коментира още Константин Велев. По думите му въвеждането на системата е процес, който ще търпи развитие в бъдеще, а именно включване и на други нарушения като управление на МПС без застраховка, ПТП-та само с констативни протоколи, история на щетите не само у нас, но и в чужбина. Около 2 млрд. лева или около 2 на сто от брутния вътрешен продукт на България са икономически загуби следствие катастрофи всяка година, според експерти. Въвеждането на „бонус-малус“ в други държави е спомогнало между 10 и 30% за намаляване на ПТП-та и смъртни случаи. Кирил Бошов от АБЗ допуска, че годишният ефект за България ще бъде намаляване с 250 до 300 млн. лева щетите за икономиката ни. От „Бонус-малус“ по думите на Велев застрахователите няма да реализират допълнителни печалби. От АБЗ предлагат възстановяване на неутралния базов клас максимално след 5 години, докато в проекта на КФН този срок е 10 години. От Асоциацията искат режимът на вписване на водачите в застрахователната полица на колите да става само веднъж годишно. Не е ясно дали цената на полицата за Гражданска отговорност\" ще се отрази и на застраховката \"Каско\" за автомобили. \"Ако някоя компания започне да вдига цената и на тази полица, конкурентните фирми ще се възползват, и тя ще се принуди да я свали\", каза Велев. По думите на Велев цената на средната премия по застраховката \"Гражданска отговорност в момента пада - преди шест месеца тя е била 281,27 лева, а през ноември - 278,52 лева.", "date": "2019.12.05", "title": "След години „Бонус-малус“ ще включва щети и липса на застраховка (ОБНОВЕНА)"}
{"url": "https://www.monitor.bg:443/bg/a/view/voenen-gyrmja-v-pyrl-habyr-ubi-dvama-i-se-samoubi-182603", "text": "Военен моряк уби двама души и рани един при стрелба в корабостроителницата към американската военноморска база Пърл Харбър. След това стрелецът се е самоубил, предадоха Ройтерс и Франс прес, като се позоваха на представители на властите. Засега няма повече подробности за инцидента във военноморската база, която е знаково място в историята на Съединените щати. Двамата убити и раненият, който е в стабилно състояние, са цивилни служители на министерството на отбраната на САЩ. Стрелбата стана три дни преди отбелязването на годишнината от атаката срещу Пърл Харбър. На 7 декември 1941 г. Япония изненадващо напада американската военноморска база на Хавайските острови, което вкарва Съединените щати във Втората световна война.", "date": "2019.12.05", "title": "Военен гърмя в Пърл Хабър, уби двама и се самоуби"}
{"url": "https://www.monitor.bg:443/bg/a/view/mvr-kupuva-15-begachki-sreshtu-ulichnite-avtogonki-182604", "text": "МВР купува 15 високоростни автомобила от различни марки. С тях ще се осъществява скрит контрол на движението по пътищата. Обществената поръчка вече е обявена. Новите автомобили са част от стратегията на \"Пътна полиция\" за справяне с агресивните шофьори. Всеки ден над 2400 автомобила са засечени да се движат с превишена скорост по пътищата в страната. Кола, летяща по магистрала \"Тракия\" със завидните 237 километра в час за сега е рекордната находка на камерите на пътна полиция. Все повече са и сигналите за шофьори, които шофират агресивно. \"Тормозят хората, в смисъл карат с много висока скорост, настигат ги, започват да ги притискат. И нашата идея е със закупуване на немаркирани автомобили, които са достатъчно мощни да бъдем актуални на всички промени\", коментира пред БНТ Звезделин Колев, началник отдел \"Пътна полиция\" - ГДНП. Предвижда се да бъдат купени 15 високоскоростни автомобила, които да не са индикирани и с тях да се работи под прикритие. \"Второ да са оборудвани с всички системи за заснемане на скорост, да може да се направи снимка, да може да се направи видеоклип. Да може при заснемане на определено нарушение, да се настигне водача, да се включат на задното стъкло надписи \"полиция\" и \"стоп\", стрелка и да се отбие водача\", коментира още Колев. Колите ще бъдат оборудвани и с необходимата техника за извършване на пълна проверка на водача на автомобила и пътниците в него, както и налагане на глоба веднага. Ако шофьор, стане свидетел или жертва на агресивно движение на пътя ще може да подава сигнал и такъв автомобил ще бъде изпращан към мястото. \"При установяване на този тип \"джигити\", хора, които се движат от лента в лента. С действията си са доста опасни за себе си, за другите водачи, вече ние ще се включваме и ще взимаме отношение\", допълни Звезделин Колев. С тези автомобили ще се засичат и нарушения от страна на водачи, които не са български граждани. Те ще бъдат спирани и глобявани на място. Така от \"Пътна полиция\" казват, че ще повишат събираемостта на глобите наложени на чужденци.", "date": "2019.12.05", "title": "МВР купува 15 бегачки срещу уличните автогонки"}
{"url": "https://www.monitor.bg:443/bg/a/view/ema-stoun-se-sgodi-snimka-182618", "text": "Носителката на \"Оскар\" за La La Land Ема Стоун излиза от графата на неомъжените дами. Това стана ясно, след като приятелят й - сценаристът и режисьор Дейв Маккери обяви, че двамата са сгодени. Щастливата новина той съобщи чрез кадър в социалните мрежи. На него позират двамата със Стоун, която показва новопридобития годежен пръстен. Актрисата и режисьорът на Saturday Night Live са заедно от около две години, като към момента избягват да коментират публично връзката си. Знае се обаче, че искрата между тях е пламнала, когато Стоун е била гост в комедийното предаване през 2016 г. Преди това екранната Миа от La La Land имаше връзка с колегата си Андрю Гарфийлд, с когото участваха заедно в двата филма под щампата \"Невероятният Спайдърмен\". Те се разделиха през 2015 г.", "date": "2019.12.05", "title": "Ема Стоун се сгоди (СНИМКА)"}
{"url": "https://www.monitor.bg:443/bg/a/view/v-smoljansko-ostanaha-bez-tok-sled-30-sm-snjag-182605", "text": "Без електрозахранване на много места и проблеми с проходимостат на пътищата посрещнаха в Смолянско първия сняг. Снежната покривка по високите места в Смолянско достигна 30 сантиметра, което наложи временна забрана на движението на камиони. Пътищата са изчистени, но бяха опесъчени със забавяне, признаха от КАТ. Тази сутрин електричеството в няколко селища в община Чепеларе беше прекъснато, съобщава бTV. Ситуацията в областта постепенно се нормализира, след като снеговалежа е спрял. Движението на камиони през прохода. Превала и пътя между Проглед и Стойките, и Стойките и Широка лъка остава ограничено. 90 машини в областта са работили цяла нощ на терен. За спазването на наложеното ограничение за вериги в прохода Превала следи пътна полиция. Някои от шофьорите и местните обаче са категорични, че снегът не ги е изненадал, защото е бил обявен в прогнозата и са го очаквали. Мнозина, обаче, не слагат вериги, докато снежната покривка не стане 1 метър. \"Пътищата към момента са изчистени, но не са опесъчени. Има забавяне на фирмата с тази дейност, която води до недобри условия за пътуване\", заяви гл. инсп. Костадин Марковски, началник на \"Пътна полиция\" - Смолян пред bTV. В момента 9 машини са заети с почистването на снега в проходите.", "date": "2019.12.05", "title": "В Смолянско останаха без ток след 30 см сняг"}
{"url": "https://www.monitor.bg:443/bg/a/view/ednoobraznoto-menu-vodi-do-slab-imunitet-prez-zimata-182578", "text": "Еднообразното меню води до слаб имунитет през зимата. Това е една от най-големите грешки, които допускаме в храненето през този сезон и особено, ако постим. За да сме здрави пък, ни е нужен прием на 60 вещества всеки ден, обясни експертът по хранене и диететика проф. Донка Байкова. „Много често не можем да планираме разнообразно меню. Затова и особено през поста хапваме най-често хляб с някакво мазило върху него - независимо дали ще е лютеница или маслинова паста. Това обаче предполага внос на едни и същи хранителни вещества, което води до слаб имунитет“, коментира проф. Байкова. Затова и разнообразното хранене е от първостепенно значение за здравето ни. У нас имаме сезонен модел за хранене, всички обменни процеси в организма ни протичат със своите особености през зимата. По-ниските температури пък предполагат консумирането предимно на храни с по-висока плътност. „Това означава в единица количество калории да внасяме оптимално количество хранителни вещества - в това число биологично активни актиоксиданти. Тъй като имунитетът е клетъчен и хуморален, е необходимо да предпазим организма от болестотворни агенти. Така ще се предпазим от влиянието на околната среда и ще произведем антитела срещу вирусите и бактериите. И в двата случая се касае за белтъчни структури“, обясни проф. Байкова. Тъй като в момента е периодът и на Рождественския пост, хората, които са предприели такъв, е добре да съобразят дали менюто им от растителни храни е разнообразно. Причината е, че ниските температури предразполагат към понижена адаптация в тези условия. „Затова приемът на белтъчни храни е важен. Те обаче присъстват най-вече в състава на млякото и млечните продукти, месото, рибата и яйцата. Затова е добре, ако постим, да си ги набавим чрез продукти, които могат да ги заместят“, каза проф. Байкова. Добър се постига чрез едновременен прием на бобова и зърнена храна. Техните състави се допълват и наподобяват този на месото. Така например можем да комбинираме боб с хляб, грах с ориз или нахут с елда. „Не случайно по време на поста е позволено и риба. Така с приема на пълноценна животинска храна можем да си набавим необходимите вещества“, коментира още експертът. Млякото и млечни продукти - с пробиотичния си състав подобряват функцията на чревната лигавица и повишават с 30% имунната ни защита. Пробиотичните бактерии пък потискат развитието на гнилостните в организма. Ако обаче не приемаме мляко и млечни продукти, както е по време на поста, можем да консумираме повече кисело зеле и туршии, които са добри източници на пробиотици през този сезон. Витамин А и витамин B6, B12 също са важни за имунитета на организма. Витамин Е пък можем да си набавим със слънчогледовото олио, а витамин А в оранжево обагрените зеленчуци-моркови, тиква и др. Добре е в менюто ни през този сезон да присъстват повече спанак, зеле, магданоз, копър, групата на кръстоцветните зеленчуци - зеле, карфиол. Не бива да забравяме и полезните вещества на зеленчуците от луковата група, която е особено богата на сяра. 2-3 скилидки чесън вечер също повишават имунната защита. Гъбите пък са носители на 300 полезни съставки и са добър източник на белтъци. „Задължително два пъти в седмицата хапвайте бобови храни - боб, леща, грах, нахут, зелен фасул. Също така не забравяйте кореноплодните - ряпа, алабаш, цвекло и зеленчуците от групата на светофара и моравото“, добави проф. Байкова. Важно е да приемаме и калций. За да си го набавим, може да похапваме повече сусамово и ленено семе, също така и ядки. Експертите съветват и да не забравяме билките и меда. Пчелният мед и прополисът имат бактерицидни свойства. Изключително полезен е чаят от ехинацея и джинджифил, които ни пазят от вируси през студените месеци. Нека не забравяме и нещо друго - че приемът на витамин С не е панацея. Има хора, които злоупотребяват с хранителните добавки, като смятат, че това ще повиши имунитета им през зимата. Горната граница на допустимост на безопасен прием е 6 таблетки по 100 мг за ден като добавка. Ако превишим тази доза, има опасност да си навлечем стомашно-чревни проблеми. „Може да получите киселини, да обострите гастрит или колит. Има и риск от образуване на камъни в бъбреците. Все пак хранителните добавки са извлек и имат своите горни граници на безопасен прием. Те са фиксирани от експертни комитети, които дават своите резултати от проучвания“, обясни проф. Байкова. Според нея може да се допусне прием до 1 грам витамин С като имуностимулант, но това не бива да е ежедневие.", "date": "2019.12.05", "title": "Еднообразното меню води до слаб имунитет през зимата"}
{"url": "https://www.monitor.bg:443/bg/a/view/ateshhan-useinov-proroka-na-balkanskija-djaz-trygna-na-pyteshestvie-v-10-stranni-suiti-182546", "text": "Наричат го Пророка на балканския джаз. В Европа така го наричат. В България тепърва чуваме за него. Пропуск! И то голям, защото Атешхан Юсеинов е истински виртуоз на китарата, признат в последните 20 години от всякакъв калибър музикални критици – от Германия, през Великобритания и Турция, че чак до Америка. За щастие полека-лека и тук първият му самостоятелен албум Strange Suite, издаден от най-големия британски лейбъл за уърлд музика Riverboat UK Music, започва да си прави място и да осветлява таланта на българина, който е невъзможно да ограничиш стилово. Започнал от класическото образование на Музикалното училище в Плевен, преминал през месомелачката на тежките сватби и стигнал до най-големите сцени и фестивали на Стария континент, Атеш, както го наричат приятелите, е шлифовал до съвършенство диамант с невероятна форма, произлизаща от талант и техника, съчетани в едно. Дълги години свирил рамо да рамо с Теодосий Спасов, Стунджи, Васил Пармаков, Иво Папазов – Ибряма, с когото дори записва албума „Панаир“, спечелил голямата награда на BBC за уърлд музика през 2005 г., Юсеинов е успял да оформи собствен, много характерен стил, дал му смелост най-накрая да запише десет авторски пиеси в самостоятелен албум. Strange Suite се отваря от композицията Balkan Flamenco, която като че ли събира чертите на всички останали 9 творения. Започва с акустична разходка по струните и демонстрация на техническо съвършенство, за да избухне в експлозия от звуци и инструменти (в албума – електрическа, акустична и фретлес китара, бузуки, саз и тамбура, а зад него стоят трима басисти, двама перкусионисти, койбордист и кавал) с аромат на ориент. В албума се отличават две композиции, или по-скоро импровизации, в сътрудничество с двукратния световен шампион по бийтбокс Александър Деянов – SkilleR. Да, това са двете най-кратки, направо светкавични, пиеси от по 2:30 минути, но в тях Атеш показва особен талант да звучи като себе си, дори когато не е застанал на първа линия. Във Fire Bee in A Box и 9/8 по-скоро е виртуозен метроном на необикновените възможности на SkilleR, като дава и елегантното „канто“ на мелодията за заден фон. Неравноделни тактове, фолклор, елементи от циганска музика, джаз, фънк, поп, всичко това е събрано в някакви си 45:23 минути. След доста слушания на целия албум в опит да отделя най-любимото си парче, се оказа, че е доста трудна задача за мен, защото на преден план се откроиха няколко пиеси, всяка от които резонира перфектно на различно емоционално състояние. Sunrise over the Balkans е ювелирна балада, която рисува картини от традиционния ни фолклор и с огромния принос на кавала на Костадин Генчев. Затваряш очи и пред теб затанцуват боси весталки по тучни планински поляни под жаркото слънце. Гради такъв сюжет, че Заглавното парче е другият бисер в короната с бесния си ритъм, препускащ в галоп и показващ най-ярко техническите умения на Атеш. На финала обаче са двете топ композиции, в които Юсеинов успява да извади всяка възможност на китарата, да изрови дори душата й. Диаметрално различни в настроенията си Raw Rhythms подскача като кардиограма, а My Spirit те води до медитативни състояния, в които шестте струни на Атешхан те вкарват в тотална хипноза. Няма как да подминем и двете пиеси с вокално присъствие. В „Елена“, единствената фолклорна композиция, която обаче виртуозът е преаранжирал, глас дава певицата Венера Тодорова. Отново тя партнира с импровизации върху полета на мисълта на Атеш в Dialogues. Бих нарекла В нея се преплитат такива неочаквани обрати, че в никакъв случай не си я пускайте за фон докато готвите, например – съвсем реална е опасността да започнете да тактувате с ножа и да останете без някой пръст. Шареният калейдоскоп, който Атешхан Юсеинов е сътворил не само затвърждава прозвището му Пророка на балканския джаз, но и носи реална възможност на българския ценител да разшири музикалния си кръгозор. Strange Suite вече е в музикалните магазини (в Европа е по рафтовете още от септември),както и в Дюкян Меломан.", "date": "2019.12.05", "title": "Атешхан Юсеинов: Пророка на балканския джаз тръгна на пътешествие в 10 „странни сюити“"}
{"url": "https://www.monitor.bg:443/bg/a/view/novoto-volvo-s60-predizvikva-germanskite-premium-sedani-182493", "text": "Новото Volvo S60 беше представено у нас през пролетта и има амбициозната цел да привлече интереса на потребителите, търсещи луксозен и спортен седан, които по някаква причина не биха заложили на германските премиум модели Audi A4, BMW Серия 3 и Mercedes-Benz C-класа. Третото поколение на Volvo S60 е луксозен, спортен и пълен с най-новите системи за сигурност автомобил, изграден върху фирмената платформа SPA, която вече беше използвана при високопроходимите модели S90 и XC90. Новото Volvo S60 е със 126 мм по-дълго, с 16 мм по-тясно и с 53 мм по-ниско от предшественика си, като междуосието му е нараснало с 96 мм до 2872 мм, което е допринесло за значително увеличаване на пространството в интериора. Със своя наклонен преден капак и скъсена задна част, новото Volvo S60 изглежда модерно, като в същото време отговаря на всички характеристики на едно истинско Volvo. В центъра на диагоналната линия на радиаторната решетка се намира голямото фирмено лого. Особено впечатляващи са скулптурните елементи на капака и калниците на колата, както и фаровете със светлинния подпис във формата на чука на скандинавския бог Тор. Отзад се открояват двете хромирани ауспухови тръби и С-образните LED светлини, които подчертават широчината на задницата. В спортното ниво R-Design радиаторната решетка и капаците на огледалата са оцветени в черно. Интериорът на новото Volvo S60 е изработен в типично скандинавски стил, тоест всичко е елегантно и стилно. Пред водача се намира 12,3-инчов дигитален дисплей с навигационна система, както и аудиосистема Harman Kardon с 13 високоговорителя. В центъра на таблото е поставен 9-инчов сензорен вертикален екран, подобен на таблет, който комбинира функциите на автомобила, навигацията, услугите за свързаност и приложенията за забавление. Информационно-развлекателната система на Volvo Sensus Connect е напълно съвместима с Apple CarPlay, Android Auto и 4G, като осигурявай свързаност на водача през цялото време. От екрана на мултимедийната система Sensus Connect се управляват 19 функции на автомобила, от режим ESC Sport и активните фарове в завой до круиз контрола и информацията за пътните знаци. Плъзнете екрана като при смартфон или таблет и ще видите нови 22 елемента, от настройките на музикалната система до Bluetooth. От една страна, системата Sensus помага да се премахне всичко излишно от арматурното табло, но от друга това кара водача често да се разсейва и да отклонява вниманието си от пътя. Добрата новина е, че екранът е обновен за бързо зареждане и показване на изображението на камерата за обратно виждане, и за подобряване на навигацията. Нивото R-Design е оборудвано с кожени спортни седалки с черна тапицерия и волан с лого R-Design, декориран с перфорирана кожа. В салона на тествания автомобил има всички глезотии, като 4-зонален автоматичен климатик и електрически предни седалки с отопление, панорамен покрив, предни и задни сензори за паркиране, система за предупреждение за слепите зони, отваряне на багажника без ръце и други. Предните седалки са невероятно удобни, а на задните има място само за двама, тъй като високият централен тунел ограничава сядането на трети пътник. Багажникът е с обем от 442 литра, като задните облегалки се сгъват в съотношение 60/40. Новият седан Volvo S60 постигна водещи в автомобилната индустрия показатели за безопасност. Това превръща модела в един от най-безопасните автомобили на пътя. Системата за безопасност City Safety с технология за автоматично спиране помага на водача да предотврати потенциални удари и е единствената на пазара, която разпознава пешеходци, велосипедисти и едри животни на пътя. За първи път в сегмента на средноразмерните седани системата City Safety задейства автоматично спирачките за смекчаване на неизбежен сблъсък. Опционалната система с адаптивен автопилот, която подпомага водача при завиване, ускорение и спиране при добре маркирани пътища и скорост до 130 км/ч е усъвършенствана с подобрено представяне в завоите. Новото Volvo S60 е снабдено със система за предотвратяване на излизане извън пътното платно, асистент за предотвратяване на сблъсък с насрещното движение и други асистиращи системи. Опционалната функция за сигнализация на трафик с автоматично прилагане на спирачките допълнително повишава сигурността на пътниците в автомобила и на хората извън него. Новото S60 е първият модел на Volvo, който не се предлага с възможност за задвижване от дизелов двигател. За новия модел са налични модерните 2,0-литрови 4-цилиндрови бензинови турбодвигатели T4 (190 к.с.) и T5 (250 к.с.), комбинирани с 8-степенна автоматична скоростна кутия. Освен с тях седанът се предлага с избор от две Plug-in Hybrid задвижващи системи с турбина и механичен компресор, като моделът Volvo S60 T8 разполага с комбинирана мощност от 390 к.с., а топверсията Volvo S60 T8 Polestar Engineered е със системна мощност от цели 405 к.с. Тестваното Volvo S60 T5 AWD R-Design се задвижва от 2,0-литров 4-цилиндров бензинов турбодвигател Т5 с мощност 250 к.с. Моторът е много еластичен, няма турбодупка и разполага с приличен въртящ момент от 350 Нм в широкия интервал от 1800 до 4800 об/мин. Двигателят предава тягата към четирите колела чрез 8-степенна автоматична скоростна кутия. Тя работи плавно и гладко. Новото Volvo S60 ускорява от 0 до 100 км/ч за 6,4 секунди, а максималната скорост е 240 км/ч. В града разходът на гориво е около 10 л/100 км, а на междуселищен път е в рамките на 7 литра на 100 км. Новото Volvo S60 вози много комфортно и окачването му поглъща неравностите на пътя гладко, дори и с 19-инчовите гуми. Кормилното управление с електрически усилвател се усеща доста естествено. Добрият контрол на движението помага на седана Volvo S60 да остане стабилен на пътища с остри завои. При по-спортно темпо на шофиране е полезен режимът Dynamic, при който реакциите на газта и волана са по-остри. Задвижването на четирите колела осигурява отлично сцепление особено през зимата, когато по пътищата има сняг и хлъзгави участъци. Ако търсите луксозен седан с високо ниво на комфорт, изискан стил, добър набор от системи за сигурност и спортна динамика, то новото Volvo S60 е страхотен избор в сегмента на средноразмерните седани и сериозна заплаха за германските премиум модели Audi A4, BMW Серия 3 и Mercedes-Benz C-класа. Новото Volvo S60 вече се продава у нас и може да се види и изпробва в търговските комплекси на „Мото-Пфое”. Базовият модел струва 77 289 лева, а тестваният седан Volvo S60 T5 AWD R-Design започва от 94 109 лева.", "date": "2019.12.05", "title": "Новото Volvo S60 предизвиква германските седани"}
{"url": "https://www.monitor.bg:443/bg/a/view/sivo-gniene-i-bakterioza-napadat-oranjerijnata-salata-182407", "text": "Сивото гниене е широко разпространена и силно вредоносна болест не само по салатата и марулята, но и по останалите зеленчукови видове. У нас сивото гниене по салатата се среща много често и напада растенията във всички фази от тяхното развитие, особено при зимно-пролетно отглеждане при оранжерийни условия. Нападат се листата, стъблата, кочаните, семенниците и семената. В основата на най-външните листа, обикновено тези, които се допират до почвената повърхност, се образуват едри кафяви напетнявания, които се покриват със сив памуковиден налеп. Болестта се разпространява към пазвите на листата, откъдето колонизира кочана и стъблото. Повредите по стъблото се разширяват, обхващайки листата един след друг. Сивото гниене се причинява от гъбата Botrytis cinerea. Когато условията за развитието на болестта са благоприятни, нападат се по-голяма част от растенията в посева. Склероциите на гъбата, които се образуват в нападнатите тъкани, са изключително устойчиви както на неблагоприятните условия на околната среда, така и на химичните средства. Попаднали в почвата, те остават там в продължение на много години. Препоръчва се обеззаразяване на почвата. По-добре е обаче в такива случаи салати и марули да се сеят на друго място.  Опазването на растенията от мана и вредители намалява проявите на сивото гниене при всички зеленчукови видове. Задължително трябва да се унищожават растителните остатъци след прибиране на реколтата чрез дълбока обработка на почвата. Болестта бактериоза по салатата може да предизвика съществени повреди при зимно отглеждане на салатата в неотопляеми полиетиленови оранжерии. Причинител на болестта е бактерията Xanthomonas campestris pv. vitians (Brown) Dowson. Външните прояви на бактериоза по салатата са разнообразни и се изразяват в избледняване, увяхване и загиване на листата и стъблата на растенията, вследствие развитието на синьозелено до кафяво сухо гниене по корените или в основната част на стъблата. Често заразените салати се пречупват в основата си, без да формират глави. В други случаи по жилките на най-външните листа и в основата на стъблата се развиват дребни, воднисти, вдлъбнати петна, които се разрастват, сливат се и могат да предизвикат загиване на част или на целите листа. Бактерията се запазва в заразените растителни остатъци, намиращи се в почвата, както и в недобре угнил оборски тор. Болестта се проявява върху отслабнали растения, развиващи се при ниски температури, недостатъчно слънчева светлина и при прекомерно овлажняване. Необходимо е получаване на здрав разсад чрез отглеждане върху незаразена почва и при използване на добре угнил оборски тор. Първите нападнати листа трябва внимателно да се откъсват и да се унищожават. При поява на болестта почвената и въздушната влажност трябва да се намалят, а при възможност температурата – да се повиши. Всички растителни остатъци след прибиране на реколтата трябва да се ликвидират чрез дълбоко заораване.", "date": "2019.12.05", "title": "Сиво гниене  и бактериоза  нападат оранжерийната салата"}
{"url": "https://www.monitor.bg:443/bg/a/view/eto-kak-vdiga-skandal-vsjaka-ot-zodiite-182609", "text": "Овен Овенът ненапразно е огнен знак. Избухва със силата на свръхнова и, за разлика от някои други знаци, обидата продължава да тлее. Родените в този период са доста честолюбиви. Скандалът с Овен е вихрен и страшен. Ще се почувствате като гръмоотвод сред електрическа буря. Единственият правилен подход след това е да се преструвате, че нищо не е станало. След известно цупене ще забрави, че е сърдит, особено ако успеете да го заинтригувате с нещо. Телец Телецът не е човек, който би избухнал току-така. Трябва да сте му се качили на главата, да сте тропали хоро там известно време и накрая да сте му подпалили шапката, за да се ядоса. Обаче тогава вече ще разберете как са се чувствали хората в подножието на изригващия Ейяфятлайокутъл. Подпали ли фитила, няма смисъл да се опитвате да го укротите, да спорите или да се обяснявате. Само повече ще го ядосате. Ако въобще ви прости, дълго ще помни и ще ви натяква. Близнаци Те са свадливи, заядливи и честолюбиви. Избухват за какво ли не и дори стават агресивни. Убий Близнака с мълчание - това трябва да е мотото на потърпевшия от близнашките скандали. Фактът, че не им отговаряте, може да ги докара до истерия. За да задушите спора в зародиш, трябва спокойно и аргументирано да защитите позицията си. Колкото бързо се палят, два пъти по-бързо им минава. След бурята се дръжте весело и дружелюбно и много бързо ще му мине. Рак Какъвто е мнителен и чувствителен, лесно е да обидите Рака. А разгневи ли се, напада с всички средства. Не се шокирайте, ако извади на бял свят тайна, която сте му доверили, или забоде щипката си в най-ранимото място, което сте му разкрили, понеже сте приятели. Прави го не защото е зъл, а защото при скандал му пада пердето и не знае какво върши. Ракът има чувство за справедливост и ще съжали за стореното, но след като дойде на себе си. Лъв Лъвът е спокоен звяр, ленив. Няма нужда от скандали. Той е по-умен, по-красив и по-елегантен от вас, пък и по рождение е с кралска кръв, защо да спори с вас? Но разкрещи ли се, по-добре си сложите шумофони. И каска. Ще стане страшно, може да се стигне дори до физическа агресия. Той ще се цели право в слабото ви място, ще ви обижда и унижава. И не очаквайте извинение. Ако държите да сте приятели, ще трябва вие да направите първата крачка. Дева Ако ви обича, ще ви прости. Но пак ще ви вика. Всеки път, когато не направите нещо по нейните/неговите правила, Девата ще мърмори, гръмоли, каканиже или крещи с пълно гърло - в зависимост от степента на прегрешението ви. Дори може да запрати някой пепелник по главата ви с убийствена точност. Не се бойте, докато крещи. Но млъкне ли насред скандала - тогава вече трябва да знаете, че й е дошло в повече. След караницата не предприемайте първата крачка, защото ще си помисли, че нещо я работите. Везни Везните не са по гръмогласните скандали, но щом се налага... А то се налага, при това доста често, защото околните много ги дразнят! Най-лошото, което можете да направите при скандал с Везни, е да представите сериозен и стабилен аргумент в своя полза. Това ще ги вбеси, защото мразят да губят в спора. Ако пък им припомните аналогичен случай, в който са били виновни или са постъпили зле, смятайте, че сте наляли масло в огъня. Скорпион Външно Скорпионът не се гневи. Запазва хладнокръвие и нанася с усмивка удар с отровната си опашка. За да излезе от кожата си и да се развика, трябва да се е случило нещо ужасяващо - предателство от най-близък човек или друга чудовищна злина. Той ще прости на най-близките си, стига те да направят първата крачка към сдобряването. Ще ви прости, ако сте му близки. Иначе само ще се престори, че всичко е наред, но най-вероятно ще ви зачеркне от списъка с благонадеждните хора. Стрелец Дори и да се скара с вас, едва ли ще забележи. Трябва да е бил някакъв жесток скандал, за да го запомни за няколко часа. Стрелецът е скандалджия, вика много, обижда, нахвърля се върху опонента и дори въвлича околните в скандала. Става такъв сеир, че съседите си изнасят столчета на стълбите, за да не пропуснат нещо. Стрелците бързо се палят, но и мигновено забравят, че сте се карали. Даже не е необходимо да се сдобрявате с тях. Козирог Карайте се с Козирог, ако си нямате друга работа. Той не само че няма да отвърне на пламенните ви крясъци и ще гледа строго, надменно и справедливо през цялото време, но и ще запомни всяка ваша дума. Защо? За да може да ви отмъсти, разбира се. Нито една обида, нито една рана, която сте нанесли на Козирога, няма да остане неотмъстена - Око за око, зъб за зъб, както пише в Стария завет. Никога не признава, че е бил виновен, дори да е наясно с вината си. Водолей Водолеят крещи предимно служебно - в смисъл, че си казва \"Сега трябва да се развикам, защото това ще има по-добър ефект, отколкото, ако остана спокоен\". Стават избухливи само когато им се насъбере много, претоварени са или имат проблеми. Тогава ще ви нагрубят жестоко, но без умисъл. Не са злопаметни и дори да сте ги обидили, ще ви простят. Смятат, че както те не са имали предвид онези грозни неща, които са ви наговорили, така и вие. Риби Ако Стрелецът мята чупливи предмети в спора, той ще се огледа за нещо, което не е особено ценно, понеже за него скандалът е нещо като спорт. За Рибата караницата е призвание. Тя влага всичко от себе си - и викове, и сълзи, и злостни думи. Раздава се дотам, че е в състояние да хвърли по вас най-любимата си вещ, а после с дни да я оплаква, че се е счупила. Лесно ще ви простят, защото обикновено след такова избухване Рибите търсят вината у себе си.", "date": "2019.12.05", "title": "Ето как вдига скандал всяка от зодиите"}
{"url": "https://www.monitor.bg:443/bg/a/view/reporterite-se-skriha-ot-sreshta-s-telegraf-media-182606", "text": "“Репортери без граници” отново се скриха от поканата за среща с изданията на „Телеграф медиа“. След цяла поредица от писма и обаждания до централата на НПО-то през последните две години с настоявания за разговор и дискусия с президента на организацията Кристоф Делоар по спорното класиране на България на скандално ниската 111-та позиция по свобода на словото, във вторник главните редактори на „Монитор“ и „Телеграф“ отправиха поредно искане за среща с него. Този път от страниците на двата вестника, като предложението беше тя да се състои в сградата на издателската ни група. Поканата ни обаче отново остана без отговор от страна на организацията, която вече години играе ролята на основен партньор и говорител на тезите на разградския бос Иво Прокопиев и останалите олигарси-издатели в страната.  До новото ни настояване за дискусия пък се стигна, след като Делоар и отговорничката за България в „Репортерите“ Полин Адес-Мевел категорично отказаха да отговорят на настойчивите ни въпроси колко души от България попълват анкетите, въз основа на които е направено класирането на държавата ни. Отговорът на тези питания е ключ към масираната кампания по очернянето на страната ни в чужбина, тъй като още преди няколко месеца лъсна, че класацията няма никаква представителност поне що се отнася до частта за България. Причината е, че  въпросните анкети се попълват от едва десетина лица, като само една трета от тях били журналисти. За справка, само печатните издания у нас – по официални данни на НСИ - са над 240. Това означава, че хората, които попълват въпросните анкети, не представляват дори 1% от тях.  В същото време ниската позиция на България в класацията, както и становищата, публикувани от „Репортерите“ за състоянието на медийния сектор у нас, редовно се използват за разпространението на фалшиви новини от страна на подсъдимите издатели олигарси, начело с разградския бос Иво Прокопиев и другарите му Огнян Донев, Сашо Дончев и Цветан Василев. НПО-то и твърденията му традиционно се разпространяват от финансираните от тях медии като се започне от „Капитал“ и „Дневник“, мине се през „Клуб З“, „Медиапул“ и „Сега“ и се стигне до „Фрогнюз“ и всички знайни и незнайни болтчета от Фабриката за фалшиви новини на тези олигарси. Това логично буди и основателни съмнения, че организацията обслужва, при това съвсем умишлено, интересите им. Тези съмнения се допълват от факта, че до този момент „Репортерите“ не само не са реагирали по какъвто и да било начин нито на личните признания на Прокопиев в стенограмите от АРГОгейт, че държи чрез свои пионки в редица онлайн издания и ТВ предавания„мейнстрийма“ у нас. А напротив – редовно се срещат с тях, въпреки откровените им опити да заглушат свободата на словото у нас. Един от тях направен в присъствието на самата Полин Адес-Мевел, която дори не реагира на откровеното потъпкване на правото на журналистите на достъп до информация и задаване на въпроси Ние обаче ще продължим да задаваме неудобните си въпроси на „Репортери без граници“ и да търсим и публикуваме истината, въпреки опитите им да я подменят с пропагандата на Прокопиев и сие. ", "date": "2019.12.05", "title": "„Репортерите“ се скриха от среща с „Телеграф медиа“"}
{"url": "https://www.monitor.bg:443/bg/a/view/megastachka-blokira-francija-182602", "text": "Френските синдикати в редица сфери на транспорта и услугите обявиха национална неограничена във времето стачка в страната, считано от 5 декември 2019 г. Очаква се няколко милиона работници и служители в държавния и частния сектор да се включат в протестните действия, поради което е възможно да възникнат силни смущения в обществения живот, особено в градския транспорт. По информация на българското посолство в Париж стачката ще обхване железниците (SNCF), като ще бъдат осигурени само 10% от влаковете на територията на страната, регионалните влакове TER (Transport express régional), от които  ще пътуват само 3 %, влаковете Intercités ще бъдат почти изцяло анулирани, особено в регионите Бретан и Окситания. В протестните действия ще се включи и общественият транспорт в Париж и Ил дьо Франс (RATP) - метро, влакове, автобуси и таксита. Синдикатите на наземния персонал на авиокомпанията „Ер Франс“ също са призовали към стачка, поради което може да се очакват затруднения при обработката на пътници и багажи. На 5 декември са планирани повече от 150 протестни събития в цялата страна. Префектурата на полицията в Париж е забранила придвижването и паркирането на автомобили и призовава към затваряне на всички магазини, ресторанти и други обществени обекти по маршрута на стачното шествие в Париж, което е предвидено да започне от „Гар дьо нор“ (Gare du Nord) и да продължи до „Плас дьо ла насион“ (Place de la Nation). Стачка са обявили и в сферата на образованието – очаква се 40% от училищата да бъдат затворени, а също и множество лицеи и университети. Синдикатите в сферата на енергетиката също ще се включат в протестните действия, като не се предвижда спиране на тока за домакинствата, но са отправени призиви за намаляване на производството на електричество, спиране на тока в държавните и обществени сгради (с изключение на болниците). Има призиви за стачка в седемте френски рафинерии, което не изключва спирането на производството, но според експертни оценки към момента е малко вероятно да се появи липса на гориво по бензиностанциите. Препоръчваме на българските граждани, пребиваващи във Франция или планиращи пътуване в страната, да се информират за актуалната обстановка, като имат предвид възможните затруднения и закъснения на градския транспорт при придвижване от и до летищата, както и закъснения в обслужването на самите летища. При подготовка на пътуване съветваме сънародниците ни да предвидят и осигурят алтернативен транспорт за придвижване от и до летищата, особено в Париж. При необходимост от съдействие българските граждани могат да се свържат с посолството ни в Париж на следните телефони: + 33 1 45 51 85 90 и +33 6 23 18 09 93.", "date": "2019.12.05", "title": "Мегастачка блокира Франция"}
{"url": "https://www.monitor.bg:443/bg/a/view/ikonomijata-i-vratata-v-poleto-182599", "text": "Човекът е свободолюбиво животно. И повечето от нас се гневят на вечния стремеж да се налагат всякакви правила. Известна е шопската поговорка, гласяща „Законът е врата у поле“ и обичаме често да я цитираме. Може би и затова незаконните строежи у нас не са малко. Дори преди години се наложи по-старите от тях да бъдат амнистирани. Просто държавата пресметна, че няма ресурс да се справи с проблема. Дали пък така не се създават очаквания за нови подобни затваряния на очите пред нарушенията на правилата. От друга страна пък всеки гледа да спести някой лев и време, като тръгне да строи къща или да прави някаква пристройка към в старата, защото му е станала тясна или иска да си пие ракията в лятната кухня на двора. За правилата изобщо не се сеща и в главата му е шопската поговорка. Водейки се от тази максима обаче става кон за кокошка. Можем да икономисаме няколко бона и минавайки с по-дребен рушвет в общината да си построим къщата. В случая обаче изпускаме нещо важно - нищо на този свят не е вечно. Какво ни гарантира, че екипът на местната власт няма да се смени и след това да пристигне фадромата и да бутне построеното. Или пък новите чиновници няма да тръгнат да си искат „своето“ във вид на финикийски знаци. Друг риск идва и от съседи, които да натопят новодомеца пред властите и да се получи същият ефект. Така икономията може да ни излезе буквално през носа. Далеч съм от мисълта, че все още по селата, малките градове или дори в големите няма палати, които да са в разрез със закона. Говори се, че част от луксозните къщи в бившите села, сега баровски квартали, в северните поли на Витоша в София все още в данъчните регистри се водят парцел с временна постройка или в най-добрия за хазната случай са декларирани като вили. А навремето имаше и акция за заснемане от вертолети за установяване на именно подобни разминавания и се правеха снимки от високо на къщи с басейни и огромни дворове. Не стана ясно обаче колко са хванатите нарушители и колко пари допълнително са влезли в държавния и общинския бюджет. И по времето на соца, и сега, обичаме да казваме как основната ни цел да догоним богатите страни. С тях сме вече в едно европейско семейство. Отвъд бившата желязна завеса обаче върховенството на закона е на висота и то започва именно от спазването на правилата от всички. Затова и там, на Запад, има повече ред и джобовете са им по-пълни. Дано повече от младите хора у нас започнат да игнорират шопската максима за вратата и полето, пръкнала се в робските години, когато не сме имали държава. Време е най-после да я забравим!", "date": "2019.12.05", "title": "Икономията и вратата в полето"}
{"url": "https://www.monitor.bg:443/bg/a/view/emil-radev-praneto-na-pari-se-prevryshta-v-ogromen-problem-za-es-182571", "text": "Надявам се скоро да има инструмент за наблюдение на всяка членка, но и санкци, казва в интервю за \"Монитор\" евродепутатът от ЕНП/ГЕРБ - Още през миналия мандат много често представяхме мнението на европарламента, че липсва дебат за борбата с корупцията и организираната престъпност на ниво Европейски съюз. През 2014 година имаше доклад на Европейската комисия за нивото на корупцията във всички държави-членки, който бе публично оповестен. Явно данните бяха толкова стряскащи, че втори такъв доклад после нямаше. А той беше замислен като ежегоден. От там насетне ние призовавахме Европейската комисия да продължи с такъв документ, но тя премина само в наблюдение, свързано с икономиката. Затова поискахме общоевропейски механизъм, с който да се следи върховенството на закона, борбата с корупцията, свободата на медиите, да се наблюдават държавите-членки и да се отправят препоръки. Само така ще има равни стандарти за всички и ще е ясно кой прави този мониторинг. Ако това бе направено по-рано, нямаше да се стигне до дискриминацията над България и Румъния, на която станахме свидетели чрез механизма. Всъщност усещането за корупция според Евробарометър сред държавите-членки е много високо и тук искам да подчертая, че България бе на 11-то място в тази класация. Това съвсем не трябва да ни успокоява, но например в една Гърция усещането за корупция сред населението е 99%, в Италия - 98%, прибалтийските републики - над 90%. Така че явно има нужда от общоевропейски мерки, тъй като корупционните престъпления, злоупотребата с еврофондове, организираните престъпни групи често пъти действат в няколко държави-членки. Трябва да засилим сътрудничеството между отделните членки, правоохранителните органи. Стремим се да направим това и при прането на пари, да засилим обмена на информация. Виждаме, че доста различна е степента на проследяване на прането на пари в различните държави-членки. Така престъпните групи и терористи се насочват към определени държави, където е много по-малка вероятността да бъдат разкрити. - Когато говорим за пране на пари, става дума за част от прибалтийските републики, Малта, Кипър. Проблеми има и виждаме как милиарди са били капиталите, които идват от определени страни. Това е огромна заплаха за държавите-членки на ЕС, тъй като не знаем как са придобити тези средства. Има съмнение и че са от престъпна дейност, че са използвани понякога за финансиране на тероризъм. Това е изключително опасно. - По време на дискусията много ясно пролича призивът за ново законодателство. По време на изказването си г-жа Лаура Кьовеши призова за засилване на капацитета на европейската прокуратура. Знаете, че тя ще започне да действа от другата година. Първоначално около 20 души ще работят по 1000 дела. Европейската прокуратура ще се занимава само със случаите на доказани престъпления. Но наистина е необходима нова стратегия. Във втория панел присъства и зам.-прокурорът ни Иван Гешев, който сподели българския опит. Той разказа как у нас е разбита мрежа за нелегално пране на пари, тип Хавала. По този начин понякога се финансират и терористични организации. Така че българският опит беше ценен. Представителите на Еврокомисията също дадоха висока оценка за работата ни. Бях докладчик по регламента за финансовата информация, която засили взаимодействието между службите за финансово разузнаване в отделните държави. Но ние искаме да стигнем още по-надалеч и да имаме по-бърза и по-обемна информация както за банковите преводи, така и за новите форми на разплащане като криптовалутите, защото много често зад тях се крият абсолютно анонимно престъпни организации. По този начин може финансират бизнеса си. - Успяваме да прихванем едва 1% от парите, които са изпрани на ниво ЕС. Това означава, че имаме огромен проблем. А знаете, че когато лишим престъпните организации от финансиране, от там насетне те действат много по-трудно. И не могат да разширяват дейността си. Затова не само борбата с прането на пари, но и отнемането на незаконно придобитите средства също е много важен инструмент за справянето с организираната престъпност и борбата с тероризма. Тук искам да подчертая, че нашата страна има много добро законодателство. Такова имат само няколко държави-членки - това са Италия, Великобритания, Ирландия, Испания. Така че можем да действаме срещу незаконно придобитите средства много бързо и ефективно. Като доказателство мога да посоча, че у нас има съдебни искове за над 3 млрд .лева. - Ние сме в процедурата, защото преди няколко седмици беше последният доклад на ЕК, който много ясно заяви, че сме изпълнили ангажиментите си. По 17 точки, които ни бяха дадени за изпълнение, направихме нужните реформи. Препоръката беше да се свали механизмът за България. Не така стои въпросът за Румъния, защото там има отстъпление от независимостта на съдената система. Виждаме, че върховенството на закона на практика не се отстоява достатъчно добре. Румъния, която ни бе давана за пример, е все по-критикувана. От тук насетне ЕК поиска мнението на европарламента и на Европейския съвет. Затова и моята цел беше на събитието, което организирах, да се чуе и българската позиция, тази на магистратите, на ВСС, на главния прокурор. Искахме ясно да заявим реформите да продължат. С мониторинг или без, винаги може да поискаме помощ от Службата за структурни реформи на ЕК, както преди няколко години пристигнаха прокурори от различни държави-членки и си взаимодействаха с българската прокуратура много добре. От тук насетне очаквам още в следващите няколко седмици да имаме позиция на парламента. Видя се, че тя е положителна. По-голямата част от политическите сили са за отпадането на доклада. Имаше критики само от крайно левите. Сега чакаме само позицията на европарламента. Трудно е, защото няма процедура. Това беше инструмент на комисията и сега може да го отмени със самостоятелно решение, но тя реши да чуе мнението на ЕП и на Съвета. Така че се надявам скоро да има положително становище. - Новата ЕК ясно заяви желанието си да засили мерките за върховенство на закона. В своята програма г-жа Урсула фон дер Лайен ясно каза, че ще работи за създаването на общоевропейски механизъм за върховенство на закона. Очаквам съвсем скоро да има такава законодателна инициатива. Трябва да имаме наистина инструмент, който да наблюдава процесите във всяка една членка, да дава препоръки и да има възможност за санкции. Видяхме, че механизмът за сътрудничество и проверка изигра положителната си роля в началото на периода, в който влязохме в ЕС. Но тогава ние трябваше да наваксаме и със законодателство, и с реформи. После ефектът се изчерпа и механизмът започна да се използва за вътрешнополитически цели. Атакуваха ни заради него и външнополитически и виждате,че вече седма година България не е приета в Шенген, въпреки че сме изпълнили всички технически критерии и реално прилагаме това законодателство на територията на България. Не е нормално да сме извън Шенген и то с обяснението, че имаме мониторинг. Роден е на 26 май 1971 г. във Варна Завършил е право и публична администрация, доктор по търговско право Адвокат към Адвокатска колегия - Варна През 2009 г. е избран за народен представител в 41-ото НС, а през 2013 г. е избран за депутат в 42-ото НС Евродепутат от 2014 г., член на правната комисия и комисията „Граждански свободи, правосъдие и вътрешен ред” в ЕП", "date": "2019.12.05", "title": "Емил Радев: Прането на пари се превръща в огромен проблем за ЕС"}
{"url": "https://www.monitor.bg:443/bg/a/view/adv-ekimdjiev-sychini-oda-za-oligarsite-izpja-na-bis-shlagera-si-za-peevski-182608", "text": "Маскираният певец е разкрит. В сряда, малко пообъркал ефира на шоуто, така нареченият правозащитник Михаил Екимджиев си свали маската и показа истинския си лик – на отявлен бранител на олигарсите и най-вече на Иво Прокопиев С угрижен вид, висока степен на тревожност и силно ръкомахайки адвокатът ожали богатите бандити със запорирано имане и се опита да прехвърли проблема с техните авоари на... Пеевски. Повод за участието на адвоката бе предстоящият избор на шеф на Антикорупционната комисия. Екимджиев най-нагло заяви в ефира на bTV, че бандитите оставали без пари, след като само преди дни стана ясно, че КПКОНПИ е запорирала имущество за над 3 млрд. лева. Според правозащитника обаче комисията била институционална бухалка. „Хората буквално биват оставяни без доходи“, изплака адвокатът им. След което в логорейния му изблик ненадейно се озова депутатът и издател на „Телеграф медиа“ Делян Пеевски. Пътят на този сложен мисловен адвокатски процес е утъпкан. Няма телевизионно участие, в което адвокат Екимджиев да не посвети поне едно изречение на Делян Пеевски. По правило – без никаква връзка с останалото. Това е нещо като бис, който Екимджиев кара на един дъх, преди публиката да се усети и да го освирка, че пее на плейбек. Песента на Екимджиев всъщност е кавър на творчеството на неговия добър приятел и покровител – олигарха Иво Прокопиев. Да си адвокат на дявола, не е роля на Киану Рийвс, а на Екимджиев. Дяволът пък е с разградски произход. Да не забравяме, че именно този олигарх непрекъснато се жали заради наложения му запор за 200 милиона лева за пране на пари от „Каолин“. Сега е ред и на неговия приближен адвокат да пореве вместо него за същото. По съществото си КПКОНПИ не била нищо – празни приказки, обещания. И като в тефтерчето на Златанов - да се удари този или онзи и Делян Пеевски да стане „10“ и „ДП“, раздаде се на публиката маскираният певец адвокат Екимджиев. Верен на тезисите на олигарсите, които се харчат като топъл хляб в грантаджийската фурна, адвокат Екимджиев неведнъж е разпръсвал в ефира опорни точки, зададени му от същите тези „институционални жертви“, които не могат да си харчат на воля парите, натрупани от нечисти сделки и далавери. Киану Рийвс има и други роли. Ролята на адвоката на дявола е само една – прави се на правозащитник.", "date": "2019.12.05", "title": "Адв. Екимджиев съчини ода за олигарсите, изпя на бис шлагера си за Пеевски"}
{"url": "https://www.monitor.bg:443/bg/a/view/rusija-objavi-za-persona-non-grata-nash-diplomat-182607", "text": "Русия е обявила за персона нон грата наш дипломат от посолството ни в Москва. Това става ясно от съобщение на външно министерство. В него от ведомството съобщават, че посланикът ни в Руската федерация Атанас Кръстин е бил извикан днес в Министерството на външните работи в Москва, където му била връчена нота.  \"С нея, позовавайки се на принципа на реципрочността, Министерството на външните работи на Руската федерация обявява за персона нон грата български дипломат от посолството ни в Москва\", пишат от българското външно министерство. От там уточняват, че българският дипломат е с ранг, равностоен на ранга на руския дипломат в София, който бе обявен за персона нон грата в края на октомври 2019 г. Българският дипломат ще напусне Руската федерация в указания в нотата 24-часов срок. Междувременно депутатът Тома Биков от ГЕРБ коментира в кулоарите на НС, че това няма да повлияе на отношенията ни с Русия и на реализирането на общите ни проекти. По думите му това няма връзка и с изказването на руския президент Владимир Путин, че бавим \"Турски поток\". Той е резговарял с външния ни министър Екатерина Захариева, а по думите й разговорът с нашия първи допломат в Москва е бил \"добронамерен\". \"Отношенията между България и Русия нямат промяна\", увери той. Той даде пример и с германски дипломат, който е бил обявен за персона нон грата от Русия, а \"Северен поток\" не пострадал. На свой ред лидерът на НФСБ и зам.-шеф на НС Валери Симеонов успокои, че няма да се разрази дипломатически скандал между България и Русия. По думите му това са \"стандартни ответни действия\", свързани с отстраняването и с експулсирането на главния секретар на руското посолство преди около месец. Според него може и да се направи връзка с изказването на Путин, но според него не трябва икономическите въпроси да бъдат пряко свързани с доказан шпионаж. \"Отношенията на България с Русия на първо място трябва да са икономически. С други думи България трябва да си гледа интересите\", допълни още той, визирайки \"Турски поток\", както и строежа на АЕЦ \"Белене\". \"Трябва да стои въпросът какво печелим ние. Защото практиката показва, че от всички тези шлемове, България винаги е била губеща и в позицията да бъде задължена да купува или плаща неустойки\", каза Симеонов. От ДПС пък отказаха коментар по същество. От БСП пък коментираха, че е лошо когато се стигне до подобно изгонване на дипломати, въпреки че е стандартна практика, която често се прилагала. Според Кристиян Вигенин има проблем и това доказвало и самите изказвания на Путин преди дни. Самият Борисов също не бил ясен в коментара си и ангажимента по изграждането на \"Турски поток\". Те препоръчват премиерът и правителството да направят внимателен преглед на ситуацията и отношенията между България и Русия и да го  нормализират, а не да се задълбава и напрежението да се засилва. ", "date": "2019.12.05", "title": "Русия обяви за персона нон грата наш дипломат (ОБНОВЕНА)"}
{"url": "https://www.monitor.bg:443/bg/a/view/gotvjat-globi-za-lovci-gazeshti-v-kanavka-182404", "text": "Това е той: l Роден е през 1980 г. l Завършил е специалност “Горско стопанство” в Лесотехническия университет, има магистърска степен по “Ловно и рибно стопанство” l До 2007 г. е в частния сектор, след това работи като експерт в отдел “Лов” в Националното ловно-рибарско сдружение (НЛРС) l Бил е директор на Държавно горско стопанство – Радомир l В периода 2013-2017 г. е главен секретар на НЛРС-СЛРБ l От 2017 г. е председател на НЛРС-СЛРБ l Семеен е, с три деца - Така е, в момента тече обществено обсъждане по проект на Регламент целящ забрана на оловото в боеприпасите, с които се ловува във влажните зони и в рибарските тежести. - Първо искам да кажа, че такава забрана е въведена в нашето национално законодателство още преди България да стане член на Европейския съюз – в приложение 5 към чл. 44 на Закона за биологичното разнообразие е въведена забрана за използване на боеприпаси с олово във влажните зони и в радиус от 200 метра около тях. В момента обаче ЕК предлага не просто употребата на олово да бъде забранена в тези места, а също така и притежанието на патрони с оловни сачми да е наказуемо. Освен това буферната зона да е 400 метра, т.е. два пъти по-голяма. И най-големият проблем всъщност е това, че дефиницията на понятието „влажна зона” е твърде обща и под нея като такива места могат да бъдат определяни и крайпътните канавки или ниви, които в ранна пролет се наводняват за една или две седмици.  - На първо място всеки един ловец би могъл да бъде непрекъснато нарушител, защото ако бъде приет така регламентът, човек няма как да знае дали не се намира във влажна зона или не нарушава буферната зона около нея. На второ място, ако излезем на лов за яребици например и пресечем някой напоителен канал, който може да е пресъхнал дори и ни проверят патрондашите, ще бъдем санкционирани, защото притежаваме патрони с олово в тях. Практически тези норми е невъзможно да бъдат спазени както от ловците, така и от контролните органи. По отношение на оръжията – преобладаващата част от ловните оръжия, които се ползват от българските ловци, не са пригодени да стрелят със стоманени сачми. Това налага тяхната подмяна и закупуване на съвременни ловни пушки. Отделно от това алтернативните боеприпаси са на по-висока цена и това неминуемо ще се отрази на всеки български ловец.  - Това е моят прочит на начина, по който се налага този регламент, без да се анализират всички последствия от въвеждането на такива ограничения, без да се отчитат становищата на отделните държави членки, още повече че в 24 от 28-те държави членки на ЕС такива регулации са вече въведени.  - Апелирам всеки човек, който не е съгласен с въвеждането на този регламент, да изрази мнението си в рамките на това обществено обсъждане. Това става на сайта на европейската агенция по химикалите (ECHA), като линк към обсъждането можете да намерите на сайта на Съюза на ловците и риболовците в България - www.slrb.bg. - Ние не водим такава статистика, това е задължение на Изпълнителната агенция по горите. - За момента ловът протича нормално, като включително и на местата, където има констатирани случаи на заразени с АЧС диви свине, ловците могат да ловуват. Получихме сигнали от някои региони от Областите Пазарджик, Смолян, София област, относно новата заповед на министъра на земеделието, храните и горите за транспортирането на пробите за изследване на трихинелоза и че това трябва да се извършва от ловците по места. Това ще подтикне хората отново да се възползват от услугите на местни ветеринарни лекари. Основният проблем е, че в страната няма достатъчно акредитирани лаборатории, които могат да изследват за трихинелоза по ензимен метод и това, че тези лаборатории не са равномерно разпределени – има 10 области без нито една лаборатория. Считам, че в интерес на общественото здраве е необходимо да бъдат разкрити държавни лаборатории във всеки областен град като минимум, а дотогава отговорните институции да оказват съдействие на ловните сдружения, като транспортират пробите до съответните лаборатории. - Ловът е законово регулирана дейност и като ловци полагаме максималните усилия за намаляването на популацията на дивите свине. Това, което забелязвам обаче е, че в определени региони, в които бяха регистрирани случаи на АЧС в края на миналата и в началото на тази година, се срещат доста по-малко животни и съответно отстрелът е много по-нисък от очакваното. По отношение на необходимостта от промени напомням, че се направи промяна в закона, която даде възможност на министъра да променя срокове за ловуване на дива свиня във връзка с овладяването на популацията. В тази връзка беше осигурен и трети ловен ден през седмицата и голяма част от ловните дружини се възползват от тази допълнителна възможност за ловуване. Очакваме обаче да се направи промяна в Правилника за прилагане на закона за лова и опазване на дивеча, с която вноската за стопанисване да остава изцяло за това, а не да постъпва в държавния бюджет и да се изразходва за съвсем други неща. Наше предложение в тази връзка беше отправено до министъра преди повече от месец, но до момента не сме информирани да се работи в тази посока. - Европейският опит показва, че за да се ограничи разпространението на заболяването е необходимо плътността на дивите свине да бъде в рамките на 0,3-0,5 животни на 100 ха ловна площ. Не можем да кажем обаче колко животни трябва да бъдат отстреляни, за да се постигне този критерий, защото все пак има повишена естествена смъртност в следствие на чумата.", "date": "2019.12.05", "title": "Готвят глоби за ловци, газещи  в канавка"}
{"url": "https://www.monitor.bg:443/bg/a/view/kilean-myrfi-v-novoto-video-na-djeni-bet-vij-182544", "text": "Килеан Мърфи, звездата на хитовия сериал на BBC – Peaky Blinders, се разписа с впечатляващо участие в новото видео на Джени Бет. Вокалистката на британските пост-пънк звезди Savages току-що изкара новия си солов сингъл I'm The Man и побърка британската сцена с присъствие и ексцентричност. Въпреки че Килеан (за голямо нещастие) не се появява никъде в клипа, именно неговия характерен глас озвучава интрото с монолог, кръстен A Place Above. И ако се чудите какво ли пък един актьор прави в това видео – поводите да е там са повече от много. Първо, Мърфи е артист с отношение към музиката, който започва творческата си кариера именно като китарист на ейсид джаз банда заедно с брат си, а наскоро режисира видео за британската банда Money и продължава да свири на китара и да пише песни, но за лична употреба. Второ, режисьор на I'm The Man е Антъни Бърн, който застана зад камера за последния излъчен сезон на Peaky Blinders. Същият си стисна ръката с автора на сериала Стивън Найт да снима и следващия – шести сезон. И не на последно място – соловият проект на Джени Бет е част от саундтрака на поредицата, като прозвуча в последните серии, излъчени само преди няколко месеца. Песента е втората кукичка, която французойката дава на феновете си към дебютния си солов албум. С видеото към нея пък успя да предизвика множество крайни реакции, които най-вероятно са търсен ефект, с оглед на сюжета – Джени е облечена като мъж и демонстрира преекспонирано мачовско поведение тичайки по улиците. Сред последните начинания на Бет са проекти с Gorillaz и Пи Джей Харви (дала основен принос за саундтрака на целия сериал Peaky Blinders заедно с Ник Кейв).", "date": "2019.12.05", "title": "Килеан Мърфи в новото видео на Джени Бет. ВИЖ!"}
{"url": "https://www.monitor.bg:443/bg/a/view/slynceto-dnes-probiva-temperaturite-do-minus-7-182597", "text": "През нощта над почти цялата страна ще бъде ясно и почти тихо. Това сочи прогнозата на НИМХ. Утрото ще е мразовито с минимални температури предимно между минус 7° и минус 2°. През деня ще бъде слънчево и почти тихо. Преди обяд на места по поречието на Дунав и високите полета на Западна България ще има мъгла или ниска слоеста облачност. Максималните температури ще са между 2° и 7°. Атмосферното налягане ще остане по-високо от средното за месеца.", "date": "2019.12.05", "title": "От мъгла до слънце днес и с температури до минус 7"}
{"url": "https://www.monitor.bg:443/bg/a/view/nezakonnite-kyshti-na-sever-aut-na-ug-141-oceleli-temata-182592", "text": "Южното Черноморие е рекордьор по оцелели незаконни строежи, докато по северното те са били прилежно премахвани. Това сочат данни от регистъра на строителното контролно ведомство. В област Варна например от 450 влезли в сила заповеди за премахване на нелегални обекти са оцелели само 3. В Бургаско обаче от общо 695 са оцелели цели 141 или една четвърт. 114 от тях са за местността Ченгене скеле на морския бряг, където преди доста време имаше протести срещу разрушаването на къщи в рибарското селище, което се намира на територията на държавния горски фонд. В София миналите между капките незаконни строежи са 39. По Южното Черноморие такива градежи са 141. От сайта на ДНСК става ясно още, че от 2001 г. досега влезлите в сила заповеди за премахване на незаконни обекти в област Бургас общо са 695. Най-старата - на вече 12 години, за която няма информация за разрушаване на обекта и е извън Ченгене скеле, е за преустройство на двуетажна жилищна сграда, изразяващо се в пристройка и надстройка на съществуващ гараж в Несебър, като за случая дори е бил сключен договор с изпълнител за премахване. На същия етап са замръзнали нещата и с 3 буни в акваторията на Черно море, в местност Варницата, в землището на гр. Свети Влас. Влезлите в сила заповеди за премахването на въпросните обекти са от август 2012 г., пише в сайта на строителния контрол. Най-късният случай за незаконен строеж минал между капките в област Бургас е за хотел в с. Равда. За масивната двуетажна сграда също има влязла в сила заповед от ноември 2015 г. за премахване, но и там нещата са 39 незаконни строежа в столицата за последните 11 години са минали между капките и не са премахнати. Сред най-любопитните случаи е улица тупик в местността ВЕЦ-Симеоново в София. За въпросния нелегален строеж в сайта на ДНСК в графата дата на премахване няма никаква информация, а в предната графа за предприетите действия пише просто: „В процедура“. Заповедта за премахване е от началото на септември 2008 г. С най-голям срок на скатаване, част от обявено за незаконно преустройство на жилище в 6-етажен блок в жк “Красна поляна“, като там нещата са замрели до процедура по избор на изпълнител на премахването. По данни на сайта от 2010 г. не е решена съдбата и на канализационно отклонение в промишлената зона на Хаджи Димитър-Малашевци, за което единствено пише, че е в процедура Наредба №13 от 23 юли 2001 г. Въпросният нормативен документ визира принудителното изпълнение на заповеди за премахване на незаконни строежи или части от тях от органите на ДНСК. Повечето от останалите оцелели определени като незаконни градежи в София-град са Над една четвърт от случаите обаче са за едноетажни масивни къщи в кв. „Факултета“, в столичния район „Красна поляна“. Според сайта на ДНСК част от тях са в процедура за избор на изпълнител на премахването или на етап покана за доброволно изпълнение на заповедта на строителния контрол. За разлика от столицата и Южното Черноморие в областите Варна и Пловдив миналите между капките незаконни обекти са много по-малко. В района на морската ни столица традициите за последните 12 години са едва 3 от общо 450 влезли в сила заповеди за премахване за периода от 2001 г. досега. Най-старият е от 2007 г. и е за двуетажна къща в местността Траката, като за него имало дори сключен договор за изпълнител на премахването. В регистъра на ДНСК обаче няма информация дали обектът е премахнат. Графата е празна. Останалите 2 са за пристройка на къща в гр. Белослав и надстройка на апартамент във Варна. В Пловдивско от 495 влезли в сила заповеди за премахване от 2003 г. досега за 16 няма данни визираните в тях строежи да са били разрушени доброволно от собствениците им или от наета за целта фирма. Повечето оцелели обекти са били в процедура за премахване през 2011-а и 2012-а и са за пристройки или други по-дребни неща. Една от заповедите е за премахване на Само няколко са за масивни сгради. От пресцентъра на ДНСК уточниха за „Монитор“, че от публичния регистър на заповедите за премахване от 2001 г. до края на септември 2019 г. е видно, че са издадени и влезли в сила общо 6342 заповеди за премахване. От тях 5944 заповеди са изпълнени и незаконните строежи са премахнати. Остават за премахване 398 строежа. Най-много са издадените заповеди за премахване на незаконни строежи в областите София-град, София-област, Бургас и Благоевград. През първите девет месеца на 2019 г. са издадени 28 заповеди за премахване на незаконни строежи от първа, втора и трета категория, т. е. строежите с по-висока значимост, сложност и рискове при експлоатация, съгласно номенклатурата на видовете строежи. Най-много - по 4, са в областите Благоевград и Варна. След влизане в сила на тези 28 заповеди, 3 са изпълнени доброволно от собствениците и незаконните строежи са премахнати. Останалите 25 заповеди са на различен етап от процедурата по принудително премахване. През 2019 г. са изпълнени други 32 заповеди за премахване, издадени в предходни периоди, като 24 от тях са изпълнени доброволно от собствениците, а 8 незаконни строежа са премахнати принудително от органите на ДНСК. Най-често допусканите нарушения при незаконните строежи са извършване на строителство без одобрени проекти и/или без разрешение за строеж, в т.ч. извършване на съществени отклонения от одобрените проекти в процеса на строителство без одобрен проект и без заповед за допълване на издаденото разрешение за строеж, уточняват от строителния контрол. Според юриста и строителен предприемач Борис Кумпиков, високите такси за строителство карат хората да строят незаконно дори цели къщи. Стремежът им е да спестят не само пари, но и време, което отива в преодоляване на бюрократичните процедури. По думите му така постъпват дори и интелигентни хора. „Таксите за удостоверяване на завършването на фаза груб строеж сега са по 800 лв., а до преди 2010-та бе безплатно, защото е само едно изречение“, казва той. За това и започват да строят домовете и вилите си без проект, изработен от правоспособен архитект, което е незаконно. Други пък, пак на своя глава си надстрояват жилищата или гаражите в дворовете“, обяснява той. Според него е време да се разбере, че не може първо да построим каквото си искаме и после да тръгваме да го узаконяваме, защото няма такъв ред в Закона за устройство на територията (ЗУТ). Кумпиков смята, че у нас има немалко незаконни сгради, основно еднофамилни, за които в общините си затварят очите, но при смяна на екипите там или по сигнал от комшията нещата могат да стигнат до събаряне на къщата и загуба на много пари.", "date": "2019.12.05", "title": "Незаконните къщи на север по морето аут, на юг - 141 оцелели (ТЕМАТА)"}
{"url": "https://www.monitor.bg:443/bg/a/view/trenioryt-na-cska-zasedna-v-asansior-predi-macha-s-arda-182548", "text": "Треньорът на ЦСКА Милош Крушчич се забърка неволно в инцидент точно преди заминаването на тима за Кърджали, където днес „армейците“ излизат срещу „Арда“ в 1/8-финал за Купата на България. Сръбският специалист заседна в асансьора на хотел „Витоша“, където по традиция „червените“ са на лагер преди мач, научи „Монитор“. След засядането персоналът на хотела реагирал мигновено и пробвал да помогне на Крушчич, но неуспешно. Наложило се идването на специалисти, които да извадят треньора на ЦСКА невредим. Той обаче престоял над 40 минути в асансьора, което забави малко потеглянето на отбора за Кърджали. Самият спец приел с усмивка престоя си в асансьора и благодарил на служителите на хотела за бързата и професионална реакция, разказаха очевидци. Междувременно агитката на ЦСКА получи поредно международно признание. Този път овациите са за хореографията по време на дербито с „Лудогорец“. Огненото шоу на сектор „Г“ беше наредено на пето място в седмичната класация на един от популярните сайтове, следящи фенските проявления по европейските стадиони - lagrinta.fr. Хореографията на \"Армията\" беше вдъхновена от втория филм от трилогията на Кристофър Нолан за \"Черният рицар\". В центъра беше огромно знаме, на което беше изрисуван героят на Хийт Леджър - Жокера, който държи карта с фен на \"червените\". Това не е първото признание на западните медии за ултрасите на ЦСКА, като безспорно най-широк отзвук имаха хореографиите от сагата „Междузвездни войни“ и тази по популярната игра „Тетрис“.", "date": "2019.12.05", "title": "Треньорът на ЦСКА заседна в асансьор преди мача с \"Арда\""}
{"url": "https://www.monitor.bg:443/bg/a/view/djystin-timbyrlejk-otreche-da-ima-lubovnica-182620", "text": "Певецът Джъстин Тимбърлейк тушира слуховете, че изневерява на съпругата си и колежка Джесика Бийл. До тези спекулации се стигна, след като папараците щракнаха музиканта да държи за ръка актрисата Алиша Уейтрайт, с която си партнира във филма“Палмър“. 38-годишният хитмейкър се извини публично на любимата си, а поле за изявлението му станаха социалните мрежи. “Стоя встрани от клюките колкото мога, но чувствам, че за семейството ми е важно да обърна внимание на тези, които нараняват хората, които обичам. Това не е примерът, който бих искал да дам на сина ми.”, написа в Туитър той. В дълъг пост звездата обяснява, че е проявил “силна липса на преценка” и добави, че между него и Алиша не се е случило нищо.", "date": "2019.12.05", "title": "Джъстин Тимбърлейк отрече да има любовница"}
{"url": "https://www.monitor.bg:443/bg/a/view/mond-ruski-shpioni-s-baza-v-alpite-dejstvali-i-v-bylgarija-182601", "text": "Руски шпиони са използвали Френските Алпи като базов лагер за операции в цяла Европа,  . Руски шпиони са използвали Френските Алпи като базов лагер за операции в цяла Европа, написа френският в. \"Монд\", цитиран от Франс прес. Според френския ежедневник 15 служители на руското военно разузнаване ГРУ, специализирани в убийствата, са се придвижвали на континента от 2014 г. Те са преминали за последно през Франция през септември 2018 г. Контраразузнаванията на Франция, Швейцария и Великобритания са предприели операция по издирване на руските шпиони. Руските шпиони са действали според \"Монд\" във Великобритания, България, Крим, Молдова и Черна гора, отбелязва Франс прес. Само преди две седмици сайтовете Bellingcat, The Insider и сп. „Шпигел“ разкриха, че екип от осем офицери от подразделение 29155 на руското военно разузнаване (известно преди като ГРУ) са в основата на отравянето на българския бизнесмен Емилиян Гебрев през 2015 г. Разследващите сайтове вече неведнъж са писали за това, че в опита за отравяне на Гебрев са замесени служители на ГРУ, но сега екипът е успял да установи истинските имена и „партизанските прякори“ на агентите от подразделение 29155. Разкритите сега от в. „Монд“ данни сочат, че департамент Горна Савоя, който граничи със Швейцария и Италия, е бил използван като базов лагер за тайните операции в Европа на същото това подразделение 29 155 на ГРУ. Това е било съобщено на вестника от високопоставен представител на френското разузнаване. Шпионите отсядали в места като Анемас, Евиан и Шамони, като избирали най-отдалечените и изолирани кътчета. Обикновено кацали на парижкото летище Роаси или в Лион, веднъж в Ница. Често отсядали в Женева и по-рядко в Кан. Наемали коли, за да стигнат до Горна Савоя. Именно там бил логистичният център на ГРУ, за операции в цяла Европа, пише \"Монд\". Един от 15-имата агенти е бил идентифициран от британските служби като един от тримата извършители на атаката в Солсбъри през март миналата година, при която бяха отровени с нервнопаралитичното вещество Новичок бившият руски разузнавач Сергей Скрипал и дъщеря му Юлия. Това нападение изостри рязко отношенията между Русия и Запада и накара западните служби да издирват усилено неговите извършители. \"Монд\" излезе с тези разкрития в момент, когато Германия обвини Русия, че стои зад убийството на грузински гражданин в Берлин през август. Министерството на външните работи на Германия обяви за персона нон грата  . В края на август неизвестен застреля 40-годишния грузински командос Зелимхан Хангошвили в главата. След няколко дни полицията задържа 49-годишен руснак. От прокуратурата уточниха, че в него е било намерено оръжието на убийството. По-рано беше съобщено, че германските разследващи работят по всички версии, но за най-вероятен сценарий смятат \"професионално планирано и осъществено поръчково убийство\". Подчертано беше, че поръчителите може да са или представители на престъпния свят, или на разузнаването на чужда държава. Според в. „Монд“ 15-имата руски агенти, не са провели никакви операции на френска земя. Шпионите служат в поделение 29 155 в ГРУ. Те се занимават с убийства, саботаж и тайна размяна на съобщения, твърди \"Монд\". Никакви оръжия и материали не са били иззети, нито пък е идентифициран местен съучастник на руските шпиони. Петнайсетимата агенти изглежда не са имали никакъв контакт със служителите на посолството на Русия във Франция.", "date": "2019.12.05", "title": "Монд: Руски шпиони с база в Алпите, действали и в България (ОБНОВЕНА)"}
{"url": "https://www.monitor.bg:443/bg/a/view/germanija-ekspulsira-ruski-shpioni-merkel-nedovolna-ot-rusija-182598", "text": "Германия е решила   във връзка с убийството на грузински гражданин в Берлин, тъй като не е получила помощ от Москва за разследването на престъплението. Това обяви германският канцлер Ангела Меркел в кулоарите на срещата на върха на НАТО. \"Предприехме тези мерки, както знаете, тъй като не видяхме подкрепа от страна на Русия в разследването на това убийство\", коментира тя, допълвайки, че е обсъдила ситуацията със съюзниците си по време на двустранни контакти. Меркел не изключва, че темата за изгонването на двамата руски дипломати от Германия може да бъде повдигната по време на преговорите с президента на Русия Владимир Путин в Париж на 9 декември и не смята, че този въпрос ще се отрази негативно на срещата в \"нормандски формат\". \"Ще се срещнем с руския президент през следващата седмица\", отбеляза канцлерът, отговаряйки на въпрос дали възнамерява да обсъди с Путин въпроса за изгонването на руските дипломати, като добави: \"Ще ви уведомим за какво ще говорим там.\" Меркел не смята, че експулсирането на руските дипломати ще се отрази негативно на преговорите на лидерите от \"Нормандската четворка\" (Русия, Украйна, Германия и Франция). \"Не мисля, че ще бъде бреме за срещите в нормандския формат. Там ще говорим за Украйна и как да продължим напред с минския процес (договореностите от Минск за примирие в Източна Украйна)\", каза тя, допълвайки: \"Но от гледна точка на двустранните отношения това е събитие.\" Министерството на външните работи на Германия обяви за персона нон грата двама служители на руското посолство в Берлин. В края на август неизвестен застреля 40-годишния грузински командос Зелимхан Хангошвили в главата. След няколко дни полицията задържа 49-годишен руснак. От прокуратурата уточниха, че в него е било намерено оръжието на убийството. По-рано беше съобщено, че германските разследващи работят по всички версии, но за най-вероятен сценарий смятат \"професионално планирано и осъществено поръчково убийство\". Подчертано беше, че поръчителите може да са или представители на престъпния свят, или на разузнаването на чужда държава. Подозренията от самото начало са, че заподозреният е агент на руските специални служби, като Кремъл, както винаги, отрича. Междувременно от германската прокуратура уточниха, че поемат разследването за убийството на чеченския бежанец в Берлин. След като главният прокурор на Берлин обяви вчера, че доказателствата сочат, че Русия стои зад убийството, вероятно ще се засили натискът върху правителството на Меркел да изпрати сигнал на Москва. В изявление от германската прокуратура заявиха, че са налице \"достатъчно доказателства\", които показват, че убийството на мъжа е извършено от името на руската държава или от руската република Чечня. Русия се зарече да отговори реципрочно, обяви високопоставен руски депутат.", "date": "2019.12.05", "title": "Германия експулсира руски шпиони, Меркел недоволна от Русия"}
{"url": "https://www.monitor.bg:443/bg/a/view/zabyrkaha-sina-na-trymp-v-impijchmynta-melanija-gnevna-182600", "text": "Мелания Тръмп се разгневи на преподавателка по право, която се пошегува с името на сина й Барън при изслушванията за импийчмънт на президента Доналд Тръмп в Конгреса на САЩ, предаде Франс прес.   Обикновено сдържаната първа дама реагира остро, след като Памела Карлан, професор в Станфордския университет, направи сравнение в подкрепа на своята теза, че американската конституция не дава на президента правомощия на абсолютен монарх. \"Доналд Тръмп може да кръсти сина си Барън (на английски \"барон\"), но не може да го направи барон\", даде пример тя при изслушванията в правната комисия към Камарата на представителите. Мелания Тръмп бързо реагира гневно в Twitter, като заяви, че Карлан \"трябва да се срамува\" от своите \"очевидно пристрастни политически\" действия и че е \"използвала дете\" за целта. \"Едно малко дете заслужава личният му живот да бъде уважаван и да бъде държано встрани от политиката\", заяви още първата дама на САЩ. 13-годишният Барън е третият син на Доналд Тръмп, но единственото дете на Мелания. Републиканците в Конгреса също разкритикуваха университетската преподавателка. \"Да атакувате Барън Тръмп, един непълнолетен, не придава правдоподобност на вашите аргументи, а ви придава зъл вид\", заяви по адрес на Памела Карлан конгресменът от Флорида Мат Гец. Той освен това припомни, че тя е правила политически дарения за демократи. Видимо съжаляваща, Памела Карлан побърза да се извини, че е намесила президентския син в изслушването за импийчмънт на баща му. \"Сгреших. Бих искала президентът да се извини за нещата, които е направил и които са лоши, но съжалявам, че използвах тези думи\", заяви тя. Подобно на двама други университетски преподаватели, поканени от демократите в правната комисия към долната камара на Конгреса, Памела Карлан каза, че разследването за импийчмънт срещу Тръмп е оправдано. \"Въвличането на чуждестранно правителство в нашия изборен процес е изключително тежка злоупотреба с власт, защото отслабва демокрацията\", аргументира се тя, визирайки искането, отправено от американския президент към Украйна да разследва неговия потенциален съперник демократ на изборите догодина Джо Байдън.", "date": "2019.12.05", "title": "Забъркаха сина на Тръмп в импийчмънта, Мелания гневна "}
{"url": "https://www.monitor.bg:443/bg/a/view/krasi-anev-zavyrshi-15-i-v-individualnija-start-v-jostersund-182622", "text": "Европейският шампион Красимир Анев се представи най-добре от българите и завърши на 15-о място в индивидуалния старт на 20 километра от Световната купа по биатлон в Йостерсунд. Анев не допусна нито една грешка в четирите си стрелби - нещо, което се отдаде единствено на него и на завършилия пред него Антон Бабиков от Русия, но по-бавното му бягане го остави на 3:47.7 минути зад победителя Мартен Фуркад. Доста разочароващо се представи световният вицешампион в дисциплината Владимир Илиев. Българинът направи цели седем пропуска в стрелбата, които му отредиха 68-мо място на 8:09.5 минути зад Фуркад. Другите двама национали - Димитър Герджиков и Антон Синапов завършиха 57-ми и 94-ти, като Герджиков направи два пропуска в стрелбата, а Синапов - седем. Мартен Фуркад изведе брилянтния в състезанието френски отбор до значимия триумф. \"Петлите\" заеха първите четири места, а петимата им състезатели се наредиха сред първите седем. След Фуркад, който с една грешка финишира с време от 53:11.9 минути, се подредиха последователно Симон Дестьо (+15 секунди), Кентен Фийон Майе (+1:52.6 минути) и Емилиен Жаклен (+2:18.2 минути). Фабиен Клод остана на седмо място, а във френската петица се вклиниха единствено швейцарецът Бенямин Вегер и норвежецът Тарей Бьо, които приключиха пети и шести съответно. Победителят от неделния спринт и основен фаворит преди старта Йоханес Тингнес Бьо от Норвегия разочарова и с три грешки остана на 10-о място на 3:12.6 минути зад Фуркад. В събота е следващият старт при мъжете - щафетата на 4 х 7,5 километра.", "date": "2019.12.05", "title": "Краси Анев завърши 15-и в индивидуалния старт в Йостерсунд"}
