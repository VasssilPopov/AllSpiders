{"url": "http://www.monitor.bg/a/view/32924-%D0%93%D0%B5%D0%BE%D1%80%D0%B3%D0%B8-%D0%9C%D0%B0%D1%80%D0%BA%D0%BE%D0%B2-%D0%9B%D0%BE%D0%B1%D0%B8%D1%81%D1%82%D0%B8-%D0%BD%D0%B0-%D0%A1%D0%BE%D1%80%D0%BE%D1%81-%D0%B2-%D0%95%D0%A1-%D0%BF%D0%B8%D1%88%D0%B0%D1%82-%D0%B4%D0%BE%D0%BA%D0%BB%D0%B0%D0%B4%D0%B8%D1%82%D0%B5-%D0%B7%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Лобисти на Сорос в ЕС пишат мониторинговите доклади за България. Това мнение изрази депутатът от ГЕРБ Георги Марков в предаването „Беновска пита“ по Канал 3. Според Марков докладът е неолиберален, каквото било и мисленето на еврочиновниците. Той е убеден, че 226 депутати са лоби на Сорос в Европейския парламент.\nПо думите му в доклада имало „абсурдни неща“ и даде пример с твърдението, че членовете на ВСС от парламентарната квота не са били избрани с достатъчно дебати с гражданското общество. „Вижте, ние сме не на десетия ден, а на десетата година членове на ЕС“, и допълни:„ И аз ги питам тези другарки и другари ли са, госпожи и господа ли са от ЕК, те наясно ли са първо, че България е суверенна държава?“. Марков заяви, че големият проблем на мониторинговия доклад е, че ако е бил обективен, трябвало да направи забележка на България, че съдебни организации се финансират от юридически лица, фондации, наши и чужди. Според него гражданско общество в България означава на практика „платени протестъри, които обслужват чужди интереси“. Марков коментира оставката на Димитър Главчев като шеф на НС, както и искането на вот за недоверие от БСП. Според него Главчев е бил ненужно похарчен, а вотът на социалистите няма да е успешен. По думите му БСП не си дават достатъчно сметка за последиците, ако има вот през февруари, март или април. Той е убеден, че ГЕРБ и премиерът Бойко Борисов няма алтернатива.\n                    ", "date": "2017.11.19", "title": "Георги Марков: Лобисти на Сорос в ЕС пишат докладите за България"}
{"url": "http://www.monitor.bg/a/view/49808-%D0%A1%D0%B5%D0%BB%D0%BE-%D1%81-15-%D0%B6%D0%B5%D1%80%D1%82%D0%B2%D0%B8-%D1%87%D0%B5%D1%81%D1%82%D0%B2%D0%B0-%D0%B2%D0%B5%D0%BA-%D0%BE%D1%82-%D0%9F%D1%8A%D1%80%D0%B2%D0%B0%D1%82%D0%B0-%D0%B2%D0%BE%D0%B9%D0%BD%D0%B0/", "text": "\n                     \n\nС поднасяне на венци пред мемориала на загиналите по фронтовете за свободата на отечеството жителите на ямболското село Калчево отбелязаха столетието от Първата световна война. 15 местни са дали живота си в сраженията, над 100 са облеклите войнишките униформи , сред тях е бил и дядото на читалищната секретарка Димитрина Кабранска, който прекарал точно 9 години на позициите по време на трите поредни кръвопролития.\n\nПо думите на кмета на община Тунджа Георги Георгиев от селата в региона пред първата война са били дадени 548 жертви, най-голям е бил броят на жителите на някогашното Митирис, което днес носи името на разстреляния през 1944 година партизанин Георги Калчев – Ламята.Специално за тържеството от авиобаза Безмер развърнаха полева кухня, където за всички възрастни калчевци и децата беше приготвена войнишка боб чорба.\n\n \n                    ", "date": "2017.11.19", "title": "Село с 15 жертви чества век от Първата война  "}
{"url": "http://www.monitor.bg/a/view/74762-%D0%9E%D1%82%D1%81%D0%BB%D1%83%D0%B6%D0%B8%D1%85%D0%B0-%D0%BF%D0%B0%D0%BD%D0%B8%D1%85%D0%B8%D0%B4%D0%B8-%D0%B7%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8%D1%82%D0%B5-%D0%BF%D0%BE-%D0%BF%D1%8A%D1%82%D0%B8%D1%89%D0%B0%D1%82%D0%B0/", "text": "\n                    Панихиди за загиналите по пътищата в автомобилни катастрофи бяха отслужени във всички храмове на страната, както и тези в чужбина, които са под юрисдикцията на Българската православна църква. Службите бяха по инициатива на Светия синод, който се обърна с разпореждане до всички енории те да бъдат извършени на 19 ноември - Световният ден за възпоменание на жертвите от пътнотранспортните произшествия. Бяха отслужени и заупокойни молитви за загиналите в пътно-транспортните произшествия през последните три дни.\n\nЖивотът е велик Божи дар и благословение за всеки от нас, и не трябва да бъде отнеман с лекотата, на която, уви, сме свидетели всеки ден. Ценността му няма аналог в цялата йерархия на човешките ценности – животът на всеки от нас и на цялото творение е плод на безпределната Божия любов, поради която Бог сътвори света и поради която проводи в Него Своя Син, за да ни изкупи и спаси от робството на греха, смъртта и тлението. Земният живот на човека се дава от Бога като благословение и подготовка за вечния живот и затова не може да бъде безразсъдно прекъсван от никого. Това се казва в специално обръщение на Светия синод до всички вярващи, което беше прочетено след панихидите и молебените във всички храмове. Призоваваме всички вас към разумно и отговорно отнасяне към безценния дар на живота, към мъдрост и благоразумие – така щото с Божията помощ и с нашите общи усилия войната по пътищата да се прекрати и да можем да живеем в мир със себе си и с нашите ближни, да се радваме на живота, възраствайки в истините и в добродетелите на християнската ни вяра, призовават архиереите в обръщението си към шофьорите.\n\n \n                    ", "date": "2017.11.19", "title": "Отслужиха панихиди за загиналите по пътищата "}
{"url": "http://www.monitor.bg/a/view/46631-%D0%A2%D1%80%D1%8F%D0%B1%D0%B2%D0%B0%D1%82-10-000-%D0%BB%D0%B5%D0%B2%D0%B0-%D0%B7%D0%B0-%D0%B4%D1%80%D0%B5%D0%B3%D0%B5%D1%80%D0%B8-%D0%B7%D0%B0-%D0%B4%D1%80%D0%BE%D0%B3%D0%B0-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "49 мъртви и 1021 ранени при 800 катастрофи в региона за 2017г.\n                    10 000 лева трябват, за да бъдат оборудвани с дрегери за дрога за една година всички районни полицейски управления в Пловдив и областта. Дрегерите са еднократни и са от изключителна важност за „залавянето” на надрусаните водачи на пътя, каза областният управител на Пловдив Здравко Димитров. Той пое ангажимент да лобира за доставянето на дрегери за дрога за всички РУП в региона. Целта е не само превантивна, но и да има по-засилен контрол на пътя от КАТ, защото дрогираните шофьори са дори по-опасни от пияните, бе категоричен областният управител.\n\n„Трябва да се вземат мерки. Да се изгради култура на пътя и у децата, и у шофьорите. На първо място е семейството. Трябва да има уважение на пътя от страна на всички участници в движението – било пешеходец, било моторист или водач на лека кола. И на мен не ми е приятно да видя как шофьор, докато кара, държи телефон в едната си ръка и говори”, призна Здравко Димитров. Той присъства на панихида в митрополитската църква „Св. Марина” в Пловдив в памет на жертвите на катастрофи. От началото на годината до момента в областния център и региона са станали 800 катастрофи с 49 загинали и 1021 ранени. Бройката намалява в сравнение с 2016г., когато катастрофите за същия период са 946 с 69 загинали и 1175 ранени. Най-много за тази година са челните удари между автомобили – 346 от общо 800 птп-та. През последната седмица пътните полицаи от Пловдив са пипнали 1712 шофьори в различни нарушения, за които са им съставили 814 акта и 692 фиша.\n\nНа панихидата, която бе отслужена от  знеполския епископ Арсений поради спешо заминаване на митрополит Николай за Йерусалим, присъстваха и шефът на ОД на МВР в Пловдив ст.ком. Атанас Илков, председателят на държавната комисия по безопасност на движението по пътищата Алекси Кесяков, председателят на Националната транспортна камара Койчо Русев. \n                    ", "date": "2017.11.19", "title": "Трябват 10 000 лева за дрегери за дрога в Пловдив"}
{"url": "http://www.monitor.bg/a/view/15623-%D0%95%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82-%D0%B4%D0%B0%D1%80%D0%B8-%D0%BB%D0%B8%D1%87%D0%BD%D0%B8-%D1%81%D1%80%D0%B5%D0%B4%D1%81%D1%82%D0%B2%D0%B0-%D0%B7%D0%B0-%D0%BE%D0%B1%D0%B7%D0%B0%D0%B2%D0%B5%D0%B6%D0%B4%D0%B0%D0%BD%D0%B5-%D0%BD%D0%B0-%D0%B1%D0%BE%D0%BB%D0%BD%D0%B8%D1%87%D0%BD%D0%B0-%D1%81%D1%82%D0%B0%D1%8F/", "text": "\n                    Евродепутатът от групата на Европейската народна партия Андрей Новаков дари лични средства за ремонт и обзавеждане на стая в отделението по акушерство и гинекология в МБАЛ „Юрия Вревская” в град Бяла, Русенско. Помещението вече е готово и днес /19 ноември/ бе открито в присъствието на Новаков и на народния представител от ГЕРБ Пламен Нунев.\n\nВ основно ремонтираната стая са поставени две легла за родилки и две за бебета. С дарените средства са закупени също нови мебели, апаратура и битови електроуреди. Евродепутатът пожела на медицинския екип да полага успешно грижи за здравето на своите пациенти.\n\nОтделението по акушерство и гинекология в беленската болница е с второ ниво на компетентност. То разполага с общо десет легла.\n                    ", "date": "2017.11.19", "title": "Евродепутат дари лични средства  за обзавеждане на болнична стая"}
{"url": "http://www.monitor.bg/a/view/37317-%D0%A1%D0%BB%D0%B0%D0%B3%D0%B0%D1%82-%D0%BA%D0%B0%D0%BC%D0%B5%D1%80%D0%B8-%D0%B8-%D0%BA%D0%BE%D0%BB%D0%B0%D0%BD%D0%B8-%D0%B7%D0%B0-%D0%BF%D1%8A%D1%82%D0%BD%D0%B8%D1%86%D0%B8%D1%82%D0%B5-%D0%B2-%D0%B0%D0%B2%D1%82%D0%BE%D0%B1%D1%83%D1%81%D0%B8%D1%82%D0%B5/", "text": "При нарушение, водят водачите директно в близкото РПУ\n                    Всички превозни средства, които осъществяват обществен превоз  - автобуси и микробуси ще трябва да се снабдят с камери. Такива промени в наредбите предвижда правителството, за да намали жертвите на пътя. Това стана ясно от думите на транспортния министър Ивайло Московски след спешната среща с премиера Бойко Борисов в МС. По думите му тези „видеорегистратори” ще правят записи в реално време на цялата пътна обстановка извън автобусите и ще са своеобразна черна кутия, която при нужда или инцидент може да се ползва от МВР. Тези мерки ще влязат в сила до няколко месеца, увери Московски. \nДругото изискване, което ще се въведе е всички такива превозни средства да имат колани, които трябва да са по съвременни стандарти.\nЩе има изискване за съвременни системи за сигурност. \nОбмисля се как един шофьор със заболяване също да се отбелязва в системата. Московски заяви, че има водачи с опит, които обаче са претърпели заболяване и то може да е оказало влияние върху тяхното състояние и възприятия. Това обаче не се отчита в системите на автомобилна администрация. За целта тепърва ще се прави работна група, в която да влязат здравни и медицински експерти, които да кажат как да стана това, така че тези шофьори да бъдат по-стриктно наблюдавани\nДо седмица ще бъдат внесени и законови промени за регистрационен режим на автосервизи и автоморги.  Московски изтъкна, че ще започва по-интензивни проверки на всички пунктове за технически прегледи. \nВътрешният министър Валентин Радев пък обясни, че МВР ще направи предписания за всички опасни участъци за допълнителни мерки - допълнителни знаци или маркировка или ако се налага препроектиране на пътищата.\nГлавният секретар на МВР Младен Маринов заяви, че от днес има нови разпореждания. Занапред при тежко нарушение - неправилно изпреварване, навлизане в насрещното или привишена скорост, всеки водач ще бъде извацдан ит потока и ще се ескортира до най-близкото РПУ. Там ще му бъдат написани съответните глоби.\nЦелта на всичко това е засилване на натиска срещу шофьорите нарушители, увери Радев. \nПътят между София и Варна в отсечката около Ловеч е основно ремонтирана през 2015 г, увери регионалният министър Николай Нанков. В него са вложени над 500 000 лева за маркировка, знаци и разчистване на храстите. Трафикът на пътя пък е скочил със 70 %. Той не се нуждае от подобряване, в  изключение часта от спускането от магистрала „Хемус” в района на Ябланица. Именно там ще се сложи и т.нар. шумяща маркировка. Нанков заяви, че трябва да се работа с бързи темпове за завършването на магистрала „Хемус”. В конкретния участък строителството на магистралата ще започне края на 2018 - началото на 2019 г.  За сметка на това тежкотоварният трафик през този участък е скочил два пъти и половина през последните 15 години.„И сега в законите и в другите нормативни документи има санкции и наказания. Знаете, че увеличихме два пъти глобата за превишаване на скорост, но трябва още повече да натискаме\", каза вътрешният министър. \"По време на демокрация какво да правим – Да стреляме ли по тях? Има хора, които не знаят какво правят по пътищата“, коментира още той. По думите му на ден в София се регистрират по 900 коли, а целта е до 2020 година смъртните случаи при ПТП да падната наполовина, за да се изравним с числата в ЕС. \"От 1000 в България жертвите по пътищата намаляха до близо 600. След това се увеличиха малко. От една година наблюдаваме тенденция, сравнявайки днешния ден със същия ден от миналата година, 50-60 са по-малко убитите. Опитваме се да натискаме надолу това число, да няма толкова жертви, но това е статистиката\", обясни Радев.Всички се обединиха около тезата, че катастрофите през последните дни са заради човешка грешка, а не заради състоянието на пътя. След тях пък полицаите около Ловеч са увеличени два пъти.\n                    ", "date": "2017.11.19", "title": "Слагат камери и колани за пътниците в автобусите"}
{"url": "http://www.monitor.bg/a/view/84952-us-%D1%81%D0%BF%D0%B5%D1%86%D0%B8%D0%B0%D0%BB%D0%B8%D1%81%D1%82%D0%B8-%D0%BF%D0%BE-%D0%BF%D1%80%D0%B0%D0%B2%D0%BE-%D0%A1%D0%BB%D1%83%D1%87%D0%B0%D1%8F%D1%82-%D0%92%D0%B0%D1%81%D0%B8%D0%BB%D0%B5%D0%B2-%D0%BD%D1%8F%D0%BC%D0%B0-%D0%BE%D0%B1%D1%89%D0%BE-%D1%81-%D0%B0%D0%BA%D1%82%D0%B0-%D0%9C%D0%B0%D0%B3%D0%BD%D0%B8%D1%82%D1%81%D0%BA%D0%B8/", "text": "\n                    „Случаят на Цветан Василев няма нищо общо с Глобалния акт „Магнитски“. Абсурдно е да се твърди противното.Това категорично мнение изразява пред престижното онлайн издание US News and World report ( вицепрезидентът по международната политика на авторитетната неправителствена организация“ Миклош Радвани. Базираната във Вирджиния организация, представлявана от Радвани, е основана през 1995 г. от бившия републикански сенатор Малкълм Уолъп, като си поставя за мисия спазването на принципите на индивидуалната свобода, свободната пазарна икономика и частната собственост.Преди няколко месеца консорциум от НПО-та, занимаващи се с правата на човека, предаде на администрацията на президента на САЩ Доналд Тръмп списък от 15 казуса с молба те да бъдат разгледани по Глобалния акт. Случаят на Цветан Василев не е сред тях, подчертава usnews.com, като цитира Радвани: „Няма каквато и да било причина жалбата на Василев да е в списъка. Тя не отговаря на условията“.В същото време той посочва, че има далеч по-голям риск, който би се породил, ако жалбата на банкера-беглец, източил милиарди от парите на вложителите в КТБ, бъде разгледана по акта „Магнитски“. По думите му опасността се крие в това, че други хора с обвинения за престъпления в родината си могат да приемат Цветан Василев за ролеви модел, като се„С истински случаи по акта „Магнитски“ по целия свят Радвани е категоричен, че няма смисъл американското правителство да се занимава с Василев“, продължава изданието. Въпреки изхвърлянето на иска на Василев от списъка с 15 жалби, предаден на администрацията на Тръмп, банкерът-беглец, обвинен за присвояването на около 1,3 милиарда долара не се отказва, посочва в същото време американският сайт, като цитира самия Василев, че той, семейството и адвокатите му ще „продължат борбата си“. Изданието цитира и адвоката му от JWI – Джоузеф Огъстин, че това ако клиентът му бъде признат за жертва, това би обезсилило червената бюлетина на Интерпол за ареста му. Сайтът припомня също, че услугите на иначе престижната фирма JWI си имат цена и тя е 50 000 долара на месец за половин година. Както вече Агенция „Монитор“ писа, това са пари, идващи именно от източването на КТБ, за което прокуратурата даде на съд Цветан Василев и още 17 негови авери.Като контрапункт на твърденията на банкера-беглец и адвокатите му usnews.com подчертава, че те се отхвърлят както от адвокати по човешките права, така и от международни прокурори и правни експерти. Цитира и депутатката от ГЕРБ и шеф на временната комисия в предното НС по аферата „КТБ“ Десислава Атанасова, която е категорична, че Василев е обвиняем за „обира на века“. В материала са припомнени и думите на „бащата на валутния борд“ Стив Ханке, според който трезорът е бил превърнат от банкера-беглец във финансова пирамида. Цитира се и ужилен от Василев вложител на име Стефан, който отказал да даде фамилията си отСтефан, чиито планове за бъдещето фалирали заради източването на трезора, е категоричен, че виновник за разбитите му надежди и разорена фирма е именно Цветан Василев.\n \n\n\n                    ", "date": "2017.11.19", "title": "US специалисти по право:   Случаят „Василев“ няма общо с акта „Магнитски“"}
{"url": "http://www.monitor.bg/a/view/17052-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BE%D0%BB%D0%B8%D0%B3%D0%B0%D1%80%D1%85%D0%B8%D1%8F-%D0%A1%D0%B0%D0%BC%D0%BE%D0%B7%D0%B2%D0%B0%D0%BD%D0%B5%D1%86%D1%8A%D1%82-%D0%BE%D1%82-%D0%94%D1%80%D0%B0%D0%B3%D0%B0%D0%BB%D0%B5%D0%B2%D1%86%D0%B8-i-%D0%B3%D0%BB%D0%B0%D0%B2%D0%B0-%D0%BD%D0%B0-%D0%BA%D0%BD%D0%B8%D0%B3%D0%B0%D1%82%D0%B0-%D0%9A%D0%B0%D0%BF%D0%B8%D1%82%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%BD%D0%B0-%D0%94%D0%A1/", "text": "\n                     На 15 април 1997 г., няколко дни преди парламентарните избори, във в. “Труд” цъфва на цяла страница материал, озаглавен по следния начин: „Асистент по политикономия оспорва научни възгледи на Тодор Живков“. Целта на този материал ще стане ясна след години, когато клакьорите на Командира започнат да изтъкват старателно подбраните факти от ДОП „Самозванец“, пуснати в тази публикация като непоклатим аргумент за дисидентското минало на техния кумир.Истината е малко по-различна. Преподавателят в Центъра за идеологически дисциплини към ВМЕИ „В. И. Ленин“ главен асистент Иван Костов е бил сред най-търсените и идеологически много праволинейни преподаватели в партийния университет при ВМЕИ „В. И. Ленин“. В програмата на партийния университет, където паралелно с основната си дейност е преподавал и Иван Костов, са включени все отбор комунистически юнаци от Центъра за идеологически дисциплини. Директорът на центъра проф. Саркис Саркисян води класацията с темата „Формиране на комунистически тип личност“. Центърът за идеологически дисциплини и преподавателите в него са най-активните и 30% от всички лекции в т.нар. Партиен университет, който се е занимавал с пропаганда и лекции по време на т.нар. партийна учебна година, се провеждат от Иван Костов и колегите му.Според Протокол №15 от заседание на Бюрото на ВК на БКП при ВМЕИ „В. И. Ленин“, проведено на 21.V.1984 година: „Партийната учебна година 1983/84 година органично се свързва с изучаване на развитите след Дванадесетия конгрес теоретични разработки, с изнесените пред слушателите и преподавателите от АОНСУ при ЦК на БКП лекции от др. Т. Живков, с проблемите на качеството, произтичащи от Националната партийна конференция. Чрез активно идеологическо въздействие от страна на ВПК, на ПБ, на пропагандистите, на идеологическите кадри значително се повиши инициативата и отговорността на научно-преподавателските кадри и служители във ВМЕИ „В. И. Ленин“, постигна се качествен ръст в организацията и ръководството на цялостния идейно-възпитателен процес…по-пълноценно и целенасочено се използва опитът и знанията на преподавателите от ЦИД. Под ръководството на ВК и ФК на БКП на партийния кабинет преподавателите от ЦИД организираха групови семинари с пропагандистите от ППО. В зависимост от тематиката на занятията в семинарите, преподавателите от ЦИД се разпределяха като консултанти към ППО. Някои взеха и непосредствено участие в провеждането на теоретическите семинари в звената на ППО. Партийният кабинет осигуряваше звената с лекциите на др. Т. Живков и диапозитивите, с литературата, посочена в разработките на отдел ПА на ЦК на БКП и с публикациите в другите партийни печатни органи…“Ето това преподава другарят Иван Йорданов Костов години наред. А неговият академичен шеф проф. Саркис Саркисян пък години наред отговаря за идеологическата работа в целия ВМЕИ „Ленин“. Тези факти по никакъв начин не се връзват с легендата за „асистента по политикономия, който оспорвал научни възгледи на Тодор Живков“.На 7 март 1983 г. началник-отдел 06 –ДС на Софийско градско управление на МВР утвърждава откриването на дело за оперативна проверка (ДОП) „Самозванец“ на Иван Йорданов Костов. Отдел 06 е т.нар. малко Шесто управление. „ДОП „Самозванец“Открито на 1.04.83 г.Фонд III раз., а.е. 35248 МВР Строго секретно!Соф. градско у-ние Отдел III - ДСРег.. № 2737, екз. №… Регистрирано под4.III.1983 № 227791080-София 01.04.1983 г. Утвърждавам:Началник отдел 06 ДССоф. градско у-ние МВРМайор:/П. Петков/София, 7.03.1983 г. ПРЕДЛОЖЕНИЕОтносно: Откриване на ДОП на Иван Йорданов Костов, главен асистент в катедра „Политикономия“ на ВМЕИ „Ленин“ В отдел 06 ДС-СГУ се получиха агентурни данни, че Костов дава негативна оценка на новия икономически подход, че в научните му разработки има антикомунистически постановки.Роден е на 23.12.1949 г. в София, българин, български гражданин, женен, с висше икономическо образование, главен асистент в катедра „Политикономия“ на ВМЕИ „Ленин“.До 1979 г. е бил асистент по политикономия във ВИИ „Карл Маркс“. Като преподавател съветва комсомолска активистка да напусне комсомола. При обсъждане на научни материали по мнение на преподаватели е проявявал немарксистки възгледи. Правил е опити да установява интимни отношения със свои студентки.Партийната група е взела решение да бъде освободен и да не се допуска до педагогическа работа. Принуден от това решение, постъпва като асистент във ВМЕИ „Ленин“. Тук в изказванията и теоретическите му разработки също се забелязват немарксистки постановки, отхвърля теоретическите разработки на наш висш държавен и партиен ръководител като остарели. Счита, че новият икономически механизъм няма да подобри жизненото равнище на народа, отрича, че ДКМС е политическа организация. Поддържа връзки с лица, имащи открито критическо отношение към народната власт.Ползва се с покровителството на ръководителя на катедрата и с негово съдействие урежда назначаването като асистентка на негова колежка от ВИИ, споделяща възгледите му.Има високо мнение за себе си като специалист, на научна конференция в присъствието на авторитетни учени, вместо да докладва, заявява, че няма да се изказва, защото няма да го разберат. През месец декември 1982 г. в списание „Икономическа мисъл“ излиза негова статия, съдържаща нови икономически постановки, предизвикала дискусии сред специалистите.В кабинета и дома си Костов се посещава от по-млади преподаватели по идеологически дисциплини от ВМЕИ и ВИИ.За установяване съдържат ли се антимарксистки постановки в научните му трудове, провежда ли противодържавна агитация и пропаганда в разговори със студенти и преподаватели, документиране и пресичане на евентуална вражеска дейност,ПРЕДЛАГАМ:На Иван Йорданов Костов да бъде открито ДОП с псевдоним Самозванец с окраска „Противодържавна агитация и пропаганда“. Делото ще се регистрира в отдел 03 ДС и ще се води от ст. лейтенант Николай Дойчинов, разузнавач при отдел 06 ДС, СГУ-МВР. Нап. в 1 екз. Разузнавач№ 1 – ДОП „Самозванец“ Отделение 05, отдел 06Изп.: Н. Дойчинов Ст. лейтенант: /п/Нап.: Иванова – 2249аСъгласен:Началник отделение 05Капитан:/Н. Коцев/“ Eто с какво асистентът по политикономия във ВИИ „К. Маркс“ първоначално е привлякъл вниманието на ДС – с това, че е „правил опити да установява интимни отношения със свои студентки“. Останалите неща – за „противодържавната агитация и пропаганда“, „немарксистките възгледи“, „оспорването на научни постановки на др. Т. Живков“ и др. такива не се потвърждават в хода на оперативната проверка. Няма и как да се потвърдят.В същата тази година, в която тече проверката, Иван Костов е основен автор в сборника „Идеологически аспекти на актуалните проблеми на икономическото развитие през осмата петилетка“, издание на Академията за обществени науки и социално управление, директно подчинена на ЦК на БКП.Междувременно е изготвен план за провеждане на агентурни и оперативно-технически мероприятия при воденето на ДОП „Самозванец“, които да установят пропагандира ли другарят Костов антисоциалистически идеи в разговори със студентите, преподаватели и чрез научните си разработки, да се установяват кръгът от лица, пред които евентуално развива вражеска дейност, както и да се документира и пресече вражеската дейност на обекта. Заложено е тези данни да се добият от агенти и доверени лица на ДС в обкръжението на Иван Костов.Един от активните в тази посока е агент Петров. Това е колегата на Иван Костов, главен асистент във ВМЕИ „Ленин“ Никола Николов. Неговата принадлежност към органите на ДС е установена и обявена с Решение № 2-361/25.06.2014 г. на Комисията по досиетата след извършване на проверка по чл. 3, ал. 2, т. 3 на ректорите, заместник-ректорите, деканите, заместник-деканите, директорите на филиали, директорите на департаменти и ръководителите на катедри в Технически университет - София.С доноси срещу Костов се включва и ДЛ (доверено лице)„Тонев“ , който е негов колега-преподавател по политическа икономия: „Строго секретно!МВРСоф. градско у-ниеРег. № 15123, Екз. № 108.10.1982 г.1080 – София До началник отдел 06, ДС Докладна запискаОтносно: Проведен разговор с ДЛ „Тонев“ На 19.05.1982 год. проведох разговор с ДЛ „Тонев“, преподавател по политическа икономия във ВМЕИ „Ленин“ за проведен в началото на май семинар за новия икономически механизъм в ЦИД с лектор от Комитет по планиране. Остро изказване, насочено против новия икономически механизъм, направил гл. асистент от катедра „Политическа икономия“ Иван Йорданов Костов. Основната му теза била, че новият икономически механизъм няма нищо общо с планирането и не реализира основните икономически закони на социализма в най-общ аспект. Мнението му не било подкрепено от колегите му. Гл. асистент Иван Гаврилов определил изказването му като ортодоксално и антипартийно. На отправените му критики Костов не реагирал.Костов постъпва във ВМЕИ през 1978 г. и се ползва от подкрепата на доц. Алекси Алексиев – ръководител катедрата. Под въздействие на Алексиев на Костов е възложено да развие въпроса за провеждането на новия икономически механизъм в обществено-политическата практика. Нап. в 2 екз. Лейтенант:1-ЛД 439 /Н. Дойчинов/2-ДЛ „Тонев“Изп. Дойчинов21.02.82 г. Иван Костов попада за пръв път в полезрението на Шесто управление през 1977 г. Това се случва като резултат от донесенията на агент Вили, агент по линия 8, т.нар. немска линия: „Софийско градско у-ние МВР Строго секретно!Отдел I, отделение IIII ДСЛиния 8 „Немска“ МВР МВР Управление VI-ДССоф. градско у-ние вх. № 5572 от 28.VI.1977 г.Рег. № 1748621.VI.1977 г. СВЕДЕНИЕСъобщава: аг. „Вили“ Относно: Прояви и поведение наПриел: ОР Андонов лицето Иван Костов – асистентна 17.VI.1977 год. във ВИИ „К. Маркс“в Я/К „Росица“  Един мой приятел познава Иван Костов от момента на постъпването му като асистент във ВИИ „К. Маркс“. Той го счита за човек умен, знаещ, амбициозен, който търси и възприема новото. Разбира се, тук съществува опасност от модернизъм. Моят приятел е убеден в неговите познания и подготовка. От друга страна, според него за Иван Костов сред колегите му от катедрата се говори, че той рядко идва на заседания на катедрата (и на други обществени мероприятия), като се оправдава с прекалена заетост във връзка със следването на второ висше образование – математика. Когато е бил на такива мероприятия, е правило впечатление, че сяда сред свои колеги – бивши негови състуденти, и те започват да коментират и апострофират изказванията, т.е. някои от колегите му считат, че системно не проявява уважение и подценяване на другите.Конкретно за случая, който го е направил „известен“, моя приятел знае следното: по повод на известни слабости в подготовката на една от комсомолските активистки за знанията по политическа икономия Иван Костов направил изказване от рода на: „Ти уж си умно момиче, а не седнеш да четеш, губиш си времето с глупости“. Това негово изказване стига по каналния ред до Вузовския комитет на БКП.Често тази негова постъпка се свързва с факта, че като студент Иван Костов е бил секретар на комсомолско дружество и е свален от тази длъжност, като тази постъпка се третира като израз на негова обида и негативно отношение към Комсомола. Моят приятел счита подобно тълкуване за неуместно, тъй като приема за несъвместимо, нелогично един човек, който е избрал идеологическа специалност да има подобно отношение към ДКМС. По-скоро той приема споменатото изказване на Иван Костов за резултат от някакво временно настроение или като препоръка към комсомолската активистка да не подценява своите преки задължения за сметка на обществените.Вниманието към „случая Иван Костов“ е била привлечено повторно по повод негова разработка на тема, по която работят само „асове“. Тази своя разработка той внася за обсъждане в катедрата. Мненията по нея са били твърде различни. Една част от хората са я приели като предизвикателство, други са я оценили положително. Имало е даже обвинения в пропагандиране на антимаркистки възгледи. По този повод се е говорело, че Иван Костов е бил отстранен (уволнен), а впоследствие е бил отново възстановен. Колегите му свързват факта на неговото възстановяване с разполагането със силни неофициални позиции.Агент Вили е бил явно много важен източник на информация, защото след време е прехвърлен в Първо главно управление на ДС и оттам следите му се губят. Не знаем кой е той…засега. Но последното изречение в неговото сведение, в което казва: „Колегите му свързват факта на неговото възстановяване с разполагането със силни неофициални позиции“ е като че ли най-важното. Този секретен сътрудник е схванал есенцията, онази невидима ръка, тайна сила, неофициална власт, която пази и лансира Иван Костов още като млад асистент във ВИИ „К. Маркс“. Тази сила неотклонно му проправя пътека в кариерата и в заемането на позиции като съветник и участник в изследователски проекти и структури, пряко свързани с разработването на доклади и алтернативни разработки за самия връх на комунистическата партия и държава преди 10 ноември. Същата сила го инсталира в СДС след 10 ноември, за да стигне до позицията на министър-председател. Особено плодовита в доносите срещу Иван Костов е агент Галя. Под този псевдоним се крие отново негова колежка - преподавател в ЦИД на ВМЕИ „Ленин“. Тогава тя е асистент и чрез доносническата си дейност явно е решила да получи благоволението на ДС, с което да получи и нужно конкурентно предимство за кариерно израстване. Агент Галя е днешният доцент по история Емилия Тр. Л., родена на 14 май 1954 г. и вербована на 15.12.1981 г. от 06-ДС на СГУ на МВР, а неин водещ ОР е Николай Дойчинов – същият, който води разработката срещу Иван Костов.Доносите от колеги на Иван Костов се трупат. Но трябва да се отбележи, че това са предимно писания на асистенти и старши. Всички доценти, професори, член-кореспонденти, както и академик Евгени Матеев са зад Костов. Това е една плътна, непробиваема, високономенклатурна и изключително приближена на върха на комунистическата държава група от съветници и помощници на поредица министър-председатели и на генералния секретар на ЦК на БКП.Три години след старта, ДОП „Самозванец“ е свалено в архив, а кариерата на другаря Костов през цялото това време бележи възход. Той продължава да участва в структури, които пишат анализи и алтернативни разработки за най-висшите комунистически престъпници като Тодор Живков, Гриша Филипов, Мако Даков, Андрей Луканов и сие.Напук на всички твърдения на доносниците срещу него, че е „отхвърлял новия икономически механизъм“, че е „преподавател с нестабилни марксистки и партийни позиции“, че е бил „срещу теоретични постановки на др. Т. Живков“ и т.н., през 1986 г. Иван Костов става един от ръководителите в ЦИД към ВМЕИ „Ленин“ на „Пакет програми за обучение в упражнения по политическа икономия“ като част от националния проект „Разработване и внедряване на нови подходи, методи и средства за въвеждане на съвременни компютъризирани системи в обучението“ или наречен още проект „София“, с възложител Държавният комитет за изследвания и технологии (ДКИТ) и изпълнител НИС при ВМЕИ „Ленин“. Костов е не само ръководител на темата, но е назначен и за член на Научния съвет. По предложение на проф. Алекси Алексиев, щатен служител на ЦК на БКП, Иван Костов даже става материалноотговорното лице по проекта. \n\n\n                    ", "date": "2017.11.19", "title": "Българската олигархия: Самозванецът от Драгалевци (I глава на книгата \"Капиталистите на ДС\")"}
{"url": "http://www.monitor.bg/a/view/59915-%D0%92%D0%B8%D1%82%D0%BE%D1%88%D0%BA%D0%B0-51%D0%B2%D0%B0-%D0%BF%D0%BE-%D0%BD%D0%B0%D0%B9%D0%B2%D0%B8%D1%81%D0%BE%D0%BA%D0%B8-%D0%BD%D0%B0%D0%B5%D0%BC%D0%B8-%D0%B2-%D1%81%D0%B2%D0%B5%D1%82%D0%B0/", "text": "Магазин там се ползва средно срещу 46 евро/кв. м, сочи класацията\n                    Столичният бул. „Витоша” е 51-ви по най-скъпи наеми сред търговските улици в света, като за последната година тя слиза с едно стъпало надолу в класацията на Cushman&Wakefield. Спрямо миналата година\n\n\n\nот 46 евро/кв. м. Данните в 29-то издание на доклада Main Streets Across The World на консултантската компания включват 451 търговски улици в света.\n\nИнтерес към наем на площи на бул. „Витоша“ проявяват марки в средния и достъпния ценови сегмент, ориентирани основно към ежедневната мода. Превръщането на бул. „Витоша“ в популярна пешеходна зона и високият трафик от хора правят търговската улица предпочитано място и за отваряне на кафенета, ресторанти и барове. Прогнозите са в следващите месеци\n\n\n\nкоето ще доведе до лек ръст на наемите на търговски площи по емблематичния столичен булевард.\n\nВ Европа нарастващите наеми превърнаха New Bond Street в Лондон в най-скъпата търговска улица на континента. По този начин улицата в британската столица измества от тази позиция Avenue des Champs Élysée в Париж. В света New Bond Street се изкачва до трета позиция с 1350 евро/кв. м месечен наем, като затвърждава позициите на Лондон като първокласна търговска локация. Първото и второто място за поредна година остават непроменени и се заемат съответно от горната част на „Пето авеню” в Ню Йорк с 2355 евро/кв. м месечно и Causeway Bay в Хонконг с 2140 евро/кв. м. На четвърта позиция е Via Montenapoleone в Милано с 12.5% ръст на наемите и средни нива от 1125 евро/кв. м на месец, докато Avenue des Champs Élysée в Париж изостава до пето място в класацията, макар и средният наем да остава непроменен на ниво от 1105 евро/кв. м месечно.\n\nСпоред авторите на доклада независимо, че редица търговски улици в света регистрират спад на наемните нива,\n\n\n\nв отговор на световните технологични и демографски тенденции. Водещите локации продължават да са във фокуса на глобалните брандове, които търсят възможности да привлекат повече потребители.\n\nВ Европа, въпреки първоначалното стъписване от Brexit, търговските зони в Лондон остават сред най-желаните от големите модни марки, като за година наемите на New Bond Street нараснаха с 37,5% за година. На другия полюс е Париж, където политическата несигурност доведе до временен спад на интереса.\n\nВ Италия наемите на първокласните търговски улици като цяло се задържат без промяна. Търсенето е основно в Милано. Торино и Флоренция обаче отбелязват ръст благодарение на популярността си като модни и туристически зони.\n                    ", "date": "2017.11.19", "title": "„Витошка” - 51-ва по най-високи наеми в света"}
{"url": "http://www.monitor.bg/a/view/58872-18-%D0%BC%D0%B5%D1%81%D0%B5%D1%86%D0%B0-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%B4%D0%B2%D0%B0%D0%BC%D0%B0-%D0%B0%D0%BB%D0%BE-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8-%D1%88%D0%B5%D1%82%D0%B0%D0%BB%D0%B8-%D0%B2-%D0%9C%D0%BE%D0%BD%D1%82%D0%B0%D0%BD%D0%B0/", "text": "\n                    18 месеца лишаване от свобода с изпитателен срок от три години постанови монтанският районен съд за двама ало измамници. Магистратите признаха за 37- годишният Петър Радйонов П., роден в Кюстендил, живущ във Вършец и 17- годишния А. Р. С. за виновни. Те сключиха споразумение и аверът на Петър се отърва с пробация. На 27 юли 2017 година стреснал баба Найда Апостолова И. от гр.Монтана по телефона, като и се представил за майор Стефанов от полицията и поискал да съдейства за залавяне на телефонни измамници и тя им дала 1 320 лв. На 15 август 2017 година заблудил Мария Първанова И. от гр.Монтана, че е представител на полицията - Игнатов от МВР и поискал тя да съдейства за залавяне на телефонни измамници и прибрали 6 450 лв. Същият ден и по добре познатия сценарий измамил Кръстина Гечева Петрова от гр.Монтана, представител се за полицай – Георги Петров от полицията и тя да съдейства за залавяне на телефонни измамници и прибрали 14 000 лв.. Двамата телефонни измамници са върнали общо 21770 лв. Иззети са им телефони и сим карти. Лекият автомобил „Опел“ модел Зафира е върнат на собственика Вася Миладинова от гр.Вършец. Върната е и спестовната книжка на баба Найда. Съдът отмени мярката им „задържане под стража“. При извършено претърсване в паркиран до Драматичния театър в гр. Монтана лек автомобил \"Опел Зефира\" с монтанска регистрация, използван от двамата, са намерени и иззети 20 450 лв, 3 мобилни телефонни апарати в комплект със сим-карти, таблет и златни накити. Закопчани са от монтански криминалисти на 15- ти август тази година. При извършени обиски в двамата са намерени 1 220 лв, 310 долара, 3 мобилни телефонни апарати и 5 различни по вид златни накити. Предполага се, че заловените са само мулета на тартора на телефонните измамници и само прибират златото и парите от излъганите баби и дядовци през последните 2-3 месеца на територията на гр. Монтана. В областта са регистрирани 55 случая на телефонни измами. От местни жители са взети над 200 000 лв. и златни накити.\n                    ", "date": "2017.11.19", "title": "18 месеца затвор за двама ало измамници шетали в Монтана"}
{"url": "http://www.monitor.bg/a/view/49278-%D0%9F%D0%B8%D1%8F%D0%BD%D0%B0-%D1%88%D0%BE%D1%84%D1%8C%D0%BE%D1%80%D0%BA%D0%B0-%D1%81%D0%B5-%D0%B7%D0%B0%D0%B1%D0%B8-%D1%81-%D0%BA%D0%BE%D0%BB%D0%B0%D1%82%D0%B0-%D1%81%D0%B8-%D0%B2-%D0%BF%D0%BE%D0%B4%D0%BB%D0%B5%D0%B7/", "text": "\n                    Пияна шофьорка от пловдивското село Строево обърна по таван колата си в подлез в областния център. 27-годишната млада дама обърнаха няколко чашки и се качила да шофира. Пътувала от пловдивския панаир по бул. „Цар Борис Трети Обединител” в посока центъра. На кръговото кръстовище при Водната палата жената загубила управление върху малкия си „Нисан Микра” и изхвърчала от шосето на тротоара. Оттам се забила в подлеза, като при лупинга леката кола се обърнала с гумите нагоре. Явно лекият автомобил се е „пързалял” през стъпалата на подлеза по таван, коментираха ранобудни пловдивчани. Сигналът за произшествието бил подаден на 112 в 5,20 часа в неделната утрин. Въпреки зрелищната каскада, шофьорката на Нисана оцеляла и била откарана без опасност за живота в болница. Пробата й с дрегер установила, че жената е шофирала след употреба на алкохол – 1,28 промила.\n\n \n                    ", "date": "2017.11.19", "title": "Пияна шофьорка се заби с колата си в подлез"}
{"url": "http://www.monitor.bg/a/view/77154-20000-%D0%BE%D0%BF%D0%BB%D0%B0%D0%BA%D0%B2%D0%B0%D0%BD%D0%B8%D1%8F-%D0%BE%D1%82-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B8%D1%8F-%D0%B2-%D0%B0%D1%80%D0%BC%D0%B8%D1%8F%D1%82%D0%B0-%D0%BD%D0%B0-%D0%A1%D0%90%D0%A9/", "text": "\n                    Най-много оплаквания за последните четири години са подадени във военновъздушните сили докладват за най-голям брой подадени оплаквания – 8 876 случая. Малко по-малко са жалбите, постъпили в армията - най-големият отрасъл на американските военни - 8 294. Драстично по-малко са регистрираните случаи на сексуално посегателство сред военноморските сили и корпуса на морската пехота - съответно 4,788 и 3,400.От 2012 г. насам обаче годишните доклади на Пентагона отчитат постоянен спад в броя на сексуалните атаки сред военните. Така, например, последната статистика от 2016 година показва, че в рамките на 4 години сексуалният тормоз срещу активно служещите жени военни са спаднали от 6,1% на 4,3%, а при мъжете – от 1,2% до 0,6%.Данните показват, че през 2006 г. Оплакалите се от сексуални посегателства са били 34 000, сред които 20 000 мъже и 14 000 жени, докато сега, през 2016 г., подложените на тормоз са били 14 900 човека, сред които 8 600 са жени и 6 000 са мъже. 32% от тези случаи са в армия.От Пентагона отбелязват, че докладваните оплаквания не означават задължително потвърдено насилие. В доклада се посочва още, че през 2013 г. Пентагонът разреши на жертвите на сексуално насилие да търсят правна помощ без да съобщават за това предварително на своите висшестоящи.През 2014 г. Конгресът прие закон за борба със сексуалното насилие в армията. Целта беше да се ограничат правомощията на военните ръководители да не спазват съдебни решения. Освен това законът осигурява право на жертвите да се консултират с цивилен адвокат и да се преследват всякакви опити за отмъщение срещу жертви, издали насилие.Разкритията идват на фона на разтърсващия Америка секс скандал, изобличаващ ежедневно безнаказаните сексуални посегателства, извършвани с години от влиятелни фигури от политическата, културната и бизнес сфера, отбелязват от Пентагона.Целият доклад е достъпен тук: Темата за сексуалните посегателства е особено актуална в САЩ заради скандала с продуцента Харви Уайнстийн, обвинен от десетки жени в посегателства, сред които и актрисите Аджелина Джоли и Гуинет Полтроу. Последваха обвинения и срещу актьорите Кевин Спейси и Дъстин Хофман.\nПолитиката не остана в страна от скандала. Сенаторът демократ Ал Франкен, смятан като потенциален кандидат за президентската номинация, пък се извини на радиоводещата Лиан Туидън, защото я целунал насила и я докоснал без нейното съгласие през 2006 г.. Инцидентът станал, когато двамата били на посещение при американски военни в Афганистан. По онова време Франкен бил хуморист и планирал да разиграе с водещата скеч пред военните, в който да я целуне. По време на репетициите на шоуто, той я целунал насила и тя се почувствала омърсена. В самолета на връщане от Афганистан Франкен си направил снимка, на която се вижда, че докосва заспалата журналистка. Сенаторът определи поведението си като тотално неприемливо и каза, че сега се отвращава от онова, което е направил. Той бе избран за сенатор от щата Минесота през 2009 г.\nДруг скандал с посегателства опетнява от известно време името на Рой Мур, кандидата от щата Алабама на Републиканската партия за място в Сената на изборите на 12 декември. Няколко жени го обвиниха в сексуални посегателства и опитвания, като най-малката от тях бе на 14 години. Мур, който е бивш висш магистрат и представител на религиозната десница, бе изоставен от лидерите на републиканците в Конгреса и от много сенатори от партията си. Той отказва да се оттегли от надпреварата за сенатското място и твърди, че обвиненията са политически заговор срещу него.\nПрезидентът Доналд Тръмп мисли, че тези обвинения са много смущаващи и трябва да бъдат взети на сериозно, заяви говорителката на Белия дом Сара Сандърс. Тя повтори убеждението на президента, че ако тези обвинения се окажат верни, то Мур трябва да оттегли кандидатурата си, предаде Франс прес.\n \n \n\n\n                    ", "date": "2017.11.19", "title": "20000 оплаквания от изнасилвания в армията на САЩ"}
{"url": "http://www.monitor.bg/a/view/46507-amazon-%D0%BA%D1%83%D0%BF%D0%B8-%D0%97%D0%B0%D0%B1%D1%80%D0%B0%D0%B2%D0%B5%D0%BD%D0%B0-%D1%81%D1%8A%D1%81-%D0%A1%D1%82%D0%B0%D0%BD%D0%B0-%D0%9A%D0%B0%D1%82%D0%B8%D1%87/", "text": "\n                    Гигантът за онлайн търговия Amazon прави поредна стъпка в утвърждаването си като платформа за разпространение на висококачествени тв продукции закупвайки правата на „Забравена“ за излъчване в САЩ. Заснетият предимно в България трилър със Стана Катич ще бъде популяризиран от компанията и на територии като Великобритания, Австралия, Индия, Сингапур и Южна Корея.\n\nСюжетът на „Забравена“ се върти около агента на ФБР Емили Бърн (Катич), която тръгвайки по следите на сериен убиец от Бостън изчезва безследно. Съпругът й създава ново семейство, за малкия си син тя е абсолютно непозната, а колегите й са я обявили официално за мъртва. Шетс години по-късно Емили е открита в хижа в гориста местност без да си спомня абсолютно нищо от травмите, нанесени от похитителя й.\n\nКлапата на проекта щракна миналата есен в Италия, но в периода януари-март екипът експлоатира американския сет в декорите на „Ню Бояна“ и суровите природни красоти по трасето между Перник и Банско. Това е втората продукция на Sony Pictures Television след „Престъпления без граници“, която стъпва на родна земя, но пък е първата, експлоатираща почти изцяло местен ресурс от технически кадри, логистика, гримьори и статисти. Сред българските попълнения в каста са Снежана Макавеева, Александър Алексиев и Борислава Стратиева. „Забравена“ всява съспенс у бг зрителя всяка сряда от 21 ч по AXN.\n                    ", "date": "2017.11.19", "title": "Amazon купи  „Забравена“ със Стана Катич "}
{"url": "http://www.monitor.bg/a/view/45721-%D0%98%D1%82%D0%B0%D0%BB%D0%B8%D0%B0%D0%BD%D1%86%D0%B8-%D1%82%D0%B5%D1%81%D1%82%D0%B2%D0%B0%D1%82-%D0%A1%D0%B0%D0%BD%D0%BE-%D0%B4%D0%B2%D0%B0-%D0%BC%D0%B5%D1%81%D0%B5%D1%86%D0%B0-%D0%B7%D0%B0-%D0%BC%D0%B0%D1%84%D0%B8%D0%BE%D1%82/", "text": "На премиерата на „Гомор“ в Рим българският епизод събра овациите на 2000 \n                    Захари Бахаров в „Игра на тронове“. Анжела Недялкова в „Трейнспотинг 2“. С малко късмет и попътен сценарен вятър звездите на българските актьори израстват до супер нова в космоса на световното кино и участието на Александър Сано в „Гомор“ е поредното доказателство за това. Както „Монитор“ пръв писа, възпитаникът на Боньо Лунгов скочи в кожата на мафиот в най-успешният тв експорт на Ботуша от „Октопод“ насам. Епизодът с негово участие бе заснет у нас миналата есен и за период от три седмици екипът на режисьора Клаудио Купелин пренесе личния катарзис на главния герой Чиро (Марко Д’Aморе) в клубове в Студентски град, в района на \"Александър Невски\", индустриални халета край Кремиковци. Поредицата стартира по Sky преди два дни, а на бляскавата премиера в Рим миналата седмица Александър Сано и Боряна Мануилова (другото бг попълнение в каста), бяха посрещнати като холивудски знаменитости от медии и фенове. Именно епизодът, заснет у нас, бе прожектиран пред над 2000 души. Причината? Продуцентите го смятат за най-силния в трети сезон. Зрителите също, съдейки по възторжените коментари в социалните мрежи след събитието. \"Щеше да ми е неудобно, ако трябваше аз да го кажа, но това си е тяхно мнение. С Боряна слязохме директно на червен килим, минахме през ордата фотографи пред промо стената на сериала, беше си световна премиера по всички правила. И режисьора Клаудио Купелин ни посреща усмихнат и казва „Знаете ли, че ще излъчим точно вашия епизод?“. Ами, не, не знаехме,  с които станахме близки приятели. Не ни е минавало през акъла, че ще станем център на внимание, защото след премиерата дойдоха топ лицата на „Гомор“ да ни стиснат ръка и да ни поздравят за добре свършената работа. Една от продуцентките от Sky, която е супер фен на сериала, каза че за всички 26 епизода този е първия, който е създал усещането за филм във филма.“, сподели за „Монитор“ Сано.Той е категоричен, че преживяната еуфория от премиерата на „Гомор“ е надскочила очакванията му по всеки един параграф. „Обикновено всяка радост трае 24 часа, после животът си продължава нормално, а тук минаха 4 дни и аз още не мога да си събера усмивката.“, казва момчето, което стана всенароден любимец като Косъма от „Под прикритие“. Допирни точки между сводника-романтик от криминалето на БНТ и случващото се в „Гомор“ обаче почти няма. Героят на Сашо е Младен, наследник на мафиотски клан от „Люлин“, и хич не си поплюва. Той е откровено зъл. Освен това в италианския сериал полицията е периферен играч и фокусът е върху турбуленциите между неаполитанските босове на камората. Трети епизод води Чиро в България – страната ни е убежище за героя му, който губи жена си и детето си в поредната битка за по-голямо парче от пая с търговия на дрога, момичета и оръжие. Чиро попада под крилото на люлински бос, бащата на Младен, и по време на едногодишния си престой тук среща любовта в лицето на албанка (Боряна Мануилова). „Сериалът ще се излъчва у нас по HBO от идната пролет, но по-любопитните могат да го гледат по Sky още другия уикенд. В нашия епизод се говори 70 % на български, така че ще се разбере абсолютно всичко.“, казва с усмивка Сано. Той е изключително горд с произношението на Мардко Д’Аморе. \"Този прекрасен човек, приятел и колега, дойде при мен след прожекцията в Рим да пита \"Кажи ми честно, добре ли звучах?\".  Представям си колко трудно му е било за човек идващ от групата на латинските езици да усвои нашата реч.“, откровен е актьорът.За ролята в „Гомор“ той минава двумесечен кастинг. Среща се с продуцентите два пъти и всяко от „прослушванията“ трае по 50 минути. „Никога не съм разбирал схемата, в която някой ти дава листче с пет реплики и ти нито знаеш в какъв контекст да ги изстреляш, нито какъв ти е героят и за какво се бори. Кастингът за „Гомор“ бе точно това, което си представях, че трябва да бъде един кастинг – влизаш директно в сериала, пресъздавахме цели сцени, така че когато ме одобриха, аз директно започнах снимки, нямах нужда от допълнителна подготовка за ролята. Това е и първият случай, в който ме снимат чисто гол, в близък план, но всичко е естетически заснето, няма компромати.“, усмихва се Сано. Той изразява специални благодарности на базираната в Италия Жана Яковлева, която определя като „ангел хранител“ за българското присъствие в каста.„Гомор“ се излъчва в 190 държави по света, а критиката не пести суперлативи за него, позиционирайки го като „италианския отговор на „Нарко мрежа“ и „достоен за вниманието на всики, пристрастени към „Семейство Сопрано“.\n\n\n                    ", "date": "2017.11.19", "title": "Италианци тестват Сано два месеца за мафиот"}
{"url": "http://www.monitor.bg/a/view/85339-%D0%94%D0%B8%D0%BC%D0%B8%D1%82%D1%80%D0%BE%D0%B2-%D0%93%D0%BE%D1%84%D0%B5%D0%BD-%D0%BD%D0%B0-%D0%B6%D0%B8%D0%B2%D0%BE-%D0%BF%D0%BE-mtel-sport-1/", "text": "\n                    Mtel Sport 1 ще излъчи днес на живо от 20.00 часа битката за титлата на финалния турнир \"Мастърс\" в Лондон между Григор Димитров и Давид Гофен. Шампионският мач, който ще сложи точка на тенис сезона, противопоставя двамата за шести път, като до момента балансът е четири на една победи в полза на българина.\n\nПоследната среща помежду им бе преди броени дни, в груповата фаза на турнира, когато първата ни ракета разгроми белгиеца с 6:0, 6:2. В останалите два мача в своята група Григор Димитров преодоля австриеца Доминик Тийм и испанеца Пабло Кареньо Буста. В последната си стъпка преди финала българинът надделя драматично над Джак Сок, с което си гарантира и рекордното за своята кариера трето място в ранглистата на ATP.\n\nВъпреки че загуби безславно от Димитров, Гофен постигна престижен успех в предварителната група срещу световния Рафаел Надал, а в решаваща битка за второто място той прекърши съпротивата на Диминик Тийм. Най-неочаквана обаче беше победата на белгиеца в полуфинала срещу Роже Федерер, завоювана след обрат в три сета.\n\nПрякото студио по Mtel Sport 1 започва 30 минути преди големия финал – в 19.30 часа.\n                    ", "date": "2017.11.19", "title": "Димитров Гофен на живо по Mtel Sport 1"}
{"url": "http://www.monitor.bg/a/view/43057-%D0%9A%D0%B5%D1%88%D0%B5%D1%80%D1%83-%D1%81%D1%8A%D1%80%D0%B4%D0%B8%D1%82-%D0%BD%D0%B0%D0%BF%D1%83%D1%81%D0%BA%D0%B0-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86/", "text": "\n                    “Лудогорец“ увеличи преднината си на върха в Първа лига на 4 точки след победа с 3:0 над „Локомотив“ (Пд), възползвайки се от грешната стъпка на ЦСКА-София (1:1 с „Ботев“). Головете бяха дело на Марселиньо, Пауло и Кешеру, а след мача румънският нападател даде да се разбере, че мисли за напускане. Кешеру е бесен, че не получава достатъчно шансове за изява, въпреки че се представя добре от началото на сезона и бепежи в почти всеки мач, в който е на терена. \"Не знам защо бях сменен, бесен бе румънецът след края на мача. - Искам да се забавлявам и наслаждавам на играта. Харесвам „Лудогорец“, но при тази ситуация няма как да остана. Вкарвам и след това съм резерва. Ще разговарям с ръководството за позицията си в отбора. Аз съм млад играч и няма да стоя на пейката, взимайки заплата. Ако не получа повече игрово време, ще премина в друг клуб\", категоричен бе нападателят.Следващият мач на „Лудогорец“ е в четвъртък – домакинство от Лига Европа на турския „Истанбул“. Съперникът на „орлите“ пък впечатли този уикенд, размазвайки с 5:1 лидера в класирането „Галатасарай“ в мач от турското първенство.\n\n\n                    ", "date": "2017.11.19", "title": "Кешеру сърдит, напуска „Лудогорец“"}
{"url": "http://www.monitor.bg/a/view/49771-%D0%A1%D1%8A%D0%B4%D0%B8%D1%8F-%D1%80%D0%B0%D0%B7%D0%B2%D0%B0%D0%BB%D0%B8-%D0%BC%D0%B0%D0%B4%D1%80%D0%B8%D0%B4%D1%81%D0%BA%D0%BE%D1%82%D0%BE-%D0%B4%D0%B5%D1%80%D0%B1%D0%B8-%D0%91%D0%B0%D1%80%D1%81%D0%B0-%D0%B2%D0%B5%D1%87%D0%B5-%D0%B2%D0%BE%D0%B4%D0%B8-%D1%81-10-%D1%82/", "text": "Зидан: Битката за титлата още не е решена\n                    “Барселона“ вече води с 10 точки пред големите си конкуренти за титлата в Испания „Реал“ и „Атлетико“. Това стана факт след самоубийствено 0:0 в мадридското дерби на стадион „Уанда Метрополитано“, което бе помрачено от съдията Давид Фернандес Борбалан. От „Реал“ претендираха за 3 неотсъдени дузпи и след двубоя подадоха контестация срещу рефера.Безспорно най-сериозното положение бе в 36-ата минута, когато Люка Ернандес изрита в лицето Серхио Рамос. Нарушението бе в наказателното поле на „Атлетико“, но съдията си затвори очите, въпреки че от носа на защитника бликна кръв. В самия край на мача на два пъти играчи на дюшекчиите играха с ръка пред вратата си, но съдията отново не свири дузпа.След мача треньорът на „Реал“ Зинедин Зидан предпочете да се фокусира върху отбора си и отказа да коментира рефера. Френският спец бе категоричен, че изоставането от 10 точки е сериозно, но борбата за титлата все още не е решена. „Не мога да упреквам играчите, защото показахме добър футбол, единствено ни липсваше гол. Аз оставам позитивно настроен, головете ще дойдат скоро. Не мисля, че борбата за титлата е решена. Остават още много мачове, в които и „Барселона“ ще губи точки. Ще е много трудно, но можем да се справим“, сподели Зидан.Колегата му в „Атлетико“ Диего Симеоне пък защити голямата си звезда Антоан Гризман, който вече 723 минути няма гол за тима. „В моя дом са ме учили, че членовете на едно семейство се обичат и подкрепят един друг до смъртта си. Гризман е част от нашето семейство. Изправихме се срещу най-добрия отбор в света и завършихме наравно, нямам причина да съм недоволен“, коментира аржентинския специалист.Преди мадридското дерби пък „Барселона“ взе своето, побеждавайки с 3:0 като гост „Леганес“. Луис Суарес реализира две попадения (28 и 60), а едно добави Паулиньо. Така в класирането каталунците са лидери с 34 точки, втори е „Валенсия“ с 27 и мач по-малко, следват „Реал“ и „Атлетико“ с 24 т.\n\n\n                    ", "date": "2017.11.19", "title": "Съдия развали мадридското дерби, „Барса“ вече води с 10 т."}
{"url": "http://www.monitor.bg/a/view/71861-%D0%A0%D0%BE%D0%BC%D0%B0-%D0%B2%D0%B7%D0%B5-%D1%80%D0%B8%D0%BC%D1%81%D0%BA%D0%BE%D1%82%D0%BE-%D0%B4%D0%B5%D1%80%D0%B1%D0%B8-%D0%9D%D0%B0%D0%BF%D0%BE%D0%BB%D0%B8-%D0%BF%D0%BE%D0%BF%D0%B0%D1%80%D0%B8-%D0%9C%D0%B8%D0%BB%D0%B0%D0%BD/", "text": "\n                    Дербито на Рим от 13-ия кръг на Серия \"А\" е за “Рома”. \"Вълците\" удариха с 2:1 “Лацио” пред пълните трибуни на \"Олимпико\", като изпревариха състава на Симоне Индзаги в класирането. Трите попадения паднаха след почивката. Диего Пероти вкара от дузпа в 49-ата минута, а Раджа Наинголан удвои в 53-ата минута. Звездата на Орлите Чиро Имобиле отбеляза дежурното си попадение от дузпа в 72-ата минута, но въпреки това тимът му прекъсна положителната си серия от осем поредни победи като гости във всички турнири, както и рекордните в историята на клуба девет поредни успеха.Мечтаещият за титлата “Наполи” пък постави и Милан на колене. Лидерът в калчото записа заслужен успех с 2:1. Лоренцо Инсиние (33) и Пьотр Желински (72) бяха точни за домакините, а Алесио Романьоли с хубаво попадение оформи крайния резултат в 91-ата минута.В класирането „Наполи“ води с 35 точки, „Ювентус“ е втори с 31 и мач по-малко, тройката допълва „Рома“ с 30 т.\n\n\n                    ", "date": "2017.11.19", "title": "“Рома“ взе римското дерби, „Наполи“ попари „Милан“"}
{"url": "http://www.monitor.bg/a/view/5203-%D0%97%D0%BB%D0%B0%D1%82%D0%B0%D0%BD-%D0%A2%D1%80%D0%B0%D0%B2%D0%BC%D0%B0%D1%82%D0%B0-%D0%B1%D0%B5%D1%88%D0%B5-%D0%B6%D0%B5%D1%81%D1%82%D0%BE%D0%BA%D0%B0-%D0%BD%D0%BE-%D0%B0%D0%B7-%D1%81%D1%8A%D0%BC-%D0%BB%D1%8A%D0%B2/", "text": "\n                    Звездата на “Манчестър Юнайтед” за пореден път се сравни с лъв и разкри подробности около възстановяването си. Шведът каза, че травмата му е била много по-тежка от обявеното, но заради това, че не е обикновен човек, е успял да се справи. Златан говори след победата на „Юнайтед“ с 4:1 над „Нюкасъл“, при която той се завърна в игра след повече от половин година отсъствие. \"Лъвовете не се възстановяват като обикновените хора. Това вече е доказано, не са само празни думи. Ако хората знаеха каква е контузията ми, те никога не биха повярвали в това. Разпространената версия бе, че съм скъсал кръстни връзки, но не бе само това. Имах и други проблеми с коляното, но предпочитах да ги запазя за себе си. По време на загрявката чух, че феновете скандираха името ми. Това ми даде допълнителна енергия, любов, мотивация. Аз исках да изляза на терена и да ги върна на феновете. Бях много развълнуван горд. Исках да изляза, да помириша тревата и отново да играя с топката. Благодарен съм, че отново мога да бягам, да правя абракадабра магиите, неща, които прави лъвът“, допълни Златан.\n\n\n                    ", "date": "2017.11.19", "title": "Златан: Травмата беше жестока, но аз съм лъв"}
{"url": "http://www.monitor.bg/a/view/45995-%D0%93%D1%80%D0%B8%D0%B3%D0%BE%D1%80-%D0%94%D0%B8%D0%BC%D0%B8%D1%82%D1%80%D0%BE%D0%B2-%D0%B7%D0%B0%D0%B2%D1%8A%D1%80%D1%88%D0%B2%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-%D0%BA%D0%B0%D1%82%D0%BE-3-%D0%B2-%D1%81%D0%B2%D0%B5%D1%82%D0%B0/", "text": "Става и трети по доходи от наградни фондове за сезона\n                    Григор Димитров ще завърши годината като трети в световната ранглиста на АТР. Това е историческо постижение за българския тенис, никой преди не се е изкачвал толкова високо в нея. А той скочи до този връх с победата си над американеца Джак Сок на полуфинала в последния турнир \"Мастърс\" в Лондон с 4:6, 6:0, 6:2. С нея прибави към актива си нови 400 точки и с предишните 600 за трите му победи в турнира събра 1000. Така независимо от резултата във финала срещу Давид Гофен, който спря Роже Федерер с 2:6, 6:3, 6:4 в другия полуфинал, никой не може да го измести от третата позиция. До него той имаше 4650 т., с които прати зад себе си германския талант Саша Зверев с 4610, а Гофен дори при спечелена титла няма как да го достигне. Така пред Димитров остават само двамата от \"Голямата четворка\" - Рафаел Надал с 10 645 и Роже Федерер с 9605. Другите двама - Новак Джокович и Анди Мъри са вече далече назад\n\nГрегор Димитров влезе и в тройката за сезона по доходи от наградни фондове. За трите си победи в групата и тази на полуфинала той си осигури 1 349 000 долара, които прибавени към спечелените до момента 3,81 млн. закръглят равносметката му на 4 395 244. С тях мина пред Зверев, който е събрал 4 206 313. Начело са пак Надал с 12,7 млн. и Федерер с 11,8.\n\n\"Целта ми в началото на годината бе да завърша сезона в топ 10, а го завърших като №3, призна Григор Димитров след победата над Джак Сок. - Страхотно е. Какво мога да кажа? Това е великолепна награда. Затова работих. Да завърша годината по този начин. Добре е за мен, за целия ми отбор. Дава ни отлична платформа за началото на следващата година.\"\n\nПо повод своя пробив в турнира в Лондон, на който е дебютант, Гришо пък направи интересно изказване. \"Всъщност нямах никакъв късмет в последните 2 мача, каза той. Затова резултатът от тях е много специален за мен. Понякога по време на мач се налага не само да се бориш със себе си, ни и с демоните от свои предишни срещи и съперници. Аз обаче съм доволен от това как се справих\".\n\nГригор Димитров коментира и финала с Гофен, срещу когото има 4 победи и 1 загуба. \"Той се представя отлично тази седмица, каза той. - Победи Надал и Федерер. Това са големи победи. Той е уверен в играта си, но аз се концентрирам върху мен и моята игра. Предишният мач е в миналото. Бих искал да натисна копчето за повторение. Не мисля, че някой от нас ще мисли за това. Той е много интелигентен играч. И двамата няма какво да губим. За първи път сме на този финал. Предполагам, че ще рискува повече, ще се опита да бъде по-агресивен.\"\n\nСтатистиката преди финала показа интересно предимство за Гофен. той е е шестият играч, записал победи над Надал и Федерер в рамките на един турнир. 11 пъти досега някой е записвал това постижение, 11 пъти след като го е направил, въпросният тенисист е стигал до титлата. Останалите в списъка са Новак Джокович, Николай Давиденко, Анди Мъри, Хуан Мартин Дел Потро и Давид Налбандян.\n                    ", "date": "2017.11.19", "title": "Григор Димитров завършва годината като №3 в света"}
{"url": "http://www.monitor.bg/a/view/13605-%D0%A2%D0%B5%D1%80%D0%B2%D0%B5%D0%BB-%D0%9F%D1%83%D0%BB%D0%B5%D0%B2-%D1%81-%D1%88%D0%B5%D1%81%D1%82%D0%B0-%D0%BF%D0%BE%D0%B1%D0%B5%D0%B4%D0%B0-%D0%BF%D1%80%D0%B5%D0%B4%D0%B8-%D0%B3%D0%BE%D0%BD%D0%B3%D0%B0/", "text": "Горяна Стоева губи от монголка на световното за девойки в Индия\n                    Тервел Пулев продължи уникалната си серия с шеста победа на професионалния ринг преди последния гонг. Носителят на олимпийски бронз в кат. до 91 кг при аматьорите от Лондон 20102 г. нокаутира още в първия рунд опитния грузинец Михаил Куциашвили. Мачът се игра в Нойщат-Гвеле, близ до Шверин - градът, който в продължение на десетилетия се гордее с най-добрия клуб по бокс в цяла Германия. Галавечерта беше посветена на покойния Фриц Знунек, който ръководи приживе този прочут център.\n\nДо този бой Куцишвили имаше 44 победи преди мача с Пулев-младши. 28-годишният грузинец обаче не успя по никакъв начин да се противопостави на Тервел, който го атакува още от първия гонг. Той го притисна на няколко пъти във въжетата и с бързи комбинации успя да му вкара много удари в тялото и главата. Грузинецът се пробва на два пъти да нанесе изненадващ десен прав, но не стигна до българина, който го държеше на солидна дистанция. В края на рунд Тервел направи отлична серия в корпуса на съперника си, после му вкара десен прав и го довърши с ляво кроше в брадата, което го свали на пода. Куциашвили не успя да се съвземе, докато реферът брои до 10 и с това загуби с нокаут.\n\nТова беше втора победа в рамките на 8 дни за Тервел Пулев, който миналата седмица нокаутира и украинеца Артьом Редко в третия рунд на галавечер в Берлин.\n\nЮжноафриканецът Золани Теве пък оглави класацията за най-бърз нокаут в историята на професионалния бокс, след като свали в 11-ата секунда на първия рунд на пода своя сънародник Сибонисо Гоню при защитата на своята титла в категория \"петел\" (до 53,52 кг) на Световната боксова организация (WBO). 29-годишният Тете постигна успех с първия си удар с дясно кроше в брадата на съперника си, който се оказа фатален. До този момент рекордът принадлежеше на Дгералд Маккелан (САЩ), който през 1993 г. нокаутира друг американец - Джей Бел за 20 секунди при защитата на своя пояс на WBC в кат. до 71,6 кг.\n\nНа световното за девойки в Индия пък европейската ни шампионка в кат. до 51 кг Голяна Стоева загуби по точки на старта с 0:5 (27:30, 27:30, 27:30, 27:30, съдийски гласа от монголката Хонгорзул Делгерхангай. Трикратната ни еврошампионка Еми-Мари Тодорова излиза днес в кат. до 48 кг срещу австралийката Даниеле Клейтън. Мелиз Йонзунова (69) също започва с индийка - Аста Пахва. Аслъхан Мехмедова (60) която почива в първия кръг, очаква във втория най-вероятно също боксьорка от силната школа на домакините.\n                    ", "date": "2017.11.19", "title": "Тервел Пулев с шеста победа преди гонга"}
{"url": "http://www.monitor.bg/a/view/12394-%D0%9C%D0%B8%D0%BD%D1%87%D0%B5%D0%B2-%D0%BE%D0%B1%D1%8F%D0%B2%D0%B8-%D1%81%D1%8A%D1%81%D1%82%D0%B0%D0%B2%D0%B0-%D0%B7%D0%B0-%D0%A4%D0%B8%D0%BD%D0%BB%D0%B0%D0%BD%D0%B4%D0%B8%D1%8F-%D0%B8-%D0%98%D1%81%D0%BB%D0%B0%D0%BD%D0%B4%D0%B8%D1%8F/", "text": "\n                    Селекционерът на националния отбор на България по баскетбол за мъже Любомир Минчев обяви състава за мачовете от световните квалификации с Финландия и Исландия. Срещата срещу финландците е на 24 ноември от 19 ч. в \"Арена Ботевград\", а цената на билетите е 5 лв. Три дни по-късно България гостува на Исландия. Третият отбор в групата е Чехия.\n\nИграчите се събраха вчера Правец. Днес е първата им тренировка от 19 часа в \"Арена Ботевград\". Във вторник Минчев и някои от състезателите ще дадат пресконференция, на която ще бъде представен и новият спонсор на отбора.\n\nВ отбора е голямата звезда на баскетбола ни Александър Везенков, а след 3-годишно отсъствие се завръща Божидар Аврамов. Отборът на Финландия пристига на 23 ноември в 13.45 ч. с чартърен полет на летище София. Националите ни пък заминават за Исландия на 26-и в 6.36 ч. и се прибират на 28-и с полет от Мюнхен.\n\nЕто и избраниците на Любомир Минчев: Асен Великов (\"Лукойл Академик\"), Станимир Маринов (\"Левски 2014\"), Божидар Аврамов (\"Лукойл Академик\"), Чавдар Костов (\"Работнички\", Мак.), Мартин Маринов (\"Рилски спортист\"), Крис Минков (\"Левски 2014\"), Александър Янев (\"Берое\"), Димитър Димитров (\"Лукойл Академик\"), Николай Вангелов (\"Куоре Наполи\", Ит.), Станислав Ваклинов (\"Академик Бултекс\" 99), Павел Маринов (\"Стяуа\", Рум.) и Александър Везенков (\"Барселона\", Исп.).\n                    ", "date": "2017.11.19", "title": "Минчев обяви състава за Финландия и Исландия"}
{"url": "http://www.monitor.bg/a/view/48507-%D0%92%D0%B5%D1%81%D0%B5%D0%BB%D0%B8%D0%BD-%D0%A6%D0%B8%D0%BD%D0%B7%D0%BE%D0%B2-%D1%81%D0%BF%D0%B5%D1%87%D0%B5%D0%BB%D0%B8-%D1%81%D1%82%D0%B0%D1%80%D1%82-%D0%B7%D0%B0-%D0%A4%D0%98%D0%A1/", "text": "\n                    Водещият български състезател по ски бягане Веселин Цинзов спечели старта на 15 км свободен стил в състезанието от календара на ФИС в Саариселка (Фин). Той финишира за 36:13,0 минути и записа 11-а победа в кариерата си в стартове от ФИС.\n\nВтори и трети останаха представителите на Беларус Юрий Астапенка с 36:36.0 мин. и Сергей Долидович с 36:46,0.\n\nОт другите българи Йордан Чучуганов се нареди 18-и с време 38:54,0 минути, Мартин Пенчев е 48-и с 41:43,0, Николай Вячев - 49-и с 41:46,0 и Симеон Огнянов - 53-и с 42:40,0.\n\nВ състезанието на 10 километра свободен стил при жените националката ни Антония Григорова финишира 18-а с време 29:35,0 мин.\n\nНанси Окоро остана 43-а с 33:47,0, а Ванеса Емилова се класира 45-а с 34:20,0.\n\nПобедителка стана Коралин Томас Хуг (Фр) с 27:35,0 минути, а двукратната олимпийска и двукратна световна шампионка в ски бягането Юстина Ковалчик (Пол) завърши четвърта с 28:29,0 минути.\n                    ", "date": "2017.11.19", "title": "Веселин Цинзов спечели старт за ФИС"}
{"url": "http://www.monitor.bg/a/view/22710-%D0%9E%D1%82%D0%B2%D0%BB%D0%B8%D1%87%D0%B0%D1%82-%D0%93%D0%B5%D1%80%D0%B8%D0%9D%D0%B8%D0%BA%D0%BE%D0%BB-%D0%B2-%D0%A0%D0%B5%D0%B2%D0%BE%D0%BB%D1%8E%D1%86%D0%B8%D1%8F-%D0%A5/", "text": "\n                    Да покаже среден пръст на похитителя си – такава е реакцията на Гери-Никол след като става жертва на отвличане в първия трейлър към „Революция Х“. Това е актьорски дебют за „яката дупара“ на родния поп, а как се справя с играта пред камера, ще разберем най-рано догодина. Филмът ще позиционира любимите персонажи на тийнейджърите от сериала „Революция Z” на родното Черноморие. В екранните си образи отново ще се завърнат Мона Гочева, Иван Тишев, Иван Иванов, Диляна Попова, Силвия Петкова, Георги Кадурин и Стефка Янорова, а нелепи ситуации на големия екран ще предизвикват още Бойко Кръстанов, Башар Рахал, Люси Иларионов и Димитър Бербатов в ролята на изпечен мафиот.\n\n„Искам да изкажа огромни благодарности на целия екип на \"Революция Х\". Изключително съм щастлива,че имах честта да участвам в този проект заедно с едни от най-големите имена на българското кино! Благодаря им за това,че споделиха опита си с мен и ме научиха на много, както и че ме вдъхновиха да продължа да се развивам в сферата на филмовото изкуство“, разчувства се Гери-Никол. Снимките към продукцията на Димитър Гочев се проведоха в Лозенец и София.\n                    ", "date": "2017.11.19", "title": "Отвличат Гери-Никол в „Революция Х“"}
{"url": "http://www.monitor.bg/a/view/39469-%D0%91%D1%80%D0%B0%D0%B4-%D0%9F%D0%B8%D1%82-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D0%BD%D0%B0-%D0%9F%D0%BE%D0%BB%D0%B0%D0%BD%D1%81%D0%BA%D0%B8/", "text": "\n                    Какви обстоятелства заобикалят убийството на Шарън Тейт – съпругата на Роман Полански? Този въпрос ще си задава холивудският ас Брад Пит във филма на Куентин Тарантино с работно заглавие е \"#9\". Екранният Ръсти Райън от „Бандата на Оушън“ е в процес на преговори за ролята на следовател на шокиращата смърт на Тейт, чийто живот бе отнет от последователи на Чарлз Менсън през 1969 г. Сред останалите звезди, които Тарантино е оферирал за лентата си, са Самюел Джаксън, Леонардо ди Каприо, Дженифър Лорънс и Марго Роби, която вероятно ще видим в образа на Шарън.\n\nПродуценти на проекта ще бъдат Sony Pictures, след като авторът на „Криминале“ се разграничи от доскорошните си партньори от компанията на Харви Уайнстийн. Въпреки това преди около месец Тарантино призна, че е знаел за единични случаи на сексуален тормоз, прилаган от продуцента. Режисьорът изрази съжалението си, че не е взел мерки срещу поведението на колегата си и обясни, че негова бивша приятелка също е била сред жертвите на похотливия Уайнстийн.\n\n\"#9\" се очаква да бъде предпоследният филм на Тарантино, който миналата година се зарече, че ще работи върху само още две кино продукции.\n                    ", "date": "2017.11.19", "title": "Брад Пит разследва смъртта на съпругата на Полански"}
{"url": "http://www.monitor.bg/a/view/86524-%D0%92%D0%B5%D1%81%D0%B8-%D0%91%D0%BE%D0%BD%D0%B5%D0%B2%D0%B0-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F-%D0%B0%D0%BB%D0%B1%D1%83%D0%BC-%D1%81-%D0%BF%D0%BE%D0%B5%D1%82%D0%B8%D1%87%D0%B5%D0%BD-%D1%80%D0%B5%D1%86%D0%B8%D1%82%D0%B0%D0%BB/", "text": "\n                    Поетичен рецитал на стихотворения на Иван Вазов и Атанас Далчев ще съпътства представянето на петия албум на Веси Бонева „Родина“. Събитието ще се проведе на 24 ноември в пловдивския клуб Void, а за музикалния съпровод ще се погрижи Светлин Къслев, отговорен за аранжиментите на всички песни в диска. „Бългapия e билa винaги в cъpцeтo ми. Гopдeя ce c вcичĸи нaши ycпeли бългapи пo cвeтa и y нac! Bинaги ĸoгaтo чyя звyĸa нa гaйдaтa нacтpъxвaм цялaтa. Toвa e ĸoд, чpeз ĸoйтo ce дoĸocвaмe дo минaлo и иcтopия, a Бългapия e мнoгo цeннa зa cвeтa и зa дyxoвнoтo paзвитиe нa мнoгo дpyги cтpaни пo цeлия cвят. Πpocтo ниe cмe зaбpaвили вcичĸo тoвa и ceгa чpeз нaшaтa мyзиĸa иcĸaм дa нaпoмня нa poдитeлитe дa oбъpнaт мaлĸo пoвeчe внимaниe и дa пpeдaм тoвa yceщaнe нa нaшитe дeцa”, категорична е Бонева.\n\nНа същия ден от 19 ч. певицата ще отпразнува и 25-та годишнина от създаването на естрадно студио „Прима“. Концертът ще се проведе с вход свободен, а всички присъстващи ще могат да се включат в благотворителна инициатива в помощ на деца с вродени лицеви проблеми. Премиерата на „Родина“ ще започне в 22.30 ч., като сред песните, които ще зарадват меломаните, са „Хубава си моя горо“ и „Облаче ле бяло“ в модерен аранжимент. Музикантите, с които Веси и Светлин работят по диска, са Щерион Пилидов (китара), Николай Тошев (барабани) и Стойо Стоев (гайда).\n                    ", "date": "2017.11.19", "title": "Веси Бонева представя албум с поетичен рецитал"}
{"url": "http://www.monitor.bg/a/view/31443-%D0%94%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D0%A7%D0%B5-%D0%93%D0%B5%D0%B2%D0%B0%D1%80%D0%B0-%D0%BF%D0%BE%D0%B4%D0%BD%D0%B5%D1%81%D0%B5-%D0%B2%D0%B5%D0%BD%D0%B5%D1%86-%D0%BD%D0%B0-%D0%BF%D0%B0%D0%BC%D0%B5%D1%82%D0%BD%D0%B8%D0%BA%D0%B0-%D0%BD%D0%B0-%D0%A5%D0%BE%D1%81%D0%B5-%D0%9C%D0%B0%D1%80%D1%82%D0%B8/", "text": "\n                    Най-голямата дъщеря от втория брак на Ернесто Че Гевара – Алейда, поднесе венец на паметника на кубинския революционер и поет Хосе Марти в София. 56-годишната лекарка е у нас по повод на третата Среща за солидарност с Куба на страните от Централна и Източна Европа. „Когато говорим за България – това е страна, която Куба много добре познава. Свързва ни тясно приятелство. И двете страни имат древна история и обичаи“, заяви Гевара по време на среща с медиите завчера. Алейда, която по професия е педиатър, ще остане у нас още няколко дни, като й предстои да посети още Варна и Пловдив.\n\nДъщерята на легендарния латиноамерикански революционер пристигна за трети път у нас по покана на Асоциацията за приятелство България-Куба. Първото кацане на Гевара в страната е през 1985 г. „Имам много хубав спомен от бригада в Перник, която беше кръстена на баща ми – Ернесто Че Гевара. Един от членовете на бригадата беше именно той. Всички там изпълняваха нормата на още един човек, неговата. И в края на месеца този човек, Че Гевара, получаваше заплата. Тези пари отиваха към международната солидарност. Това ми даваше възможност да чувствам, че е жив и че работи с една бригада работници – беше тук, в България“, обясни пред „Монитор“ Алейда, като призна, че все още пази спомен и за българската храна – пълнени чушки и сарми, внасяни в Куба.\n                    ", "date": "2017.11.19", "title": "Дъщерята на Че Гевара поднесе венец на паметника на Хосе Марти"}
{"url": "http://www.monitor.bg/a/view/32819-24%D0%B3%D0%BE%D0%B4%D0%B8%D1%88%D0%BD%D0%B0-%D0%B4%D0%B8%D0%B7%D0%B0%D0%B9%D0%BD%D0%B5%D1%80%D0%BA%D0%B0-%D1%81%D1%82%D0%B0%D0%BD%D0%B0-%D0%9C%D0%B8%D1%81-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "10 000 аплодираха Кристиан Костов в Китай на „Мис Свят“\n                    24-годишната Тамара Георгиева триумфира с короната на тазгодишното издание на конкурса „Мис България“ вчера. Красавицата, която е родом от София, се занимава с моден дизайн, а дори настинка не успя да я спре по пътя й към мечтаната победа. Тамара е завършила Художествената академия, а като своя мисия приема да  „Вълнението беше много голямо. Дори не си спомням кой от близките ми се качи пръв на сцената при мен, но всички бяха много щастливи“, разкри блондинката пред bTV. Георгиева бе коронясана от носителката на титлата за миналата година Габриела Кирова, а през следващите месеци й предстоят подготовки за Miss Planet. Подгласнички на Тамара в родния конкурс станаха Йовита Георгиева от Бургас и Габриела Топалова от Пловдив, които ще бранят честта на България във форумите Miss Globe и Miss Bikini International. Красотата и уменията на котешката пътечка сред 20-те претендентки бяха оценявани от професионално жури, в което се включиха и пет бивши носителки на короната – Наталия Гуркова, Елена Ангелова, Антония Петрова, Марина Войкова и Габриела Кирова.Междувременно българската представителка на „Мис Свят“ Вероника Стефанова спечели симпатиите на модните спецове в Китай с благотворителната си кауза в помощ на момичетата, страдащи от анорексия. Макар че не се класира в топ 40 на най-големия конкурс за красота в света, България все пак се разписа със своеобразен успех. Близо 10 хиляди присъстващи в публиката на „Сити Арена“ в град Саня аплодираха изпълнението на Кристиан Костов по време на гала церемонията. Отличникът на „Евровизия“ представи английската версия на парчето си „Не си за мен“ - You Got Me Girl.  които мериха чар в рамките на „Мис Свят“. Освен да дефилират във вечерните си рокли, участничките в конкурса не пропуснаха и да потанцуват на фона на изпълнението на Крис. С мечтаната титла от Китай си тръгна представителката на Индия – 20-годишната Мануши Чхилар. Тя очарова журито след кръга „Въпроси и отговори”. На запитването „Коя професия заслужава най-високо възнаграждение?”, студентката по медицина отговори: „Мисля, че най-важната професия на света е да си майка. Тя не само заслужава най-високото възнаграждение, но и най-много любов и уважение”.\n\n\n                    ", "date": "2017.11.19", "title": "24-годишна дизайнерка стана „Мис България“"}
{"url": "http://www.monitor.bg/a/view/32074-%D0%9A%D0%B5%D0%B9%D1%82%D0%B8-%D0%9F%D0%B5%D1%80%D0%B8-%D0%BF%D0%BE%D0%BB%D1%83%D1%87%D0%B8-%D0%B7%D0%B0%D0%B1%D1%80%D0%B0%D0%BD%D0%B0-%D0%B4%D0%B0-%D1%81%D1%82%D1%8A%D0%BF%D0%B2%D0%B0-%D0%B2-%D0%9A%D0%B8%D1%82%D0%B0%D0%B9/", "text": "\n                    Поп звездата Кейти Пери няма да се качи на сцената за предстоящото модно шоу на Victoria Secret в Шанхай, както бе обявено първоначално. Причина за отсъствието й от събитието стана отказът на властите в страната да издадат виза на звездата. Изпълнителката на Dark Horse си навлече гнева на мнозина, след като се наметна с флага на Тайван на свой концерт през 2015 г. „Макар че обясниха, че няма да има проблем с визата, в крайна сметка властите промениха решението си. Всеки изпълнител, който иска да пее в Китай, е внимателно проучван в социалните мрежи, медиите и т.н. Ако е обидил по някакъв начин страната, получава забрана. Така Maroon 5 преди години не бяха допуснати до Китай, защото един от членовете на бандата бе честитил рождения ден на Далай Лама в Туитър“, обяснява източник пред Page Six.\n\nОсвен Кейти Пери, в Шанхай няма да се появи и Джиджи Хадид. До тук се стигна след протестите, предизвикани от видео, в което тя имитира извити надолу очи.\n                    ", "date": "2017.11.19", "title": "Кейти Пери получи забрана да стъпва в Китай"}
{"url": "http://www.monitor.bg/a/view/83319-%D0%A1%D1%82%D1%8A%D0%BA%D0%BB%D0%B5%D0%BD-%D0%9C%D0%B0%D0%BA%D1%80%D0%BE%D0%BD-%D1%85%D0%B8%D1%82-%D0%B7%D0%B0-%D0%9A%D0%BE%D0%BB%D0%B5%D0%B4%D0%B0/", "text": "\n                     Младият френски президент Еманюел Макрон, който предизвика политически фурор през отминаващата си 2017 г., е на път да стане и любим коледен подарък във Франция. Става дума за прес папие, което е с изображението на френския президент. Да ползват популярността на новия обитател в Елисейския дворец хрумнало на собствениците на малко предприятие в град Ойонакс, във френския департамент Ен, които произвеждат снежна сфера в чест на Макрон.\nФирмата Брюо, която е семейна и наброява 12 служители, е една от двете френски фирми, които произвеждат стъклени снежни сфери, така наречените снежни топки. Секторът е до голяма степен в ръцете на китайската индустрия и малко са френските оригинали.\nФирмата получила през лятото поръчка от парижката фирма за сувенири Ле Паризет да създаде снежна топка в чест на Макрон. Тя трябвало да бъде в три варианта и да показва Макрон в Елисейския дворец, Макрон пред френското знаме и Макрон в Туке, където семейството му има семеен имот.\nПърво фирмата произвела 48 топки, но те се похарчили като топъл хляб. Втора партида от 300 топки също била изчерпана бързо. Сега компанията е произвела 3000 стъклени сфери, посветени на Макрон, които се продават за по 10 евро бройката както в магазини за сувенири в Париж, така и в Туке.\nСобствениците на фирмата производител, както и собствениците на фирмата, поръчала продукта, са изненадани от успеха, който надвишавал очакванията им. Според тях стъклени сфери в чест на Никола Саркози или на Франсоа Оланд нямало да се продават така добре.\n\"Интересът към Макрон се дължи на това, че той е нова фигура в политиката, на неговата младост, на неговата енергия, на неговия нетипичен житейски опит досега, по-специално на семейното му положение\", казва Мариз Бацоли, собственичка на фирмата Ле Паризет, поръчала необичайния сувенир.Междувременно през миналата седмица бунтът на 100 членове на управляващата партия на Макрон извади на показ напрежението в младото политическо движение.\nПартията \"Република, напред\" бе учредена преди около 18 месеца, когато Макрон все още бе относително неизвестен. Тя бързо натрупа 360 000 души членска маса - членуването в партията е безплатно - но може да се окаже, че запазването на тази членска маса ще е трудно, имайки предвид спада на популярността на президента след встъпването му в длъжност.\nАктивистите, които напуснаха, казаха, че партията, която помогна на центриста Макрон да триумфира на тазгодишните президентски избори, а след това да спечели парламентарно мнозинство, е станала по-затворена и е изгубила привлекателността си на движение, което ще върши нещата различно.\nМакар че съперници от по-стари партии й се подиграваха, че била куха черупка, \"Република, напред\" привлече много хора, които са новаци в политиката, и бързо доказа ефикасността си, като издигна до президентския пост бившия министър на икономиката на президента социалист Франсоа Оланд.\nВ събота 51-годишният Кристоф Кастане бе избран за лидер на партията на Макрон, като същевременно остава говорител на правителството, както и държавен секретар за връзките с парламента. Кастане беше посочен от Макрон. Той е бивш депутат социалист, който се присъедини към центристката проевропейска партия на Макрон още в началото. \n\n\n                    ", "date": "2017.11.19", "title": "Стъклен Макрон - хит за Коледа "}
{"url": "http://www.monitor.bg/a/view/78000-70-%D0%B3%D0%BE%D0%B4%D0%B8%D0%BD%D0%B8-%D0%B1%D1%80%D0%B0%D0%BA-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0-%D0%B2-%D0%91%D1%8A%D0%BA%D0%B8%D0%BD%D0%B3%D0%B0%D0%BC/", "text": "\n                    Кралица Елизабет II и съпруга й принц Филип честват 70-та годишнина от тяхната сватба.\n\nДве години след края на Втората световна война те сключват брак в Уестминстърското абатство на 20 ноември 1947 г.\n\nНа бляскавата церемония присъстват държавници и кралски особи от цял свят.\n                    ", "date": "2017.11.19", "title": "70 години брак - годишнина в Бъкингам"}
{"url": "http://www.monitor.bg/a/view/82306-%D0%94%D0%B5%D1%87%D1%83%D1%80%D0%BB%D0%B8%D0%B3%D0%B0%D1%82%D0%B0-%D0%B2-%D0%A1%D0%B8%D1%86%D0%B8%D0%BB%D0%B8%D1%8F-%D1%81%D0%B5-%D0%BF%D1%80%D0%B0%D0%B2%D1%8F%D1%82-%D0%BD%D0%B0-%D0%A2%D0%BE%D1%82%C3%B2-%D0%A0%D0%B8%D0%B8%D0%BD%D0%B0/", "text": "\n                    „Дечурлигата в някои краища на в Сицилия вече се правят на Тотò Риина в игрите си на апаши и стражари!“ – това заяви не без тревога в интервю за „Кориере дела сера“ влиятелният на острова божи служител архиепископ Микеле Пенизи. Смятаният за „капо ди тути капи“ или за „кръстник“ на „коза ностра“ мафиот почина след дълго боледуване в петък призори на 87 години в затворническото отделение на болницата в Парма. Той излежаваше 27 доживотни присъди заради извършените от самия него или по негова заповед между 1970-та и 1993 г. десетки убийства на магистрати, на политици, полицаи, мафиоти – конкуренти и на съвсем обикновени хора.\n\nАрхиепископ Пенизи подчерта пред влиятелния всекидневник, че Риина, както междувпрочем и всички босове и сподвижници на коза ностра, е отлъчен отдавна от католическата църква и за това тленните му останки няма да бъдат опяти на религиозно погребение. Предполага се, че същностното погребение на мафиота ще се състои в понеделник в гробищата на родното му градче Корлеоне, но точният час пък и дата до днес на обяд не бяха съобщени, може би и защото властите се опасяват изпращането в последния път на бос № 1 да не стане всенародна събитие. Според полицейски източници погребението би трябвало да се състои в много тесен семеен кръг, тоест в присъствието на вдовицата на Риина, на двете му дъщери и сина му, като най-много в гробището да бъдат допуснати техните съпрузи, съпруга и деца. Разрешено е също така на енорийския свещеник на Корлеоне да прочете на гроба на мафиоза заупокойна молитва за спасението на неговата душа.\n\nУважаваният в Сицилия божи служител предупреди в интервюто си, че съществува реална опасност Тотò Риина да бъде митологизиран и още от другата седмица гробът му да се превърне в място на преклонение от мало и голямо. И за да не се случи това, архиепископ Пенизи призова медиите и политиците да не продължават да героизират в публикации и изявления починалия дългогодишен върховен бос на мафията. А просто и той, и житейският му път да бъдат забравени като зло, което никой не желае да се върне.\n\nМеждувременно главният прокурор на Палермо Роберто Скарпинато заяви пред журналисти, че най-вероятно приживе Риина е посочил като свой наследник на върха на коза ностра неговия обичан племенник Джовани Грицафи - син на сестрата на починалия бос Катерина.\n                    ", "date": "2017.11.19", "title": "Дечурлигата в Сицилия се правят на Тотò Риина"}
{"url": "http://www.monitor.bg/a/view/39074-%D0%A2%D1%80%D1%8A%D0%BC%D0%BF-%D0%BE%D0%BF%D1%80%D0%B5%D0%B4%D0%B5%D0%BB%D0%B8-%D0%A5%D0%B8%D0%BB%D0%B0%D1%80%D0%B8-%D0%BA%D0%B0%D1%82%D0%BE-%D0%BD%D0%B0%D0%B9%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%BD%D0%B5%D1%83%D0%B4%D0%B0%D1%87%D0%BD%D0%B8%D1%86%D0%B0-%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D0%B2%D1%80%D0%B5%D0%BC%D0%B5%D0%BD%D0%B0/", "text": "\n                    Президентът на САЩ Доналд Тръмп нарече съперничката си на президентските избори демократката Хилари Клинтън най-големият неудачник и подигравателно я прикани да се кандидатира отново след 3 години. \"Мошеничката Хилари е най-големият неудачник на всички времена. Тя просто не може да се спре и това е добре за Републиканската партия. Хилари, живей си живота и опитай още веднъж след три години\", написа Тръмп в Twitter.\n\nКакто е известно, Клинтън до последно бе сочена за фаворит на вота през 2016 г., но неочаквано загуби от Тръмп. По-рано изданието Mother Jones публикува интервю с Клинтън, която каза, че множество въпроси относно легитимността на президентските избори са останали без отговор.\n\nМеждувременно ръководителят на Стратегическото командване на САЩ, генералът от военно-въздушните сили Джон И. Хайтън, заяви на форум по въпросите на сигурността в канадския град Халифакс, че ще се противопостави на \"противозаконна\" заповед на президента Доналд Тръмп за ядрен удар, съобщи в. \"Торонто стар\" в електронното си издание.\nГенералът каза, че е разговарял с Тръмп за възможността от такъв сценарий. В случай че президентът реши да предприеме ядрен удар, Хайтън ще му предложи различни варианти за удар и държавният глава ще вземе решение.\nХайтън посочи, че ако според него заповедта на Тръмп нарушава законите за въоръжените конфликти, ще му го каже и ще му представи законни алтернативи.\nВ случай на война Хайтън ще отговаря за американските ядрени сили, отбелязва публикацията.\n                    ", "date": "2017.11.19", "title": "Тръмп определи Хилари като най-голямата неудачница на всички времена "}
{"url": "http://www.monitor.bg/a/view/31653-%D0%A1%D1%8A%D0%BF%D0%B0%D1%80%D1%82%D0%B8%D0%B9%D1%86%D0%B8-%D1%81%D0%B2%D0%B0%D0%BB%D0%B8%D1%85%D0%B0-%D0%9C%D1%83%D0%B3%D0%B0%D0%B1%D0%B5/", "text": "\n                    Президентът на Зимбабве Робърт Мугабе е бил отстранен от лидерския пост на управляващата партия Африкански национален съюз на Зимбабве-Патриотичен фронт (ЗАНУ-ПФ), предаде Ройтерс. По-късно той обяви гладна стачка.\nЗа нов партиен лидер е бил назначен Емерсън Мнангагва. Той беше вицепрезидент на Зимбабве, но на 6 ноември Мугабе го отстрани от поста му. Именно това отстраняване постави началото на политическата криза в Зимбабве и доведе до намесата на военните.\nНа спешното заседание на Централния комитет на ЗАНУ-ПФ се пристъпва и към отстраняване на съпругата на Мугабе - Грейс от ръководния пост на женската лига на страната, допълва АП.\nЛидерът на влиятелното Движение на ветераните от освободителната борба на Зимбабве Кристофър Мутсванга съобщи, че управляващата партия на Зимбабве е започнала процеса по отстраняване на Мугабе от президентския пост.\n\n\n                    ", "date": "2017.11.19", "title": "Мугабе обяви гладна стачка"}
{"url": "http://www.monitor.bg/a/view/48487-7-%D0%BD%D0%B5%D1%83%D1%81%D0%BF%D0%B5%D1%88%D0%BD%D0%B8-%D1%81%D0%B8%D0%B3%D0%BD%D0%B0%D0%BB%D0%B0-%D0%BE%D1%82-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0%D1%82%D0%B0-%D0%A1%D0%B0%D0%BD-%D0%A5%D1%83%D0%B0%D0%BD-%D0%B7%D0%B0%D1%81%D0%B5%D1%87%D0%B5%D0%BD%D0%B8-%D0%B2-%D1%81%D1%8A%D0%B1%D0%BE%D1%82%D0%B0/", "text": "\n                    Аржентинските военноморски сили загубиха подводница с 44-членен екипаж по време на учение.\n\nДесет аржентински военни кораба, британски полярен кораб и две американски летателни машини участват в издирването й.\nБразилия, Чили, Уругвай и Южна Африка също предложиха да съдействат.\nКонтактът с подводницата бе загубен в сряда, когато плавателният съд бе в залива Сан Хорхем на около 430 км от патагонския бряг. Според военноморските сили дизел-електрическата подводница най-вероятно е претърпяла срив в захранването. Възможно е да е изплувала на повърхността и да се носи в южната част на Атлантическия океан, подмятана от шестметрови вълни.\n\nАржентинското министерство на отбраната съобщи, че са били регистрирани седем неуспешни \"сигнала до сателит\". Сигналите с продължителност от 4 до 36 секунди са били излъчени в периода от 10,52 до 15,42 ч. местно време в събота и постъпили в няколко бази на аржентинските ВМС, но контакт не е бил осъществен. Възможно е тези сигнали да са от изчезналата подводница \"Сан Хуан\", казаха от отбранителното ведомство.\n\nСъгласно процедурите във ВМС на Аржентина издирването започна в четвъртък вечерта, а в петък операцията бе трансформирана в издирвателно-спасителна. В нея се включиха кораби и летателни апарати от други държави, а също американска компания, специализирана в сателитните комуникации.\n                    ", "date": "2017.11.19", "title": "7 неуспешни сигнала от подводницата \"Сан Хуан\" засечени в събота "}
{"url": "http://www.monitor.bg/a/view/51366-%D0%A1%D0%B0%D0%B0%D0%B4-%D0%A5%D0%B0%D1%80%D0%B8%D1%80%D0%B8-%D0%B2%D1%8A%D0%B2-%D0%A4%D1%80%D0%B0%D0%BD%D1%86%D0%B8%D1%8F-%D1%81%D1%8A%D1%81-%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D1%81%D0%B8-%D0%B8-%D1%81%D0%B8%D0%BD%D0%B0-%D1%81%D0%B8/", "text": "Макрон говори на арабски \n                    Ливанският премиер в оставка Саад Харири бе посрещнат в Елисейския дворец в Париж в събота от френския президент Еманюел Макрон, предаде АФП. Харири бе приет с всички почести, полагащи се на премиер, а Макрон го посрещна с  – добре дошъл на арабски. Саад Харири пътува до Париж заедно със съпругата си Лара ал Азм и големия си син от Рияд, където на 4 ноември направи изненадващо обръщение, че подава оставка и животът му е застрашен. Тогава той отбеляза като основна причина за оставката си \"намесата на Иран в лицето на шиитската партия Хизбула във вътрешните работи на страната\", на която не можел да се противопостави. Президентът на Ливан Мишел Аун заяви обаче, че Харири е задържан от Рияд и принуден да подаде оставка, затова трябва лично да се върне в Бейрут за това.Саудитските власти отрекоха да са го задържали, както и да са го принуждавали да подава оставка. Самият Харири също опроверга твърдението на ливанския президент Аун, че е бил принуден от Рияд.От Париж Харири заяви, че ще отиде в Бейрут за националния празник на страната 22 ноември и ще се изкаже тогава за политическата ситуация в своята страна, предаде АФП. \"Ще отида в Бейрут идните дни, ще участвам в честванията на националния празник и там ще обясня позицията си, след като разговарям с президента Мишел Аун\", заяви той на френски в кратко изявление пред пресата.\nХарири благодари на Макрон \"за подкрепата му\". \"Той доказа, че е верен приятел и аз няма да го забравя никога\", каза ливанският политик. Френският държавен глава не направи никакво изявление, след като придружи, заедно със съпругата си Брижит, Харири, съпругата и големия му син до стълбището на Елисейския дворец, където позираха пред много журналисти. От Елисейския дворец обаче заявиха, че посещението на Харири в Париж допринася за успокояване на напрежението в Близкия изток и Макрон ще продължи да поема всички необходими инициативи в подкрепа на стабилността на Ливан. Франция обмисля дали да бъде домакин на среща на Международната група за подкрепа на Ливан, на която да бъде обсъдена политическата криза в близкоизточната страна, но не е ясно дали ще има такава среща и дали ще бъде на ниво министри. Групата включва петте постоянни членки на Съвета за сигурност на ООН - Великобритания, Китай, Франция, Русия и САЩ. Преди срещата с Харири Макрон е разговарял с американския президент Доналд Тръмп за кризата в Ливан, предадоха френските медии.\n\n\n                    ", "date": "2017.11.19", "title": "Саад Харири във Франция със съпругата си и сина си"}
{"url": "http://www.monitor.bg/a/view/7026-51-%D1%83%D0%B4%D0%B0%D1%80%D0%B8-%D0%98%D1%82%D0%B0%D0%BB%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0%D0%BD%D0%BD%D0%B8-%D0%B7%D0%B0-%D0%B6%D0%B5%D1%80%D1%82%D0%B2%D0%B8-%D0%B8-%D1%80%D0%B0%D0%B7%D1%80%D1%83%D1%88%D0%B5%D0%BD%D0%B8%D1%8F/", "text": "\n                    Земетресение с магнитуд 5,1 е регистрирано днес в Северна Италия, позовавайки се на Европейско-средиземноморския сеизмологичен център.\nПодземните трусове са били на 20 километра югозападно от Парма, на дълбочина 10 километра.\nНяма данни за пострадали и разрушения.\n                    ", "date": "2017.11.19", "title": "5,1 удари Италия, няма данни за жертви и разрушения"}
{"url": "http://www.monitor.bg/a/view/3828-%D0%9F%D0%B0%D1%80%D0%B8%D0%B6%D0%BA%D0%B8-%D0%BF%D0%BE%D0%BB%D0%B8%D1%86%D0%B0%D0%B9-%D0%B3%D1%80%D1%8A%D0%BC%D0%BD%D0%B0-%D1%82%D1%80%D0%B8%D0%BC%D0%B0-%D0%B8-%D1%81%D0%B5%D0%B1%D0%B5-%D1%81%D0%B8/", "text": "\n                    31-годишен полицай уби трима души на улица във френския град Сарасел, близо до Париж, след което сложи край на живота си, предава Би Би Си. Инцидентът е станал в събота. Мъжът е ранил приятелката си, майка й и сестра й. Убитите са са бащата на момичето и двама случайни минувачи.\n\n„Те бяха местни жители. Познавах ги, защото живееха на тази улица от поне 10 години\" – заяви кметът на Сарасел Франсоа Пупони пред АФП. Той добави, че не са имали нищо общо с нападателя.\n\nСпоред местните власти полицаят, който наскоро се е разделил със своята приятелка, е използвал служебното си оръжие, а причината за инцидента е било решението на момичето да напусне полицая. .\n\nСлед като е убил минувачите, той е прострелял приятелката си, която е седяла в автомобил, в лицето. Преди да се самоубие, е нападнал и майка й, баща й и сестра\n\nТялото му е открито в предната градина на близка къща.\n\nМеждувременно испанската полиция откри огън и рани в бедрото французин от марокански произход, по всяка вероятност с психични отклонения, извикал \"Аллах е велик\" на място за плащане на такса за влизане на автомагистрала близо до френската граница, съобщиха силите на реда, цитирани от Франс прес.\nМъжът държал някакъв предмет, който полицаите помислили за оръжие. Каталунската полиция уточни, че случаят не се разглежда като терористичен акт.\nМалко след полунощ човекът бил заедно с една жена в кола с френска регистрация на мястото за плащане на магистрална такса край граничния град Ла Хункера, когато странното му поведение привлякло вниманието на патрул на Гражданската гвардия. За подкрепление били извикани служители на каталунската военизирана полиция Мосос д'Ескуадра.\n                    ", "date": "2017.11.19", "title": "Парижки полицай гръмна трима и себе си "}
{"url": "http://www.monitor.bg/a/view/38990-%D0%9B%D0%B0%D0%B2%D1%80%D0%BE%D0%B2-%D0%98%D1%80%D0%B0%D0%BD-%D0%A2%D1%83%D1%80%D1%86%D0%B8%D1%8F-%D0%B8-%D0%A0%D1%83%D1%81%D0%B8%D1%8F-%D1%81%D0%B5-%D1%80%D0%B0%D0%B7%D0%B1%D1%80%D0%B0%D1%85%D0%B0-%D0%B7%D0%B0-%D0%A1%D0%B8%D1%80%D0%B8%D1%8F/", "text": "\n                    Министрите на външните работи на Русия, Иран и Турция обсъдиха всички проблеми, свързани с намиране на решение на сирийската криза, посочи пред журналисти руският външен министър Сергей Лавров сред края на тристранната министерска среща в Анталия.\nЛавров каза това в отговор на въпрос на журналисти дали на срещата е било обсъждано кюрдско участие в Конгреса на сирийския национален диалог в Сочи.\nОбсъждаха се всички въпроси. Не мога да навляза в подробности, заяви Лавров.\nНашите препоръки ще бъдат представени на държавните глави, те ще взимат решения по всички предложения, които ще бъдат внесени, добави Лавров.\nНа 22 ноември в Сочи ще има тристранна среща на върха, посветена също на темата за Сирия.\n                    ", "date": "2017.11.19", "title": "Лавров: Иран, Турция и Русия се разбраха за Сирия"}
{"url": "http://www.monitor.bg/a/view/21580-%D0%A1%D0%BB%D0%B5%D0%B4-%D0%93%D1%80%D1%83%D0%B7%D0%B8%D1%8F-%D0%A1%D0%B0%D0%B0%D0%BA%D0%B0%D1%88%D0%B2%D0%B8%D0%BB%D0%B8-%D0%B8%D1%81%D0%BA%D0%B0-%D0%B4%D0%B0-%D1%81%D1%82%D0%B0%D0%BD%D0%B5-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%A3%D0%BA%D1%80%D0%B0%D0%B9%D0%BD%D0%B0/", "text": "\n                    Лидерът на украинската партия \"Движение на новите сили\" и бивш грузински президент Михаил Саакашвили заяви днес, че е готов да стане министър-председател на Украйна, предаде ТАСС.\nПо-рано политикът нееднократно е казвал, че не са му необходими никакви длъжности в страната.\n\"Украйна се нуждае от спешно създаване на нова власт, на ново правителство. Ние трябва заедно да създадем това правителство. Готов съм заедно с вас да направя това (. . .) Готов съм заедно с вас да оглавя този процес и да оглавя това правителство, ако е нужно\", изтъкна той на митинг пред Върховната рада (парламента), предаван по телевизия \"Нюз ван\".\nВ петък пред сградата на парламента в Киев няколко партии и обществени движения започнали национална акция в подкрепа на мащабни политически реформи. Протестиращите настояват за приемане на закон за ограничаване на депутатския имунитет, за създаване на антикорупционен съд и нов избирателен кодекс. След това те издигнаха още едно искане - да се приеме закон за импийчмънт на президента. Участниците в акцията издигнаха палатков лагер и заявиха намерението си да останат там до изпълнението на всичките им искания.\nНа 20 октомври президентът Петро Порошенко заяви, че истинският план на организаторите на протестните акции е дестабилизиране на обстановката в Украйна. Според генералния прокурор Юрий Луценко участниците в митинга под ръководството на Саакашвили подготвят държавен преврат в страната и са финансирани от чужбина.\nСамият Саакашвили обяви по-рано, че митингите пред Върховната рада ще се провеждат всяка неделя.\n                    ", "date": "2017.11.19", "title": "След Грузия, Саакашвили иска да стане президент на Украйна "}
{"url": "http://www.monitor.bg/a/view/81491-%D0%9F%D0%BE%D1%81%D0%BB%D0%B5%D0%B4%D0%B5%D0%BD-%D0%BE%D0%BF%D0%B8%D1%82-%D0%BD%D0%B0-%D0%9C%D0%B5%D1%80%D0%BA%D0%B5%D0%BB-%D0%B4%D0%B0-%D0%B8%D0%B7%D0%B1%D0%B5%D0%B3%D0%BD%D0%B5-%D0%BD%D0%BE%D0%B2%D0%B8-%D0%B8%D0%B7%D0%B1%D0%BE%D1%80%D0%B8/", "text": "\n                    Германският канцлер Ангела Меркел направи последен опит да сформира правителство след изборите на 24 септември. Тя се опита хем да спаси политическото си бъдеще, хем да избяга нови избори, които биха могли да дестабилизират както Германия, така и Европа, коментира АФП. До инфарктната неделя се стигна след проточили се преговори, които не водеха до разбирателство, след като лявоцентристката Германска социалдемократическа партия (ГСДП) заяви твърдо, че няма да участва в нова коалиция с Меркел, след като претърпя унизителна загуба през септември.Изборите през септември оставиха Меркел в слаба позиция. Огромна част от избирателите й изразиха неодобрението си за миграционната политика на канцлера, като се обърнаха към „Алтернатива за Германия“, след като през 2015 г., Меркел реши да приеме 1 млн. бежанци, които и днес и пречат да сформира необичайната коалиция от партии в левия и десния политически спектър, наречена Ямайка заради цветовете на партиите, които напомнят знамето на екзотичната държава.Преговорите между Християндемократическият съюз (ХДС) на Ангела Меркел, неговата сродна баварска партия - Християнсоциалният съюз (ХСС), подкрепящата бизнеса Свободна демократическа партия (СвДП) и партията \"Съюз 90/Зелени\" се водят от близо месец, като според цветовете на въпросните партии би трябвало да се получи т.нар. Коалиция \"Ямайка“. Но постоянно се повтаряше, че има планина от въпроси, които трябва да се решат.\"Имаме разногласия, дълбоки разногласия. Всеки се опитва да отстоява максимално позициите си\", заяви Меркел през седмицата. Близо два месеца след парламентарните избори преговарящите не намират никакво съгласие по най-спорните теми - финансите, реформата в ЕС, климатичните цели и миграционната политика. По някои от тях позициите им остават диаметрално противоположни.Проблемът с миграцията е особено спорен. ХДС и ХСС се споразумяха новото правителство да следва общ \"стандарт\", допускащ не повече от 200 000 нови имигранти в Германия. СвДП предлага целеви коридор между 150 000 и 250 000 на година. Политиката, позволяваща в Германия да идват семейства в широк състав, не се вмества в никой от тези модели. Зелените обаче призовават на бежанците да се позволи да довеждат преките си роднини, след като пристигнат, твърдейки, че подобен ход ще възпре трафика на хора.Климатът е много спорен. Зелените призовават за незабавно затваряне на 20 от захранваните с въглища електроцентрали, а ХДС и СвДП казват, че този ход е неразумен от икономическа гледна точка и предупреждават за заплахата от режим на тока.Еврозоната е проблем и въпросът е дали републиката да продължи да работи за разширяване на еврозоната. СвДП е твърдо против каквото и да е бъдещо спасяване на страни, които се вкарват в бедствено положение, какъвто беше случаят с Гърция. Партията също така е против призива на френския президент Макрон за бюджет на еврозоната. За разлика от нея Зелените подкрепят идеите на Макрон.Съществува едно единствено разбирателство – за премахване на допълнителния данък солидарност, въведен за финансиране на инфраструктурата и развитието в бившата ГДР след обединението. СвДП настояваха той да бъде премахнат през 2019 г. И това бе прието от останалите партньори, като ще стане на три стъпки.\n \n\n\n                    ", "date": "2017.11.19", "title": "Последен опит на Меркел да избегне нови избори "}
{"url": "http://www.monitor.bg/a/view/47413-59%D0%B3%D0%BE%D0%B4%D0%B8%D1%88%D0%B5%D0%BD-%D1%83%D0%B1%D0%B8%D1%82-%D1%81-%D0%B1%D1%80%D0%B0%D0%B4%D0%B2%D0%B0-%D0%B2-%D0%B3%D0%BB%D0%B0%D0%B2%D0%B0%D1%82%D0%B0/", "text": "\n                    59-годишен мъж е бил убит в дома си във варненското село Войводино, казаха от дирекцията на полицията в морската столица. Тялото му е открито от съсед с брадва в главата. След като е получен сигнала, на мястото веднага са изпратени екипи на полицията и спешна помощ. Медиците само са констатирали смъртта. Тялото е откарано за аутопсия в съдебна медицина, обясниха от полицията. При първоначалния оглед са открити следи от насилие, случаят е докладван на дежурен прокурор в Окръжна прокуратура Варна. Назначени са експертизи. Предполага се, че става въпрос за битов сканадал. Все още няма задържан, обясниха разследващите\n                    ", "date": "2017.11.19", "title": "59-годишен убит с брадва в главата"}
{"url": "http://www.monitor.bg/a/view/63992-%D0%9A%D1%80%D0%B8%D0%BC%D0%B8%D0%BD%D0%B0%D0%BB%D0%BD%D0%BE-%D0%BF%D1%80%D0%BE%D1%8F%D0%B2%D0%B5%D0%BD-%D1%82%D0%B5%D0%BB%D0%B5%D1%84%D0%BE%D0%BD%D0%B5%D0%BD-%D0%B8%D0%B7%D0%BC%D0%B0%D0%BC%D0%BD%D0%B8%D0%BA-%D0%B5-%D1%81%D0%BF%D0%B8%D0%BF%D0%B0%D0%BD-%D0%B2-%D0%9F%D0%B5%D1%89%D0%B5%D1%80%D0%B0/", "text": "\n                    Криминално проявен телефонен измамник, който е успял да измъкне над 6000 лв. от възрастни жени в Батак и Пещера, е бил задържан след упорита работа от служители на Районното управление на МВР в гр.Пещера. Това съобщи говорителят на пазарджишката Областна дирекция на полицията Мирослав Стоянов. Органите на реда устроили капан на мошеника и направили засада на колата, с която пътувал неизвестният измамник. Така криминалистите спипали софиянеца К.Н., на 36 години, който имал в досието си множество криминални прояви, включително и за притежание на наркотични вещества. До момента е установено, че през последния месец мъжът, който изпълнявал ролята на посредник в схемата на измамите е прибрал суми в размер на общо 3600 лева и 1500 евро. Жертвите са три жени от Батак и Пещера на възраст между 77 и 88 години, спрямо които била използвана добре познатата вече схема. Непознатият от другата страна на слушалката се представял пред бъдещата си жертва за полицай, разследващ телефонни измами. Той информирал доверчивите възрастни мъже и жени, че са станали обект на внимание от страна на телефонните измамници и те ще направят опит да ги измамят. Мнимият полицай обаче уверявал, че полицията прави всичко необходимо, като трябва пенсионерите да дадат всичките си спестявания, за да примамят „лошите” и те да бъдат заловени. За целта на адреса на жертвата щял да дойде цивилен криминалист, който да вземе парите, а след като бъдат задържани извършителите сумата щяла да бъде възстановена обратно. В крайна сметка рано или късно всички потърпевши разбирали, че са измамени. Ако и за миг бъдещата жертва се усъмни в истинността на разказа била заплашвана с брутална саморазправа. След като опитите за измами по телефона зачестили в двете родопски градчета местните полицаи устроили засада на изпечения мошеник и му щракнали белезниците. \n                    ", "date": "2017.11.19", "title": "Криминално проявен телефонен измамник е спипан в Пещера"}
{"url": "http://www.monitor.bg/a/view/36714-4-%D0%B3%D0%BE%D0%B4%D0%B8%D0%BD%D0%B8-%D1%80%D0%B0%D0%BD%D0%B5%D0%BD-%D0%BF%D1%80%D0%B8-%D0%BF%D0%B8%D1%8F%D0%BD%D1%81%D0%BA%D0%B0-%D1%81%D1%82%D1%80%D0%B5%D0%BB%D0%B1%D0%B0-%D0%B6%D0%B8%D0%B2%D0%B5%D0%B5-%D1%81-%D0%BA%D1%83%D1%80%D1%88%D1%83%D0%BC-%D0%B2-%D0%B3%D0%BB%D0%B0%D0%B2%D0%B0%D1%82%D0%B0/", "text": "\n                    Мъж от Велико Търново вече четири години живее с куршум в главата. Желязото той получил при пиянска свада и оцелял след прекарана кома и опасност за живота. на 14 декември 2013 г. Тихомир Иванов се прибира към къщи с приятели след като преди това са посетили заведение и са се забавлявали. Малко сле полунощ на ул. „Охрид” във Велико Търново компанията се разминава с мъж и жена. Това са бившият военен Александър Кънев и приятелката му. При разминаването Кънев се обръща към непознатата компания и на висок тон ги пита дали не говорят нещо за приятелката му. Развеселен от изпития алкохол Тихомир решава да се заяде с него и му казва: „Да говорим и какво от това?” между двамата мъже избухва скандал, който прераства в масов бой. Кънев е повален на земята, но успява да се изправи. За да укроти мъжете, нахвърлящи се върху него, той извиква, че е полицай и има пистолет. Това обаче не спира Тихомир, който хуква след него да го гони. Тогава за да се спаси от нова порция бой, Александър вади от чантичката си пистолет и стреля – първо 2-3 пъти в земята, а след това и на месо. Куршумът улучва Тихомир в главата и той пада на земята. Когато вижда какво е сторил, силно изплашен стрелецът насочва оръжието към главата си и отново натиска спусъка. Двамата ранени са откарани в търновската болница, където в продължение на едмици лекарите правят чудеса за да ги върнат към живота. Днес те и двамата за щастие са живи, а наказателното производство срещу стрелеца Александър е приключило с мнение за изправянето му на съд. Обвинението срещу него е за опит за убийство. Самият Тихомир днес разказва, че е си спомня почти нищо от онази нощ. Помни само, че е бил с двамата си приятели Иван и Тунай в заведение. След това излезли да си тръгват и оттам нататък спомените му се губят. Дълго време след като излязал от комата той си мислел, че е станал жертва на автомобилна катастрофа. Днес вече знае каква истината. Въпреки няколкото направени тежки животоспасяващи операции лекарите не успяват да извадят куршума, заседнал дълбоко в мозъка на Тихомир и вече четири гоини той си живее в чуждото тяло в главата. Признат е за 80% инвалид и живее с 200 лв. пенсия. Признава, че понякога се чувства много зле, боли го главата и губи памет и чувство за реалност. Сега, след като знае че човекът, опитал се да го убие, ще бъде изправен на съд, Тихомир заявява, че ще иска половин милион лева обезщетение за претърпените неимуществени щети, болки, страдание и влошеното си здравословно състояние. „Този човек съсипа живота ми. Искам справедливо наказание за него от съда”, призовава Тихомир, човекът с куршум в главата.\n                    ", "date": "2017.11.19", "title": "От 4 години ранен при пиянска стрелба живее с куршум в главата"}
{"url": "http://www.monitor.bg/a/view/41438-lidl-%D0%BE%D1%82%D0%BA%D1%80%D0%B8-%D1%88%D0%B5%D1%81%D1%82%D0%B8%D1%8F-%D1%81%D0%B8-%D0%BC%D0%B0%D0%B3%D0%B0%D0%B7%D0%B8%D0%BD-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    Лидл България отвори най-новия си магазин в Пловдив. Той е 86-ият обект на търговската верига в страната и 6-ият в града на тепетата. С неговото откриване Пловдив се нарежда на второ място след столицата по брой Lidl магазини.\n\nНовият магазин, намиращ се на бул. България 115А, е и първият в града с елементи, съгласно новата концепция на веригата. Той съчетава модерен дизайн и удобства, включва нови секции и редица нововъведения в продуктовите категории и асортимент. Специални гости на откриването бяха шеф Манчев и шеф Шишков, които застанаха зад кухненския плот и посрещнаха първите клиенти.\n\n„Вярваме, че клиентите на район Северен ще оценят модерния и иновативен дизайн на магазина, новите зони и теми, както и разнообразния асортимент от продукти с оптимално съотношение качество-цена. Откриването на нашия шести обект в Пловдив е ясен знак за непрекъснатото развитие на Лидл България, разрастването ни на българския пазар, както и ангажимента ни да предлагаме на нашите клиенти винаги различни иновации“, коментира Милена Драгийска, изпълнителен директор на Лидл България.\n                    ", "date": "2017.11.19", "title": "Lidl откри шестия си магазин в Пловдив"}
{"url": "http://www.monitor.bg/a/view/60019-bulgaria-air-%D0%BF%D1%83%D1%81%D0%BA%D0%B0-%D0%B5%D0%B2%D1%82%D0%B8%D0%BD%D0%B8-%D0%B1%D0%B8%D0%BB%D0%B5%D1%82%D0%B8-%D0%B4%D0%BE-%D0%B2%D1%81%D0%B8%D1%87%D0%BA%D0%B8%D1%82%D0%B5-%D1%81%D0%B8-%D0%B4%D0%B5%D1%81%D1%82%D0%B8%D0%BD%D0%B0%D1%86%D0%B8%D0%B8/", "text": "\n                    Българският авиопревозвач Bulgaria Air обяви промоционални цени на самолетни билети до всичките си дестинации от София. Paзпpoдaжбaтa щe пpoдължи 5 дни oт пoлyнoщ нa 24-ти нoeмвpи дo пoлyнoщ нa 28-и нoeмвpи.\n\nOт aвиoĸoмпaниятa пocoчвaт, чe нaй-ниcĸи щe бъдaт цeнитe дo Pим, Mилaнo и Aтинa - 49 eвpo зa eднoпocoчeн билeт и 99 eвpo зa двyпocoчeн.\n\nΠoлeтитe в eднaтa пocoĸa дo Бepлин, Фpaнĸфypт, Лapнaĸa и Бapceлoнa пъĸ щe cтpyвaт 59 eвpo, a тeзи дo Bиeнa, Лoндoн и Maдpид - 69 eвpo. B пpoмoциoнaлнaтa ĸaмпaния ca вĸлючeни oщe билeти зa Πpaгa, Aмcтepдaм, Цюpиx, Teл Aвив, Лиcaбoн, Πapиж, Πaлмa дe Maйĸopĸa, Maлaгa и Mocĸвa.\n\nПpoмoциoнaлнитe caмoлeтни билeти вaжaт бeз oгpaничeния зa пepиoдa нa пътyвaнe. Ocвeн тoвa мoжe дa бъдe cмeнeнa дaтaтa нa пътyвaнeтo пo вcяĸo вpeмe c минимaлнa тaĸca.\n\nЗа по-голяма гъвкавост при планирането, датата на полета може да бъде променена по всяко време при много добри условия. Oт нaциoнaлния пpeвoзвaч пocoчвaт още, чe c тaзи пpoмoция иcĸaт дa дaдaт възмoжнocт нa пътницитe дa инвecтиpaт в бъдeщитe cи пътyвaния ĸaтo ĸyпят пoвeчe билeти ceгa, бeз дa ce пpитecнявaт зa пpoмeни в плaнoвeтe cи.\n                    ", "date": "2017.11.19", "title": "Bulgaria Air пуска евтини билети до всичките си дестинации"}
{"url": "http://www.monitor.bg/a/view/42822-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB%D1%86%D0%B8-%D0%BB%D1%83%D0%B4%D0%BD%D0%B0%D1%85%D0%B0-%D0%BF%D0%BE-%D0%BA%D1%83%D0%B2%D0%B5%D1%80%D1%82%D0%B8-%D0%B7%D0%B0-%D0%9D%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0-%D0%B2-%D1%81%D1%8A%D1%81%D0%B5%D0%B4%D0%BD%D0%B0-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F/", "text": "\n                    Кюстендилци луднаха по кувертите за Нова година в съседна Македония. В Крива Паланка, например, Новогодишната нощ ще излезе 50 евро, като в цената е включено пиене и ядене на корем, без ограничения. Отделно от това в тамошните заведения е подсигурен оркестър и томбола с награди.\n\n„Аз исках да си запазя една маса за 31 декември, но от заведението ми казаха, че местата са ограничени. Цената от 50 евро е много по-приемлива от тази на кувертите в Кюстендил“, обясни Йордан Петров от Кюстендил.\n\nСамо за сравнение местните кръчми в Кюстендил предлагат куверти от 55 до 65 лв. за новогодишната нощ. Те включват, салата, вечеря, десерт, едно питие, безалкохолно, плодове и бутилка шампанско на четирима човека.\n\nАко обаче кюстендилци решат да разпуснат ще трябва да се бръкнат бая повече от тази сума. „Миналата година празнувахме в Кюстендил. Цената на куверта беше отново тази, но цяла нощ не може да стоиш на едно питие. Като дойде сметката просто се възмутих. Да не говоря, че може да не ти хареса това, което е включено в менюто“, обясни и 34-годишният Петър Драганов от Кюстендил.\n\nВече част от туристическите агенции предлагат оферти и за Охрид. Цената е 280 лв. и включва транспорт, две нощувки и празнична вечеря в Новогодишната нощ, казват от туристическо бюро в Кюстендил.\n\nВсе по-предпочитана е съседката и за предстоящите банкети. Срещу сумата от 35 лв. заведенията в Македония предлагат пиене и ядене на корем, като в цената е включена и богата музикална програма.\n                    ", "date": "2017.11.19", "title": "Кюстендилци луднаха по куверти за Нова година в съседна Македония"}
{"url": "http://www.monitor.bg/a/view/30820-%D0%A1-40-%D1%81%D0%BA%D0%B0%D1%87%D0%B0-%D0%BF%D0%BE%D1%82%D1%80%D0%B5%D0%B1%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%82%D0%BE%D0%BA-%D0%BF%D1%80%D0%B5%D0%B7-%D0%B7%D0%B8%D0%BC%D0%B0%D1%82%D0%B0/", "text": "\n                    През зимата консумацията на електроенергия отбелязва ръст от 30-40% спрямо потреблението през септември. Това, разбира се, се отразява и върху размера на месечните фактури, предупреждава „ЧЕЗ Електро България“.\n\nС понижаването на температурите в последните дни потреблението на електроенергия значително се е повишило. Броят на домакинствата в България, които се отопляват на електричество, е значително по-висок от този в останалите страни от Европейския съюз, обясняват от дружеството.\n\nТъй като консумацията е основен фактор при формиране на сметката за ток, „ЧЕЗ Електро България“ АД призовава към разумно потребление и прилагане на мерки за енергийна ефективност.\n\nСанирането на жилището ни, изключването на електроуредите, които не се ползват, изборът на уреди с висок енергиен клас са мерки, които се изплащат сравнително бързо и освен до намаляване на месечните сметки за ток, водят и до повишаване на комфорта в дома.\n\nОсвен това енергийната компания от няколко месеца предлага на клиентите си електронната услуга „Енергиен мениджър“, нов продукт за оптимизиране на енергийното потребление. Чрез него потребителите получават справка за потреблението на електроенергия за 36 месеца назад, анализ на консумацията и идентифициране на възможностите за спестяване на разходи.\n                    ", "date": "2017.11.19", "title": "С 40% скача потреблението на ток през зимата"}
{"url": "http://www.monitor.bg/a/view/71419-%D0%A2%D1%80%D0%B5%D1%82%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B7%D0%B0-%D0%B4%D0%B2%D0%B0-%D0%B4%D0%BD%D0%B8-%D0%B2%D0%B7%D0%B5-%D0%B6%D0%B5%D1%80%D1%82%D0%B2%D0%B0-%D0%BA%D1%80%D0%B0%D0%B9-%D0%9B%D0%BE%D0%B2%D0%B5%D1%87/", "text": "\n                    Още една жена загина при третата тежка катастрофа за последните 2 дни в ловешкия участък на пътя София-Варна. Това е 11 жертва там при станалите инциденти.Инцидентът стана снощи към 19 ч. близо до село Български извор. Кола, движеща се с превишена скорост, се е ударила в стълб при опит за неправилно изпреварване.\nВ автомобила е имало четирима души. 67-годишната жена е починала в линейката на път за болницата.„Буквално не мога да повярвам, че се е случило на това място поредната катастрофа с жертви“, коментира министърът на вътрешните работи Валентин Радев.\n„Участъкът е нов, асфалтът е нов, пътната маркировка е ясно видима. За съжаление, когато се направи един път по-добре, това увеличава възможността за по-висока скорост и се увеличава рискът от ПТП – коментира главният секретар на МВР Младен Маринов. – Просто трябва да сме внимателни и като тръгнем на път, да мислим как да стигнем, а не колко бързо да стигнем“.\nСамо за два дни това е третият пътен инцидент в този пътен участък, като инцидентите станаха през 10 км.Още след първата катастрофа в петък, при която се удариха пътнически бус и камион, беше наредено да се вземат допълнителни мерки за безопасност в района. А след поредното пътнотранспортно произшествие вчера от полицията изготвят и анализ на какво се дължат инцидентите в района.\n\n\n                    ", "date": "2017.11.19", "title": "11-ти загинал при трета катастрофа за два дни в отсечката на смъртта"}
{"url": "http://www.monitor.bg/a/view/30404-%D0%94%D1%8A%D0%B6%D0%B4-%D0%BD%D0%B0-%D0%B8%D0%B7%D1%82%D0%BE%D0%BA-%D0%B8-%D1%81%D1%82%D1%83%D0%B4-%D0%B4%D0%BE-7-%D0%B3%D1%80%D0%B0%D0%B4%D1%83%D1%81%D0%B0-%D0%B4%D0%BD%D0%B5%D1%81/", "text": "\n                    Времето днес ще се задържи облачно, с валежи от дъжд главно в източната половина на страната. В Северозападна България ще е почти без валежи. Вятърът ще се ориентира от северозапад, ще се усили и с него ще започне да нахлува студен въздух. Максималните температури ще са между 6° и 11°, за София около 7°. Това е прогнозата за времето на НИМХ при БАН, цитирана от “Фокус“.\n\nПо Черноморието ще е облачно и дъждовно. Ще духа слаб до умерен северозападен вятър. Максимални температури на въздуха: 12°-14°. Температурата на морската вода е 13°-14°. Вълнението на морето ще бъде 1-2 бала.\n\nВ планините ще е облачно и мъгливо, с валежи от дъжд, над около 1700 метра – от сняг. Ще духа слаб до умерен запад-северозападен вятър. Максимална температура на височина 1200 метра около 4°, на 2000 метра – около минус 2°.\n                    ", "date": "2017.11.19", "title": "Дъжд на изток и студ до 7 градуса днес"}
{"url": "http://www.monitor.bg/a/view/10198-%D0%9F%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%BF%D1%8A%D0%BB%D0%BD%D0%B0-%D0%B7%D0%B0%D0%B1%D1%80%D0%B0%D0%BD%D0%B0-%D0%BD%D0%B0-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D1%8F%D1%82%D0%B0/", "text": "Подготвя се производство на бойни дронове и безпилотни самолети у нас\n                    Пълна забрана на приватизацията ще предложи правителството между първо и второ четене за промените в Закона за приватизация. Това съобщи министърът на икономиката Емил Караниколов.\nТака всички предприятия с мажоритарна държавна собственост автоматично влизат в т.нар. забранителен списък. “Ако някой реши, че някое дружество все пак трябва да бъде приватизирано, Народното събрание ще гласува за изваждането му”, обясни Караниколов пред Дарик.\nЗа имотите ще се прави финансов анализ и след обществено обсъждане те ще се продават с решение на Министерския съвет. “Има дружества, на които тези имоти не им трябват, генерират загуби или пък с продажбата искат ще покрият задължения”, обясни Караниколов.\nТой подкрепя идеята да се проверят всички приватизационни сделки, които са около 7000, и да се удължи давностният период на престъпленията, свързани с тях.\nОтносно твърдението на вицепремиера Валери Симеонов, че държавата ще развали приватизационната сделка с Параходство Български морски флот”, Караниколов обясни, че това трудно би станало. Причината е, че подобна мярка се предвижда единствено ако купувачът изцяло не изпълнява поетите ангажименти по договор.\n“Към момента не мисля, че може да се говори за подобно нещо. Десетгодишният период, в който трябва да се отчетат, ще изтече през 2018 г., а изпълнението на ангажиментите ще бъде проверено през 2019 г.”, поясни министърът. Според него търговският арбитраж не е трябвало да се произнася по случая, защото не е в правомощията му да разглежда стопанска непоносимост. А и приватизационните договори не могат да се изменят.\nТой съобщи, че “Авионамс” ще произвежда дронове и безпилотни самолети. В края на годината се очаква представители на американската компания да дойдат в България за разговори.\n\n\n                    ", "date": "2017.11.19", "title": "Правителството предлага пълна забрана на приватизацията"}
{"url": "http://www.monitor.bg/a/view/81789-%D0%9F%D1%80%D0%BE%D1%82%D0%B5%D1%81%D1%82%D0%B8-%D0%B2%D1%8A%D0%B2-%D0%92%D0%BB%D0%B0%D0%B4%D0%B0%D1%8F-%D0%B8-%D0%9A%D0%BD%D1%8F%D0%B6%D0%B5%D0%B2%D0%BE-%D0%B7%D0%B0%D1%80%D0%B0%D0%B4%D0%B8-%D1%81%D0%BF%D1%80%D0%B5%D0%BD%D0%B8-%D0%B0%D0%B2%D1%82%D0%BE%D0%B1%D1%83%D1%81%D0%B8/", "text": "\n                    Жителите на Владая и столичния квартал \"Княжево\" излизат на пореден протест заради транспортни проблеми. Те настояват да се подобри услугата на обществения транспорт и пътната инфраструктура в тази част на София. От 12 до 13 часа протестиращите ще блокират пътя Е-79. Жителите на двата квартала настояват да се възстанови маршрутната линия 22 и дасе удължи работата на автобусна линия А58. За по-голяма безопасност хората искат също да се направят пешеходни светофари при гара Владая и на кръстовището при Александров мост и ул. \"Мала кория\". \n                    ", "date": "2017.11.19", "title": "Протести във Владая и Княжево заради спрени автобуси"}
{"url": "http://www.monitor.bg/a/view/26516-%D0%94%D0%B2%D0%BE%D0%B9%D0%BD%D0%BE-%D0%BF%D0%BE%D0%B2%D0%B5%D1%87%D0%B5-%D0%BF%D0%B0%D1%82%D1%80%D1%83%D0%BB%D0%B8-%D0%B8-%D0%BD%D0%BE%D0%B2%D0%B8-%D0%BA%D0%B0%D0%BC%D0%B5%D1%80%D0%B8-%D0%BA%D0%BB%D0%B5%D0%B4-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%82%D0%B5-%D0%B2-%D0%9B%D0%BE%D0%B2%D0%B5%D1%88%D0%BA%D0%BE/", "text": "\n                    Увояваме патрулите в критичните участъци в Ловешко, където през последните 2 дни станаха три тежки катастрофи и загинаха 11 човека, а 26 човека бяха ранени. Това заяви вчера главен комисар Христо Терзийски, директор на дирекция \"Национална полиция\". \n\n\"Изкарваме тези патрули, които са Областна дирекция на МВР Ловеч, които не покриват този пътен участък. От други районни управления пренасочваме полицейски патрули от \"Пътна полиция\", каза той. Терзийски заяви, че от Гаранционния фонд ще бъдат закупени нови камери за видеонаблюдение. По думите му в момента тече процедура за закупуване на 28 мобилни камери, които да следят за нарушения на закона за движение по пътищата, както и ако автомобилът се издирва за откраднат. \n\"Искаме колегите да бъдат оборудвани с повече технически средства за установяването на водачи, употребили алкохол или наркотици и искаме и от вас да сте заедно с нас, защото наистина става въпрос за нашите родители и деца\", заяви главен комисар Христо Терзийски.\n\nШефът на КАТ Бойко Рановски коментира, че санкциите са достатъчно сериозни, но те не могат да доведат до видим резултат, ако не са съпроводени с комплекс от мерки, от възпитание, от поведение на пътя. Относно катастрофата със загиналите незрящи край Ловеч, Терзийски посочи, че причината за инцидента е навлизането на автобуса в насрещната лента за движение. Той уточни, че има показания, че шофьорът е предприел неправилна маневра, но това все още не е категорично потвърдено. Очакват се различни експертизи.\n\nТерзийски, заедно с шефа на КАТ Бойко Рановски, граждани, представители на Българския червен кръст и други се помолиха за упокой на душите на загиналите при пътнотранспортни произшествия по повод Световния ден на пострадалите при пътнотранспортни произшествия и черната серия на пътя край Ловеч. \n\nДнес, 19 ноември, е Световният ден за възпоменание на жертвите на пътнотранспортните произшествия. В Храм-паметника \"Св. Александър Невски\" се състоя възпоменателна служба в памет на загиналите по пътищата. \n\n края на литургията обръщение отправи и Св. Синод, в което призова за мир и утеха в душите и в сърцата, за вяра и опора като припомни, че животът е велик божи дар и не трябва да бъде отнеман с лекотата, на която ние сме свидетели всеки ден. Призова към мъдрост и благоразумие, така щото тази война по пътищата да се прекрати.\n\nПрипомняме, на 17 и 18 ноември, петък и събота, по пътя София - Варна, в района на село Микре, възникнаха две тежки пътнотранспортни произшествия. При катастрофата в петък загинаха 9 души, а 20 бяха ранени. При инцидента от събота загина едно дете, а други 6 души пострадаха сериозно. Около 19 часа вчера по същия път, само на 10 километра от предишния пътен инцидент, възникна трета катастрофа. В произшествието отново имаше жертва - 67-годишна жена, която е починала в лийенката на път за болницатd\n                    ", "date": "2017.11.19", "title": "Двойно повече патрули и нови камери след катастрофите в Ловешко"}
{"url": "http://www.monitor.bg/a/view/29256-%D0%9C%D0%BB%D0%B0%D0%B4%D0%B0-%D0%B6%D0%B5%D0%BD%D0%B0-%D0%B7%D0%B0%D0%B3%D0%B8%D0%BD%D0%B0-%D0%BF%D1%80%D0%B8-%D0%BF%D0%BE%D1%80%D0%B5%D0%B4%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D0%90%D0%9C-%D0%A2%D1%80%D0%B0%D0%BA%D0%B8%D1%8F/", "text": "\n                     \n\n \n\n \n\n26-годишна жена от Ямбол загина на място при поредна тежка катастрофа по трасето на автомагистрала „Тракия“, инцидентът е станал около 10,20 часа на 18 ноември на км 225+650 в участъка между отбивката за Стара Загора и Нова Загора.\n\nКараният от съпругата на загиналата лек автомобил „Опел Вектра“ е изхвърчал с огромна скорост от пътното платно, разкъсал е преградните мрежи в посока запад-изток и паднал по таван в близката нива.С тежки наранявания и опасност за живота  е настанена в УМБАЛ „Проф. д-р Стоян Киркович“ 70-годишна жена, която е била на задната седалка, там е и 36-годишният водач, който е с мозъчно сътресение и разкъсно контузна рана на главата. С по-леки наранявания са двете деца на семейството /момиченца на по 6 и 3 години/, които са били в столчета с колани на задната седалка.\n\nНяма данни за употреба на алкохол или наркотици от водача.Същият ден е регистрирано и тежко птп по старозагорската улица „Генерал Столетов“, където каран от 21-годишен младеж джип „Чероки“ връхлетял към 17,00 часа на неправилно пресичаща пътното платно 90-годишна жена.Пострадалата е била приета в болницата със счупен таз и няколко часа по-късно е починала.\n\nПо двата инцидента са образувани досъдебни производства.За загинал при произшествие по главен път І-7 на около 2 км от ГКПП Лесово съобщават и от  ОДМВР – Ямбол.На мястото на инцидента е открит труп на мъж на възраст около 60 години, сигналът е бил подаден на телефон 112 към 04,15 часа в неделя, смъртта е настъпила в резултат на прегазване , най-вероятно от камион, който е напуснал местопроизшествието.\n                    ", "date": "2017.11.19", "title": "Млада жена загина при поредна катастрофа на АМ Тракия    "}
{"url": "http://www.monitor.bg/a/view/1459-%D0%9D%D0%B0%D0%BA%D0%B8%D1%82%D0%B8%D1%82%D0%B5-%D0%BE%D1%82-%D0%9A%D0%B0%D0%B7%D0%B0%D0%BD%D0%BB%D1%8A%D0%BA-%D0%B1%D0%B8%D0%BB%D0%B8-%D0%BD%D0%B0-%D0%B1%D0%BE%D0%BB%D1%8F%D1%80%D0%BA%D0%B0-%D0%BE%D1%82-%D0%B4%D0%B2%D0%BE%D1%80%D0%B0-%D0%BD%D0%B0-%D0%B4%D0%B5%D1%81%D0%BF%D0%BE%D1%82-%D0%95%D0%BB%D1%82%D0%B8%D0%BC%D0%B8%D1%80/", "text": "Хванатите с бижутата иманяри излязоха на свобода 24 часа по-късно        \n                     \n\n \n\nПочти със сигурност може да се каже, че бижутата, иззети при спецоперацията на полицаите от петък в Казанлък са принадлежали на високопоставена болярка от обкръжението на деспот Елтимир, брата на цар Георги І Тертер /ХІV в./ Ювелирната изработка на наушниците, торквата /украшението за главата/, малките златни топчета и колието от карнеол и планински кристали в онази епоха са били не само украшения, част от тоалета, но рангово отличие, категоричен е историкът проф. Николай Овчаров.\n\nТой припомня, че деспот Елтимир е управлявал деспотството с център около днешното градче Крън, но и до момента то не е локализирано достатъчно точно.За съжаление не се знае откъде това невероятно съкровище е било изкопано, а засега двамата задържани при акцията казанлъчани отказват да дават показания.\n\nПак по думите на проф. Овчаров тези накити се родеят с накитите , открити в местността Кастана край Преслав през 1978 г., за които със сигурност се знае, че са принадлежали на принцеса от Х век.\n\nИззетите в Казанлък бижута са изработени от висока проба злато – най-вероятно 22-23 карата, почти със сигурност може да се каже че са излезли изпод ръцете на изключително квалифициран майстор, най-вероятно от Константинопол.\n\nТепърва предстои колекцията да бъде оценена от специалисти в тази област.Шест от седемте монети са сечени при императорите Андроник ІІ и Андроник ІІІ /първата половина на ХІVв/ от династията на Палеолозите  , едната е от  Йoaн III Дyкa Вaтaци e yпpaвлявaл Никeйcкaтa импepия в пepиoдa oт 1222 дo 1254 г.\n\nПроф. Овчаров не се наема да дава оценка на колекцията, той обаче е категоричен, че тя трябва да остане в трезорите на казанлъшкия исторически музей „Искра“.За това настоява и кметицата на Казанлък Галина Стоянова, която очаква най-после да започнат проучвания за столицата на деспот Елтимир преди иманярите да са разграбили артефактите.\n\nНа този етап няма повдигнати обвинения срещу задържаните за  24 часа в петък по закона за МВР 66-годишен Вълчо В. и 46-годишния Евгени Ганчев с прозвище Душата, съобщи в неделя наблюдаващият прокурор Юлиана Станева. Двамата мъже са на свобода, предстои в понеделник да се преценят събраните до тогава доказателства за извършено от тях престъпление.\n\nВ понеделник окръжният прокурор на Стара Загора Дичо Атанасов сподели, че е образувано досъдебно производство по член 278 ал.6 от НК , който предвижда затвор от 2 до 6 години, глоба и конфискация .\n\nВълчо В. и Евгени Ганчев са криминално проявени, но нямат присъди , двамата имат постоянни адреси и не съществува вероятността да се укрият , това са аргументите на магистратите за оставянето им на този етап на свобода.  Забелязан при довеждането им в РУ „Полиция“ – Казанлък местен адвокат отрече в неделя да е ангажиран със защитата. \n                    ", "date": "2017.11.19", "title": "Накитите от Казанлък били на болярка от двора на деспот Елтимир?        "}
{"url": "http://www.monitor.bg/a/view/47653-%D0%A1%D1%8A%D0%B4%D1%8F%D1%82-84-%D0%BC%D0%B8%D0%BD%D1%8C%D0%BE%D1%80%D0%B8-%D0%BE%D1%82-%D0%91%D0%BE%D0%B1%D0%BE%D0%B2-%D0%B4%D0%BE%D0%BB-%D0%B7%D0%B0-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%B0-%D1%81%D1%82%D0%B0%D1%87%D0%BA%D0%B0/", "text": "\n                    84 миньори от „Въгледобив – Бобов дол“ ЕООД ще бъдат изправени на подсъдимата скамейка като обвиняеми заради участието им в незаконна стачка. Процесът ще се гледа в Окръжен съд - Кюстендил. Това е второ подобно дело, което ще бъде разглеждано от магистратите в областния град с толкова голям брой обвиняеми.\n\nМиньорите вече са получили призовките си и са ангажирали адвокат, който ще ги представлява в съдебна зала. Те са обвинени в това, че през месец май са участвали в стачка за неизплатени заплати от въгледобивното дружество, като не са спазили процедурите за уреждане на колективните трудови договори, няма участие на синдикати и не са водени преговори за уреждане на финансовите отношения.\n\nВъпросния протест на работещите в открит рудник „Христо Ботев“ беше организиран на 11 и 12 май т.г. Тогава миньорите отказаха да влязат в галериите, като цялата нощ стояха пред административната сграда на предприятието заради забавяне на заплатите и ваучерите за храна. \n\nСега предстои магистратите да се произнесат дали стачката е в нарушение на трудовото законодателство и КТД в мините.\n\nПреди години подобно дело тръгна в Кюстендилски окръжен съд, след като италианец заведе съдебен иск срещу 400 стачкуващи работници. По-късно процесът приключи със споразумение между двете страни, припомниха магистрати. \n                    ", "date": "2017.11.19", "title": "Съдят 84 миньори от Бобов дол за незаконна стачка"}
{"url": "http://www.monitor.bg/a/view/16515-%D0%A2%D0%B5%D1%81%D1%82%D0%B2%D0%B0%D0%BC%D0%B5-%D0%B5%D1%81%D1%82%D0%BE%D0%BD%D1%81%D0%BA%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%B7%D0%B0-%D0%B5%D0%B2%D0%BE%D1%82%D0%B0/", "text": " От 13 типа дистанционно гласуване, само 9 приложими у нас  \n                    Естонската система за електронно гласуване най-вероятно ще бъде тествана по време на симулациите за е-вота. Това предвижда предварителният междинен доклад на фирмата, която трябваше на изследва електронното гласуване по света и да предложи най-подходящият от тях за България, научи „Монитор“. Проектът за изграждане на системата за дистанционно гласуване се изпълнява от ДАЕУ, подпомагани от ЦИК, а целта е да има експериментално гласуване на евровота през 2019 година. \n\nЦелият доклад е над 280 страници, като са изследвани общо 13 държави, където има или пък е тествана система за е-вот. Въпросник е изпратен обаче само към 9 от държавите, като 9 са и страните, чиито системи са приложими у нас. Става дума за Естония, Норвегия, Швейцария, Финландия, Холандия, Великобритания, Канада, САЩ и Австралия. Едни от проучваните държави са е и Индия, но нея, както и за САЩ, няма изготвен суот анализ. Такъв липсва и за Холандия и Молдова. За дистанционното гласуване в Естония и Исландия пък има посочени само положителни страни, но не и дали има отрицателни или пък какви са рисковете. \n\nСимулациите на е-вота пък се отлагат за началото на декември. Причината е удължаването на срока, в който междинният доклад трябва да е готов. Предаването му трябва да стане факт евентуално до края на ноември, като фирмата трябва да отстрани пропуските в него до 24-ти.. Според Изборния кодекс симулациите трябва да се проведат до края на година, но според проекта на ДАЕУ бе заложена дата 15 ноември. \n\nМеждувременно от агенцията съобщиха, че проучването и анализът на световните практики за електронно гласуване са предпоставка за определяне на параметрите на българската система за дистанционно гласуване. Така трябва се анализирани както технологичните, така и правните аспекти на системите, техните силни и слаби страни по отношение на приложимост, бързина, сигурност, достъпност и функционалност на софтуера.\n\nЦИК продължават да имат проблеми с търсенето на нова сграда. От регионалното министерство им бяха подготвили списък с няколко предложения, които обаче се оказва не удовлетворяват нуждите на ЦИК. От комисията решиха да питат и на други места, в това число и в „София Техпарк“. От там обаче са им отговорили, че и дума не може да става за закупуване на имот там.\n                    ", "date": "2017.11.19", "title": "Тестваме естонската система за е-вота"}
{"url": "http://www.monitor.bg/a/view/85678-200-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8-%D1%81-34-%D1%83%D0%B1%D0%B8%D1%82%D0%B8-%D0%BD%D0%B0-%D0%BF%D1%8A%D1%82%D1%8F-%D0%BA%D1%80%D0%B0%D0%B9-%D0%9C%D0%B8%D0%BA%D1%80%D0%B5/", "text": "  Депутати и журналисти сред жертвите на Отсечката на смъртта\n                    200 катастрофи с 34 убити са станали за година на пътя край Микре, където в петък загинаха 9 незрящи, а 19 души бяха тежко ранени, прибирайки се от екскурзия. А през уикенда черната серия продължи с още два сблъсъка, при които загина и дете и една жена и бяха ранени още 7 човека.Общата цифра е за 2016 г. Статистиката мълчи за бройката от началото на 2017 г. досега. Цифрите ще станат ясни едва следващата година, когато Пътна полиция ще трябва да направи ежегодния си доклад с черната статистика по шосетата. Тя обаче е ясна за миналите години, когато само през 2015-а там са загинали около 20 души, а над 200 са били ранените. Година по-рано пък – през 2014-а, пострадалите там са били по-малко – около 160, а загиналите 10. Цифрите показват, че с всяка изминала година тежките произшествия там се увеличават, както и загиналите и пострадалите при тях. За три години на тази Отсечка на смърттаПътят край Микре помни и други трагедии. На 10 юли 1996 г. в този „триъгълник на смъртта“ загинаха нелепо три депутатки от БСП - Румяна Николова, Емилия Томова и Мария Захариева, които пътували за Велико Търново. Шофьорът на парламентарния мерцедес изгубил управлението на колата, ударил се в мантинелата и помел в насрещното автомобила на военен, който също загинал. На тази отсечка преди две години загинаха и двама журналисти от БГНЕС.В събота пък при катастрофата между Микре и Сопот загина 13-годишно момче. 40-годишната му майка пък е в критично състояние, с опасност за живота, а 12-годишното му братче също се бори със смъртта.\n                    ", "date": "2017.11.19", "title": "200 катастрофи с 34 убити на пътя край Микре"}
{"url": "http://www.monitor.bg/a/view/11687-%D0%A6%D0%B2%D0%B5%D1%82%D0%B0%D0%BD%D0%BE%D0%B2-%D0%9E%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-%D1%80%D1%83%D1%88%D0%B8-%D0%B4%D1%8A%D1%80%D0%B6%D0%B0%D0%B2%D0%BD%D0%BE%D1%81%D1%82%D1%82%D0%B0/", "text": "\n                    Опозицията руши държавността и ще продължи да оборва политиките ни с компромати и манипулации, а не с аргументи. Това каза зам.-председателят на ГЕРБ и председател на ПГ на партията Цветан Цветанов, който изнесе лекция на Националния форум на Предприемачи ГЕРБ. Според него БСП са доказали, че не могат да работят за хората, а единственото, което правят, е да вредят на държавата и да я отклоняват от единствения възможен път пред нея – европейския. \"Някога чували ли сте ги те да кажат една добра дума за премиера Борисов, който в цяла Европа е навсякъде приет и желан гост?\", обясни Цветанов. По думите му надеждата на БСП за управленски мандат начело с Нинова е психическото разстройство на една политическа партия. Според Цветанов ако ГЕРБ не бяха подали оставка след президентските избори, опозиционните сили щели да се радикализират и стабилността на държавата в навечерието на европредседателството да е под въпрос.Той коментира, че от ГЕРБ не се отказват от председателския пост в парламента, а просто сменят капитана си с рокадата на Димитър Главчев с Цвета Караянчева. „Какво послание щяхме да отправим към европейските си партньори, ако председателят на ЕП Антонио Таяни беше говорил пред полупразна пленарна зала? С какви очи после можехме да кажем, че сме част от силна и обединена Европа?“, попита той и допълни, че с оставката на Главчев напрежението е било потушено. ГЕРБ започва усилена подготовка за европейските избори през 2019 г., за да докаже, че е достоен член на европейското семейство. \"ГЕРБ е номер 1, и ГЕРБ ще остане номер 1. Ние показваме видимите резултати от свършеното\", каза той.\n                    ", "date": "2017.11.19", "title": "Цветанов: Опозицията руши държавността"}
