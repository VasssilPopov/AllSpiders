{"url": "https://www.monitor.bg/bg/a/view/it-specove-razdadoha-koledni-paketi-v-4-vrachanski-sela-183195", "text": "IT специалисти от столицата зарадваха 55 души от четири села в община Мездра в навечерието на празниците. Самотно живеещи хора от селата Върбешница, Дърманци, Моравица и Руска Бела получиха индивидуални пакети със Те бяха зарадвани с брашно, олио, захар, ориз, боб, леща, сол, консерви с месо, сладкарски изделия и мед.  Със съдействието на Областния съвет на Българския червен кръст младите дарители поговориха си с тях и им занесоха коледните пакети.  Благотворителната инициатива се провежда за втора поредна година в област Враца. Миналата година доброволците подпомогнаха със стоки от първа необходимост 110 души в тежко социално положение от врачанските общини Борован и Хайредин, припомнят запознати с благотворителната им дейност. ", "date": "2019.12.11", "title": "IT спецове раздадоха коледни пакети в 4 врачански села"}
{"url": "https://www.monitor.bg/bg/a/view/10-godishen-hlapak-obgorja-ot-voltova-dyga-183199", "text": "10-годишно момченце от квартал „Кармен“ в Казанлък обгоря от волтова дъга при катерене на стоманен стълб за високо напрежение. Инцидентът с малкия Асен, който е четвъртокласник в ОУ „Антон Страшимир в Града на розите и калашниците“ е станал около 16,00 часа в сряда след като малчуганът пропуснал да отиде на училище. През голямото междучасие той бил видян да се катери по стълба , който в очертанията на квартала, но извън школския двор.Хлапето си било хванало на бас с приятелчета че може да стигне до жиците, до белята се стигнало след като на два пъти правил опит да пипне жиците, дъгата пламнала при третия опит и буквално бил „изстрелян“ на земята в подножието на стълба. Пострадалото дело е транспортирано с линейка до специализираната клиника по изгаряния в пловдивската УМБАЛ „Свети Георги“. За малкия се грижат родителите на таткото, който работи в чужбина. Сходен инцидент имаше в началото на годината в Стара Загора, когато волтова дъга  обгори 14-годишнен ученик от НУМСИ „Христина Морфова“. Тийнейджърът тогава се покатерил на покрива на вагон-цистерна в района на жп гара Калитиново, той беше откаран с 53 – процентови изгаряния по тялото в специализираната пловдивска клиника. Заедно с него  са били две по-малки от него деца, които дошли на коловозите от крайния старозагорски квартал „Зора“. Най-вероятно целта им е била да си направят селфита, предполагаха участвали при спасяването на Божидар. Грижи за него полагала баба му, тъй като таткото работел в Чехия, а майката от години си имала свой живот. Малкият почина от раните си няколко дни по-късно въпреки усилията на лекарите.  ", "date": "2019.12.11", "title": "10-годишен хлапак обгоря от волтова дъга"}
{"url": "https://www.monitor.bg/bg/a/view/policija-i-pojarna-v-burgas-na-krak-zaradi-lubovna-drama-183197", "text": "Любовна драма се разигра в бургаския квартал „Възраждане” в късния следобед във вторник. Заради спешността на ситуацията пожарната и полицията били вдигнати на крак. Истинска сцена като от любовен филм се открила пред свидетели и сили на реда. Пожарникари и ченгета спипаха бургаски митничар на калъп с любовница, докато провеждали акция по спасяването му. Трагикомичната история се разиграла във вторник по обед в центъра на Бургас. Целият екшън с любовния триъгълник се случил заради разтревожената съпруга на митничаря. Предишната нощ Тя обаче се прибрала предсрочно сутринта и установила, че вратата е залостена отвътре. След като не успяла да влезе в дома си, притеснената жена започнала да звъни по телефона на съпруга си. Той обаче не вдигал. Звъняла и на входния звънец, тропала по вратата, но никой не отговарял. Разтревожена не на шега, съпругата се обадила и в службата на мъжа си, откъдето я информирали, че той не е идвал изобщо на работа, а никой от колегите му не знаел каква е причината за отсъствието. Тогава жената се обадила в полицията и съобщила, че нещо лошо се е случило с половинката й, помолила униформените да побързат и да разбият вратата. Когато полицаите пристигнали на място, огнеборците вече били на позиция и разрязвали входната врата с флекс машина. През това време че любимият й лежи в несвяст. Оказала се права, но само до някъде. След като пожарникарите срязали входната врата, се оказало, че съпругът наистина лежи в спалнята, в прегръдките на любовница. Прелюбодейците били заварени буквално \"на калъп\". Когато видели конфузната картина, огнеборци и полицаи деликатно се оттеглили. А секунда по-късно съседите станали свидетели на чутовен скандал. Тревогата на съпругата мигом се изпарила и преминала в буйна ярост. Тя нахлула в семейното гнездо и с неистови викове започнала да мята през прозореца дрехите на мъжа си и на съперницата си а комшиите видели след нея да притичва и митничарят. Те очакват комичната сага да завърши със светкавичен развод. Куриозната случка обиколи за часове морския град и е най-пикантната клюка. От полицията обаче дискретно запазиха мълчание, като единствено потвърдиха, че са получили сигнал за притеснена съпруга, която потърсила съдействие, защото мислела, че животът на мъжа й е в опасност. ", "date": "2019.12.11", "title": "Полиция и пожарна в Бургас на крак заради любовна драма"}
{"url": "https://www.monitor.bg/bg/a/view/obzor-183198", "text": "Народното събрание избра Сотир Цацаров за председател на Комисия за противодействие на корупцията и за отнемане на незаконно придобитото имущество (КПКОНПИ). Неговата кандидатура бе одобрена с почти пълно единодушие. Веднага след гласуването Цацаров обяви още в кулоарите на парламента, че подава оставката си като обвинител №1, а в ранния следобед Прокурорската колегия на Висшия съдебен съвет прие напускането му и го наградиха за заслуги. Заседанието на прокурорите от ВСС в сряда бе и последното председателствано от Цацаров. Очаква се днес решение да вземе и Пленумът на ВСС, а след това президентът трябва да издаде указ за освобождаването на Цацаров от поста. \"Няма да изчакам датата 10 януари, защото мисля, че за доброто на двете институции - прокуратурата и на комисията, е добре всеки от ръководителите да поеме своите правомощия\", разясни още Цацаров в кулоарите на НС. Той даде да се разбере, че не би трябвало негов заместник да продължи мандата. По думите му, в момента в който има указ за неговото освобождаване \"В деня, в който аз отстъпя и съм освободен, няма пречка той да встъпи в следващия ден\", аргументира се Цацаров и добави: \"Това и ще направим\". \"От тук насетне е държавният глава със своя указ\", каза той. Цацаров поясни, че няма срок, в който президентът е длъжен да подпише указа за неговото освобождаване, но не вярва, че държавният глава ще го бави. За кандидатурата на Цацаров гласуваха \"за\" 165 от депутатите, само 30 бяха \"против\", а едва 3-ма се въздържаха. Цацаров бе подкрепен от групите на ГЕРБ, ДПС, \"Обединени патриоти\", \"Воля\", както и независимите. БСП обаче се разцепи при гласуването, въпреки че по време на дебатите категорично заявиха, че ще бъдат против двете кандидатури - тази на Цацаров, както и на депутата от \"Воля\" Симеон Найденов. 27 от червените депутати все пак гласуваха \"за\" номинацията на Цацаров, 30 се обявиха против, а 3-ма се въздържаха. Всъщност Цацаров бе издигнат за поста от ГЕРБ и патриотите, в това число и от независимите от \"Атака\". До избирането му се стигна, след като предишният шеф Пламен Георгиев подаде оставка през юли, причина за която стана скандалът около незаконната му тераса. Парламентът я одобри, а до Антон Славчев. Иначе по време на дебатите от БСП категорично заявиха, че няма да дадат рамо на нито един от кандидатите. Социалистът Крум Зарков пък припомни тяхната идея шефът на антикорупционната комисия да се избира не от НС, а от президента. Наред с това червените заявиха, че няма реални резултати в борбата срещу корупцията, самата комисия няма разследващи функции и всичко се решава от прокуратурата. Така разискванията се превърнаха в спор кой всъщност трябва да назначава шефа на КПКОНПИ и за нуждата от реформи в съдебната система. Останалите партии в НС обаче дадоха да се разбере, че не харесват идеята държавният глава да определя ръководителя на комисията. Лидерът на \"Воля\" Веселин Марешки лансира идеята това да става с 2/3 от депутатите и обвини БСП, че абдикират от отговорност с решението си да не подкрепят никого. Християн Митев от \"Обединени патриоти\" пък даде заявка, че може да се мисли за промени в закона и в бъдеще членовете или някои от заместниците да се посочват от президента, но не и шефът на КПКОНПИ, който трябва да продължи да се избира от НС. На свой ред депутатът от ГЕРБ Георги Марков също разкритикува идеята на червените и дори призова Председателският съвет на НС да обсъди възможността за дебат за състоянието на правозащитната система, която вряла от скандали по върха й. „Да го докараме дотук, заседание на Висшия съдебен съвет, което 10 часа се предава по телевизията а те да им отговарят“, посочи Марков, визирайки заседанието на ВСС, на което Иван Гешев бе избран за главен прокурор и добави: „Когато виждаме, че съдебната власт излиза извън територията на независимостта и политизира обществото, ние сме длъжни като парламент да излезем с резолюция“. В тази връзка той не спести и критики към председателя на ВКС Лозан Панов след последната му политическа реч. „ВКС става политическа партия, като обслужва интересите на „Да, България“, за която не е сигурно, че работи за интересите на България. Как така ще си позволява председателят на ВКС да казва, че ще разследва премиер – днес е Борисов, утре може да е Нинова. Ще разследва главен прокурор. Кой си ти, бе, господинчо? Ти си деполитизиран, да си налягаш парцалите“, изригна бившият конституционен съдия. След това попита как е възможно Хелзинкският комитет (БХК) на Сорос да награждава съдии. Той препоръча на БХК да си гледат чистотата в тоалетните и къде има хлебарки в затворите. В атаката срещу Панов се включи и Павел Шопов от \"Атака\". Той поясни, че е грешка съдът да се противопоставя на прокуратурата. По думите му и да създаде друго лице на съда, отделно магистрати били \"хвърлени в мрежа от НПО-та\". Той отново повтори тезата си, че Панов не е \"съдия номер 1\". По време на дебатите повечето депутати определиха Цацаров като добър професионалист. Емил Димитров от ОП поясни, че кандидатите са били подложени на медийни атаки, а Цацаров бил \"всичко, което другите не са\". От ДПС пък определиха Цацаров като брилянтен юрист, голям интелект и ерудит, с което и аргументираха подкрепата си за него. Вежди Рашидов от ГЕРБ пък заключи: \"Ако искате да имаме работещ орган, направете го и вие“. Зам. главният прокурор Мария Шишкова подаде оставка. Това стана ясно на заседанието на Прокурорската колегия на Висшия съдебен съвет (ВСС), която уважи желанието й единодушно с 10 гласа \"за\". Мотивите на прокурор Шишкова да напусне поста не станаха ясни, но тя ще бъде освободена и преназначена като редови магистрат във Върховната касационна прокуратура (ВКП) от 6 януари 2020 г. На извънредно заседание във вторник Прокурорската колегия награди прокурор Шишкова за безупречно изпълнение на служебните задължения с парична награда в размер на 1000 лв. Мария Шишкова е един от четиримата заместници на главния прокурор - другите са Иван Гешев, който бе избран за приемник на Цацаров на поста главен прокурор, ръководителят на Върховната административна прокуратура (ВАП) Ася Петрова и Борислав Сарафов - директор на Националната следствена служба. Промяната в закона, която въвеждаше контрол върху „Тримата големи“ в Темида, е давала „имунитет“ на шефовете на Върховния касационен съд и Върховния административен съд. Това мнение изрази настоящият главен прокурор в оставка Сотир Цацаров. По думите му законът въвеждал механизъм за контрол на главния прокурор, но за двамата шефове на ВКС и ВАС създавал своеобразен имунитет и предпазна бариера срещу неоснователни действия на прокуратурата спрямо тях. \"За да ги пипнат с пръст, трябваше решение поне на 17 членове на ВСС\", каза той и добави, че тук логиката била сбъркана. \"И тя се сбърка политически\", аргументира се той. По повод идеята независим прокурор да разследва и контролира главния прокурор, Цацаров поясни, че има изричен ангажимент, че препоръките на Венецианската комисия ще бъдат изпълнени в рамките на конституционния ред у нас. „От там насетне правителството реагира политически, изпълнявайки този ангажимент“, каза още той. Въпросът според него имал и юридическа страна - дали това е най-добрият законопроект. По думите му това все още е трудно да се каже и затова той не пожела да коментира дали този модел ще бъде работещ. Цацаров призова да не се отрича нещо, което още не е прието и да се е родило. \"В крайна сметка това се искаше, това се направи и бе прието от правителството\", каза той. Цацаров даде да се разбере, че КС е този, който казва дали един закон противоречи на конституцията, а не \"един куп специалисти\". По думите му Венецианската комисия предлага определени модели, а дали те съответстват на българския конституционен ред било проблем, който трябва да решат държавните органи. Той категорично отрече твърденията, че в решението на комисията има препоръки за промяна на структурата на прокуратурата. Цацаров коментира и дали се е разпознал в думата \"батка\" от изказването на шефа на ВКС Лозан Панов, когато избирали следващия главен прокурор. \"Ако това, че председател на Върховен съд ще използва този език и ще нарече премиер и главен прокурор две батки и от това ще се почувства по - велик и силен, щом това го прави щастлив. Коледа е. Всички трябва да са щастливи\", добави той. Цацаров отказа да коментира изказването на премиера Борисов, че поръчал на парламентарната квота във ВСС да подкрепи Лозан Панов за шеф на ВКС. Относно това дали Борисов е оказал влияние върху парламентарната квота във ВСС, за да подкрепят Лозан Панов за шеф на ВКС, Цацаров препоръча този въпрос да се зададе и на самия Панов. \"Премиерът каза, че те са си говорили много пъти с г-н Панов. След като са си говорил много пъти, то този разговор има двама души. Не може единият от тях да каже, че има търговия с влияние\", заключи Цацаров.", "date": "2019.12.11", "title": "Сотир Цацаров оглави КПКОНПИ, подаде оставка като главен прокурор (ОБЗОР)"}
{"url": "https://www.monitor.bg/bg/a/view/danychnite-ocenki-po-novi-kriterii-ot-2021-g-183196", "text": "Данъчните оценки на имотите ще се определят по нови критерии от 2021 г., обяви председателят на Националното сдружение на общините и кмет на Велико Търново Даниел Панов по време на среща на кметовете от мандат 2019-2023 г. с правителството. Промяната на практика означава, че ставката ще се увеличи. По актуализирането на критериите вече е създадена работна група с Министерството на финансите. Панов посочи, че обновяването на правилата за определяне на данъчната основа се налага, защото  Той даде пример с това, че в критериите сега влиза и наличието или липсата на стационарен телефон. Председателят на НСОРБ каза, че не може да се ангажира с прогноза дали покрай новите критерии няма да се вдигне и стойността на местния данък сгради. Той не пожела да посочи и процент, с който може да скочи данъчната оценка. Реално обаче, когато стойността на имота поскъпва, скача и самият данък. Панов уточни също, че ще сте актуализира и районирането, което влияе на данъчната основа. „Промените не означават, че навсякъде ще има по-високи оценки и по-скъпи данъци. В крайна сметка в много общини данъчната политика е да се запази тази ставка, както и такса битови отпадъци, но общини, които коментира председателят на сдружението на общините. Той подчерта, че актуализираните критерии ще дадат по-добра правна рамка за определянето на данъчната оценка на имотите. Опит за вдигане на тази ставка имаше и през 2006 г. и тогава предложението беше увеличението да е 50%. По отношение на по-големите отчисления, които общините ще трябва да плащат от тази година за депониране на сметта в регионалните сметища, екоминистърът Нено Димов съобщи, че скокът няма да е шоков, а ще се разсрочи на три пъти до 2022 г. Вместо 95 лева на тон ще се плащат 69 лева. Сега таксата е 57 лева, а с рязкото й вдигане кметове оправдават планираните увеличения на такса смет. Новата методика, по която ще се определя такса смет според количеството на отпадъка, а не по данъчна оценка, както е досега, също е отложена за 2022 г. „До сега приоритет на общините бяха инвестициите в инфраструктурата, в изграждането на улици, ремонт и поддръжка на училища и болници. Вече ще трябва да работим по зелени политики, умни градове и опазване на околната среда“, коментира Даниел Панов.", "date": "2019.12.11", "title": "Данъчните оценки по нови критерии от 2021 г."}
{"url": "https://www.monitor.bg/bg/a/view/kejt-hydsyn-startira-biznes-s-vodka-183178", "text": "Актрисата Кейт Хъдсън се зае с ново начинание извън киносредите. Тя стартира бизнес със собствена марка водка. Питието носи името King St. Vodka, а плюсът му е, че е безглутеново. За основаването на марката звездата от „Как да разкараш гаджето за 10 дни“ разказа в интервю за сп. People. Това ме заинтригува, защото малко жени се занимават с правенето на водка. А 56% от консуматорите на водката са жени.“, обясни тя. Хъдсън разказа още, че процесът по създаването е бил много вълнуващ, но има още какво да научи по темата. Една бутилка от водката на актрисата се предлага за 24, 99 долара.", "date": "2019.12.11", "title": "Кейт Хъдсън стартира бизнес с водка"}
{"url": "https://www.monitor.bg/bg/a/view/sistemata-bonus-malus-za-poreden-pyt-se-otlaga-183200", "text": "Въвеждането на системата \"бонус-малус\", която трябва да определя цената на застраховката \"Гражданска отговорност\", за пореден път се отлага. След като получи критики от повечето заинтересовани страни и одобрение от застрахователите, Комисията за финансов надзор (КФН) реши да направи още едно обществено обсъждане и така да удължи срока за приемането на системата поне до март догодина. Припомняме, че в средата на ноември КФН представи системата. До 400% оскъпяване на \"Гражданската отговорност\" за нарушителите на пътя, предвижда моделът на КФН, разработен съвместно с МВР и МТИТС. Отговорни за проекта са три институции: Комисията за финансов надзор ( КФН), Министерството на вътрешните работи (МВР) и Министерството на транспорта, информационните технологии и съобщенията (МТИТС). В процеса на изработване активно се включи и Държавната агенция за пътна безопасност. Застраховката ще върви и със собственика, и с шофьора, но не и с колата, каквото беше предложението на КФН миналата година. Първоначално беше заложено механизмът на заработи от 2021 г., като 2020 г. трябваше да бъде нулева за всички шофьори. Дотогава обаче собствениците на автомобили ще трябва да попълнят в полиците си кой има право да кара колата. Подготвени са две скали. И при двете максималното наказание е 4 пъти по-скъпа застраховка.  Бонусите за изрядните обаче - според едната скала ще са до 23% и ще са нужни 5 години, за да се достигнат. При другата застраховката - 25 на сто, но чак след 7 години. Предвидено е дори еднократно превишаване на скоростта с между 20-30 километра в час да води до поскъпване на полицата с 25 или 15 процента в зависимост коя скала ще бъде приета. При превишение до 50 километра в час – „Гражданската отговорност” ще скочи с 50 или 20 на сто. Реакцията на превозвачи, представители на организациите на шофьорите и автоинструкторите не закъсня. Оскъпяването на полицата не трябва да зависи от нарушенията по пътищата, както предвижда моделът, защото заради едно и също провинение водачите се наказват два пъти - един път по Закона за движение на пътя, а вторият при плащането на по-висока застраховка, смятат превозвачи и шофьори. Даже обявиха, че са готови да излязат на протест. Срещу новия модел недоволства и омбудсманът Диана Ковачева. Тя изпрати препоръка препоръка до председателя на КФН Бойко Атанасов с искане да се предвиди допълнително време за обсъждане и съобразяване с направените в хода на общественото обсъждане до 19 декември становища относно „Бонус-малус“. Омбудсманът посочва, че за обсъждане и евентуално приемане на постъпилите предложения остават само 12 дни, от които 7 са неработни. Освен това се засягат правата на гражданите, защото се дава превес на интересите на застрахователите пред тези на собствениците и водачите на МПС. Омбусманът изтъкна, че проектът не предвижда ясно разграничение между собственика и водача на МПС при определяне размера на премията. „Оказва се, че собственикът на МПС отговаря за нарушение, извършени от други лица, вписани като водачи в полицата на автомобила, като малус точките на другите водачи се отразяват върху размера на премията му, без самият той да е допуснал нарушение“, смята още общественият защитник. На другия полюс са застрахователите, които харесаха новия модел и представиха леки корекции. Според тях се въвежда най-лекия вариант на системата, базиран само на по-тежки нарушения на правилата за движение по пътищата. През следващите години той ще се разшири и с други провинения и история на щетите, прогнозираха от Асоциацията на българските застрахователи (АБЗ). От съобщението на КФН става ясно, че след като съберат предложения и коментирати експертите от комисията и министерствата ще ги обсъдят и едва след празниците, ще качат окончателния проект отново за едномесечно обществено обсъждане. Така приемането на \"бонус-малус\" може да стане едва след изтичането на посочения срок и обнародването ѝ в Държавен вестник, което се очаква да се осъществи не по-рано от месец март 2020 г. От съобщението на КФН става ясно, че в началото на декември е имало експертно обсъждане на проекта, на което са присъствали АБЗ, Българска асоциация на пострадали при катастрофи, Държавна агенция “Безопасност на движението по пътищата”, „Институт за пътна безопасност“, Гаранционен фонд, представители на МВР и на МТИТС. На обсъждането експертите са подкрепили модела и са предложили подобрения в системата. Всички страни се обединиха около основната цел, че трябва да се внедряват нови инструменти за намаляване на броя на жертвите на пътя в България. От началото на 2019 г. до края на октомври, според данните на МВР, катастрофите са над 5000, като при тях загиналите са близо 500 души, а ранените са повече от 6800, пише още в съобщението до медиите. ", "date": "2019.12.11", "title": "Системата \"Бонус-малус\" за пореден път се отлага"}
{"url": "https://www.monitor.bg/bg/a/view/roditelski-nevoli-183194", "text": "Свикнали сме да чуваме как родители се жалват, че детето им не е прието в ясла, детска градина или първи клас. Сагите тогава са големи. Да не говорим, че имаше времена, в които за елитно училище майки, баби и татковци се редуваха по цели нощи в колите, за да се уредят с място. Все едно отрочето ти влиза в университет. Слава Богу, това остана в миналото. Излиза обаче, че перипетиите не свършват до тук, защото голям проблем се оказва и липсата на занималня в някои училища. Данните сочат, че едно на всеки три хлапета от първи до седми клас е останало без целодневно обучение. Така някои родители са принудени да плащат по два-три стотака всеки месец за частни занимални, за да има кой да се грижи за детето им до края на работния ден. А в някои случаи говорим само за 2-3 часа, които отново не покриват свободното време на хлапетата. Разбира се, спасителният вариант са бабите, но не всеки може да разчита на тяхната помощ. Защо се стига до проблема? Всъщност причините са различни. Децата в школото са много, а стаите малко. Някои директори на училища все още не намират достатъчно място, за да съберат всички свои възпитаници, а още по-малко, за да осигурят занималня и на половината от тях. Допълнителни пристройки към училищата, напълно нови сгради или по-малък прием са възможните решения в случая. Друг е въпросът, ако родителите на децата не записват децата си на занималня, за да ги водят на допълнителни уроци. Директорите признават, че има отлив на желаещи след четвърти клас. Основната причина може би е, че родителите искат да държат децата си активни през цялото време и да ги ангажират с различни от учебните дейности, току-виж открили някакъв скрит талант на хлапето. В училище се предлагат най-различни дейности по интереси и клубове – футбол, баскетбол, програмиране и правене на роботи, шах, пеене и т.н. Хлапетата обаче най-често могат да ги посещават веднъж или два пъти в седмицата. А родителите искат по нещо различно всеки ден. Така се стига до другия проблем. Въпреки че в някои училища се сформират групи за целодневно обучение, няколко часа след началото им родителите бързат да приберат децата си, които не е сигурно дали са готови за следващия ден, само за да продължат с уроците по корейски, испански, немски, хокей, карате, пеене, танци или т.н. До 2025 се очаква всички деца от първи до седми клас да бъдат обхванати от целодневно обучение. Или поне за тези, които желаят. Да видим дали обаче тогава ще има достатъчен брой педагози, които да се грижат са всички тези хлапета. И в момента говорим за недостиг на учители. Той със сигурност ще бъде още по-голям ако и за тези близо 200 000 деца трябва да се намери някой, който да се грижи за тях. Така че има две страни на монетата, но засега не и решение. Важното е да се намери най-доброто за децата. За да са спокойни и те, и родителите. В противен случай възрастните ще са готови на какви ли не еквилибистики и ще са изправени пред дилемата-работа и частна занималня или по-добре у дома.", "date": "2019.12.11", "title": "Родителски неволи"}
{"url": "https://www.monitor.bg:443/bg/a/view/vyzrastnite-predpochitat-biskviti-i-pastichki-mladite-shokolad-183180", "text": "Възрастните предпочитат бисквити, вафли и пастички, младите - шоколад, сочи проучване на една от най-големите компании вносители на шоколадови у нас. „Предпочитанията към шоколадовите изделия се определят от възрастта. По-старите хора обичат да хапват повече бисквити и пастички, защото им напомнят за миналото, а младежите са се насочили към шоколада“, обясни Мартин Димитров, стоков мениджър на фирмата за България. Според него, любовта на българина към сладкото изкушение си личи и от пазарния дял на шоколада и шоколадовите изделия в страната. „Той се оценява на 210-220 млн. евро годишно, а през тази година отбелязва ръст от 10-15 млн. евро“, уточни Димитров. Иновации при предлаганите продукти също не липсват. На пазара вече може да бъде открит розов шоколад, чийто цвят се дължи на специални какаови зърна, които се срещат в Еквадор и Бразилия. Средното количество на купуваните сладкиши от домакинство стига до 3,5 кг. през изминалата година, сочат данни на Националния статистически институт (НСИ). Цената за килограм е около 15 лв. Фирмите лидери производството на шоколадови изделия у нас са близо 10. Специализирани са в продукция на вафли, бонбони, шоколад, бисквити.", "date": "2019.12.11", "title": "Възрастните предпочитат бисквити и пастички, младите - шоколад"}
{"url": "https://www.monitor.bg/bg/a/view/sami-i-stanislav-v-bitka-za-finala-na-fermata-183151", "text": "Сблъсък на супер атлетите във „Фермата“ вдигна адреналин и пушилка дни преди края на шоуто. Най-бързите и силни участници - фитнес треньорът Сами и военният Станислав влязоха в тежък сблъсък, след който ще стане ясно кой от тях ще отиде на големия финал на 14 декември. Двамата се изправият един срещу друг в последния вътрешен елиминационен дуел на сезона. обяви Сами преди да се хвърли на арената. По-добрият в игрите ще се стане вторият мъж финалист в шоуто. Първият вече е ясен - автомонтьорът Краси. Във финала на живо събота вечер двама мъже ще премерят сили един срещу друг. Същото ще направят и двете жени, които стигнаха до решаващата битка за 100 000 лева - детската учителка Маргарита и конярката Веселка. Победителите - мъж и жена, ще се противопоставят в две битки, съобразени с факта, че участниците са от различни полове.", "date": "2019.12.11", "title": "Сами и Станислав в битка за финала на „Фермата“"}
{"url": "https://www.monitor.bg:443/bg/a/view/razgrad-pod-obsada-za-ludogorec-ferencvarosh-183182", "text": "Сериозни мерки за сигурност предприе полицията в Разград преди решителния мач между „Лудогорец“ и „Ференцварош“ от Лига Европа. Срещата е утре вечер от 22 часа, като ще определи дали „орлите“ ще се класират за фазата на директните елиминации. Играчите на Станислав Генчев имат нужда от победа или равенство, за да си осигурят второто място, докато единствено успех устройва гостите от Унгария. Зарядът на мача е огромен, а освен това в града пристигат около 1000 ултраси от Унгария. По-голямата част от тях – около 700, идват с влак. Те са окупирали 12 вагона от международния влак, като ще влязат в България от Румъния в Русе, а от там ще продължат към Разград. Още от границата рисковата композиция ще бъде прихваната от огромен брой полицаи и ще бъде ескортирана по време на целия престой у нас. Ултрасите на „Ференцварош“ са едни от най-опасните в цяла Европа, заради което от полицията обявиха изключителни мерки за сигурност. Затварят се улици около стадиона, като стриктно ще се следи за недопускане на фенове с влязла в сила забрана за посещение на спортни мероприятия. За целта в Разград са пристигнали служители на унгарската полиция, а такива пътуват и с фенския влак. Причината е, че „орлите“ играха с „Ференцварош“ вече 3 пъти в последните месеци – два пъти в квалификациите за Шампионската лига и веднъж в Лига Европа. „В днешния футбол няма какво и как да скриеш, коментира националът. - Ще се опитаме да излезем и да спечелим мача, няма да мислим за равенство. Доста мачове вече с “Ференцварош“ изиграхме, познаваме ги, анализирали сме ги подробно”, допълни бранителят. Той бе подкрепен и от помощник-треньора Алекси Желязков, според когото „Лудогорец“ е готов тактически за срещата. „Ференцварош“ ги устройва само победа и ще атакуват, въпросът е дали ще започнат така двубоя или ще го направят в края. Каквото и да предпочетат, ние сме подготвени тактически“, заяви асистентът на Станислав Генчев.", "date": "2019.12.11", "title": "Разград под обсада за „Лудогорец“ - „Ференцварош“"}
{"url": "https://www.monitor.bg:443/bg/a/view/igrachi-i-fenove-na-lion-se-sbiha-zaradi-zname-183185", "text": "Звездата на “Лион” Мемфис Депай предизвика меле между футболисти и фенове, след като нападна запалянко, който развя обидно за съотборник знаме. Холандецът вкара изравнително попадение за 2:2 срещу “Лайпциг”, но настроението му беше помрачено от феновете. След края на двубоя привърженик слезе на терена и развя знаме, на което бе изписано името на централния защитник Марсело с изрисувано магаре. Бранителят е критикуван за слабата си форма напоследък, която е една от причините “Лион” да е на седма позиция във френския шампионат. След като видя знамето, Депай се втурна да търси физическа саморазправа с фена, което доведе до меле. За щастие ситуацията не ескалира и нямаше ранени. В мача „Лион“ стигна до скъпоценно равенство 2:2 срещу вече класирания „Лайпциг“. „Хлапетата“ наваксаха пасив от 0:2 и се класираха за осминафиналите в Шампионската лига. В другата среща от група G “Бенфика“ разгроми „Зенит“ с 3:0. И трите попадения паднаха през второто полувреме, а червен картон на Дъглас Сантош улесни задачата на \"орлите\". Така след голяма въртележка в последния кръг в крайна сметка “Бенфика” отива в Лига Европа, а “Зенит” отпада от евротурнирите.", "date": "2019.12.11", "title": "Играчи и фенове на „Лион“ се сбиха заради знаме "}
{"url": "https://www.monitor.bg:443/bg/a/view/gotvjat-zakon-za-industrialnite-zoni-183179", "text": "До седмица ще бъде готов закон за индустриалните зони, с които ще се облекчат процедурите за инвеститорите. Това обяви вицепремиерът Томислав Дончев на форум на Националното сдружение на общините. От думите му стана ясно, че идеята е при интерес от страна на даден инвеститор да построи у нас предприятие процедурите за намиране на терен да бъдат улеснени. Дончев обясни, че нееднократно при него са идвали инвеститори, които са искали реален старт на проектите в рамките на година. “Трябва да сме готови в аванс, така че когато се появи инвеститор по най-бързия начин да му посочим терен”, заяви Дончев. Пред новоизбраните кметове Дончев начерта няколко цели, които трябва да следват през следващите години. По думите му до момента кметовете са се занимавали с проблеми натрупани в началото на прехода като инфраструктурата, отпадъците, енергийната ефективност и липсващи услуги за гражданите. Оттук нататък фокусът на работа, по думите на вицепремиера, трябва да бъде освен върху производството, но и иновациите. Според него трябва да се реализират локални, регионални инициативи с цел по-добра и засилена комуникация между общините. Дончев смята също, че е дошло времето да се рестартира и дискусията за фискалната децентрализация. Във втората половина на кметските мандати пък трябва да се помисли и за градската мобилност и конкретно за мерки срещу намаляването на трафика и въвеждане на ред в паркирането.", "date": "2019.12.11", "title": "Готвят закон за индустриалните зони "}
{"url": "https://www.monitor.bg:443/bg/a/view/barselona-izhvyrli-inter-ot-shampionskata-liga-183186", "text": "В експериментален състав “Барселона” победи “Интер” с 2:1 на \"Сан Сиро\" и го изхвърли от тазгодишното издание на Шампионска лига. \"Нерадзурите\" за втора поредна година отпадат в груповата фаза и ще играят в Лига Европа. Това става за сметката на “Борусия” (Дортмунд), който се класира напред. Отборът на Антонио Конте се нуждаеше от задължителна победа, но допусна твърде много грешки в отбрана срещу „Барса“, който беше без Лионел Меси и още много от титулярите си. Победното попадение за гостите отбеляза детето-чудо на “Барселона” Ансу Фати. Той се разписа в 86-ата минути и стана най-младият голмайстор в историята на Шампионската лига. Със своите 17 години и 40 дни Фати подобри 22-годишен рекорд в турнира на богатите. До този мач най-младият голмайстор в Шампионската лига беше Питър Офори-Куайе, който се разписа за “Олимпиакос” срещу “Розенборг” на 1 октомври 1997 г., когато беше на 17 години и 195 дни. \"Нямах представа за рекорда, казаха ми след мача. Много съм щастлив, това е супер. Победата на отбора и голът ме правят много щастлив. Това е сбъдната мечта. Нещата се развиват толкова бързо. Уча се от най-добрите\", каза тийнейджърът. В другия мач от групата “Борусия“ (Дортмунд) победи трудно „Славия” (Прага) с 2:1 като домакин и се класира на второ място с 10 точки. “Валенсия“ и „Челси” пък са големите печеливши от група \"H\". Испанците спечелиха с 1:0 гостуването си на „Аякс“. Единственото попадение вкара Родриго Морено, а в края на мача Габриел Паулиста от \"прилепите\" получи червен картон. Разочарованието е голямо за “Аякс”, който впечатли през миналата кампания, стигайки до полуфинал, но сега ще се задоволи с Лига Европа. „Челси“ се наложи с 2:1 над „Лил“ на \"Стамфорд Бридж\" и продължава напред като втори отбор в групата. „Сините“ поведоха до полувремето с 2:0 след попадения на Тами Ейбрахам и Сесар Аспиликуета, а през втората част бившият им играч Лоик Реми върна един гол за гостите.", "date": "2019.12.11", "title": "„Барселона“ изхвърли „Интер“ от Шампионската лига "}
{"url": "https://www.monitor.bg:443/bg/a/view/napoli-uvolni-ancheloti-sled-4-0-183187", "text": "Треньорът на “Наполи” Карло Анчелоти беше уволнен от поста си само часове след победата с 4:0 над “Генк”, която класира италианския тим за 1/8-финалите на Шампионската лига. Треньорът на “Наполи” Карло Анчелоти беше уволнен от поста си само часове след победата с 4:0 над “Генк”, която класира италианския тим за 1/8-финалите на Шампионската лига. Самият треньор обяви на пресконференцията след мача, че не е подавал и няма намерение да подава оставка, а иска да продължи да работи и като разчита, че играчите ще подобряват представянето си. Според италианските медии решението за освобождаването на Анчелоти е било взето от собственика Аурелио де Лаурентис още преди срещата с “Генк”. Проблемите в Неапол продължават вече два месеца, като играчите са във война с президента, а Анчелоти категорично ги подкрепяше. Очаква се за наследник на прочутия специалист да бъде обявен Дженаро Гатузо. Маартен Вандевоорд от „Генк“ пък стана най-младият вратар с участие в мач от Шампионската лига. На възраст от 17 години и 287 дни той стана първият страж в историята, който дебютира в турнира, преди да навърши 18. В същата група “Ливърпул” изигра много силен мач и победи “Залцбург” като гост с 2:0. Отборът на Юрген Клоп спечели с попадения на Кейта и Салах. Така настоящите шампиони спечелиха групата с 13 точки, а „Залцбург” продължава в Лига Европа.", "date": "2019.12.11", "title": "„Наполи“ уволни Анчелоти след 4:0  "}
{"url": "https://www.monitor.bg:443/bg/a/view/borisov-iznosyt-na-bylgarija-za-es-narastva-s-3-3-183181", "text": "По данни на НСИ от януари до септември 2019 г. износът на България за ЕС нараства с 3.3% спрямо същия период на 2018 г. и е в размер на 29 049.1 млн. лева. Това написа във Фейсбук премиерър Бойко Борисов.  Той допълва още, че основните ни търговски партньори били Германия, Румъния, Италия, Гърция, Франция и Белгия, които формирали 66.3% от износа за държавите - членки на ЕС. \"Износът е само един от показателите, отчитащи доброто състояние на българската икономика. Такива положителни данни ни мотивират и доказват, че работим в правилната посока\", пише още Борисов.", "date": "2019.12.11", "title": "Борисов: Износът на България за ЕС нараства с 3.3%"}
{"url": "https://www.monitor.bg:443/bg/a/view/an-hatauej-e-rodila-vtoroto-si-dete-snimka-183184", "text": "След като изчезна за около месец от социалните мрежи, където преди това редовно споделяше етапите от бременността си, любимката на Холивуд Ан хатауей явно е дала живот на второто си дете. Тя беше заснета от папараци със семейството си и бебешко кошче, но така и не е потвърдила новината. Последното публично появяване на Хатауей трябваше да бъде на 13 ноември на премиерата на филма ѝ \"Dark Waters\", но то бе отложено. По-късно тя сподели серия от снимки в Инстаграм, с които изрази съжалението си, че е пропуснала събитието по \"страхотна причина\", без да дава допълнителни подробности, пише dir.bg. След това на 15 ноември по случай 37-ия си рожден ден актрисата публикува селфи в много напреднала бременност. \"Чувствам толкова много любов през тази рождествена седмица! Искам да благодаря на всички за цветята и книгите, и шоколадите, и картичките, и кристалите и всички невероятни блага. Най-много искам да благодаря на Бог, че ми даде най-прекрасния ден. Той бе толкова ценен\", написа тогава Хатауей. Звездата от \"Дневниците на принцесата\" организира бебешко парти през октомври в Ню Йорк, на което присъстваха и известни личности като Джесика Частейн. Тя обяви новината за бременността през юли. Двамата с бизнесмена Адам Шумлман се ожениха през септември 2002 г. в Калифорния, а първородният им син - Джонатан, дойде на бял свят през 2016 г.", "date": "2019.12.11", "title": "Ан Хатауей е родила второто си дете (СНИМКА)"}
{"url": "https://www.monitor.bg:443/bg/a/view/rumen-radev-bylgarija-trjabva-da-zashtitava-svoja-suverenitet-nezavisimo-ot-cenata-183191", "text": "България трябва да защитава своя национален суверенитет, независимо каква е цената. Това коментира президентът Румен Радев в предаването \"Лице в лице\" по бТВ. Поводът е т.нар. шпионски скандал, в резултат на който руски дипломат бе изгонен от страната, друг въобще не получи виза, а шефът на Движение \"Русофили\" Николай Малинов се сдоби с обвинение. Радев отказа да коментира какво е записано в  докладите на службите по казуса. Иначе президентът коментира избора на главен прокурор, избора на нов шеф на КПКОНПИ, експертът в посолството на САЩ,който ще отговаря за върховенството на закона, \"Турски поток\" и сделката за покупката на F-16. Той поясни, че братът на Иван Гешев - Георги, отдавна не е в екипа на неговата пряка охрана от НСО. Практика било да кани събеседниците, преди да подпише указа за тяхното назначаване, какъвто бил случая с Иван Гешев. Относно това дали ще подпише указа за предсрочното освобождаване на Сотир Цацаров от поста главен прокурор, за да оглави КПКОНПИ, Радев призова да се изчака процедурата  и напомни, че в четвъртък има пленум на ВСС, където трябва да се вземе решение. \"Следвам процедурата\", каза лаконично той. Изпращането на човек в US-посолството по върховенството на закона пък давало ясен знак от страна на Държавния департамент, че в България корупцията по високите етажи на властта не се наказва, стана ясно от думите на Радев. Той даде да се разбере, че би бил против покупката на самолетите \"Грипен\", ако те се е провела по същия начин, както процедурата за F-16, която той определи като непрозрачна. По думите му правителството погазило открития конкурс. От думите му, стана ясно още че само 9 страни от НАТО отделят по 2% от БВП за отбрана и влизат в този клуб. Повод пък бе коментар за срещата му с американския президент Доналд Тръмп по време на срещата на върха на НАТО в Лондон в началото на декември. Именно тогава той предложил на Тръмп, когато купуваме от тях, то да получим стабилна подкрепа на американското правителство за индустриално сътрудничество и трансфер на технологии. Радев коментира и думите на руския президент Владимир Путин , че \"Турски поток\" много се бави и може да ни заобиколи. По думите на Радев не трябва да се съобразяваме със заплахите на Путин, а с нашите интереси и дали след провала на \"Южен поток\" ще останем на европейската газова карта като държава транзитираща газ. Той се надява скоро да бъде готов конектора с Гърция, който ще даде макар и минимална диверсификация.", "date": "2019.12.11", "title": "Румен Радев: България трябва да защитава своя суверенитет, независимо от цената"}
{"url": "https://www.monitor.bg:443/bg/a/view/jandarmerija-vardi-vi-k-pernik-183189", "text": "Жандармерия варди ВиК-Перник, научи „Монитор“. Във връзка с това вътрешният министър Младен Маринов заяви след заседанието на МС, че в града няма напрежение. Присъствието на жандармерия в Перник, той обясни с операции за опазване на обществения ред, не е само в Перник. „Най-вероятно служителите на \"ВиК\" в града са искали съдействие“, предположи министърът. „МВР има ангажимент по опазване на обществения ред и разследване на престъпления, ако има такива. В тази посока ние сме готови, с каквото можем, ще помогнем на местното население в рамките на нашата компетентност\", добави Маринов. Днес стана известно още и за започнало разследване от Окръжна прокуратура и Районна прокуратура в Перник по информация за безстопанственост във ВиК-дружеството заради отклоняване на вода към град Радомир. Преди това магистратите нищеха и източването на язовир „Студена“ и водния режим. Останалите материали ще бъдат изпратени на Специализираната прокуратура - София по компетентност да се разследва работата на кметове и областен управител, съобщи БНР. Във връзка с водния режим в миньорския град, министърът на околната среда и водите Нено Димов ВиК, каза че МОСВ не е отговорно за водоснабдяването в Перник или отклоняването на вода. “ВиК-Перник дава информация на МОСВ какъв е притокът и дава заявка какво ще ползва за битови нужди, така че как организират своите 25 източника, е изцяло в правомощията на ВиК”, обясни той кой носи отговорността. От своя страна кметът на Перник Станислав Владимиров съобщи днес, че ще подпише новия график за режима на водата, след като го съгласува с всички институции на територията на общината. По думите му предложеният в сряда от министър Петя Аврамова вариант за режим в Перник с подаване на вода в града по 6 часа на денонощие, а в селата през ден, не е окончателен. Кметът ще иска по-лек режим на водата за празниците. В сряда стана ясно още за отпуснатите от ДА \"Държавен резерв и военновременни запаси\" 26 хиляди 10-литрови бутилки минерална вода за града. Първите камиони вече са пристигнали в Перник, съобщиха от общината.", "date": "2019.12.11", "title": "Жандармерия варди ВиК-Перник"}
{"url": "https://www.monitor.bg:443/bg/a/view/plovdiv-pravi-memorial-na-zaginalite-za-nacionalnoto-obedinenie-183170", "text": "Община Пловдив създава работна група, която да изработи правила за публичен конкурс за идеен проект относно „Мемориал на загиналите за национално обединение“. Това стана ясно след проведена среща на организационния комитет за създаването на паметника с кмета на Пловдив Здравко Димитров. Пантеонът ще е с пет входа, символизиращи петте войни за национално обединение. Той ще бъде с класическата външна форма на подкуполно пространство, което да обединява енергията на всички бъдещи посетители. Според директора на Историческия музей Стефан Шивачев броят на загиналите в петте войни пловдивчани е над 1300, но се променя непрестанно, тъй като списъкът се попълва с хора. Той припомни, че още след Първата световна война в градове и села е започнало създаването на монументи в памет на загиналите за националния идеал. Пловдив остава едно от малкото селища без мемориал. Намерението за издигане на мемориала в памет на загиналите пловдивчани е отпреди няколко години при  отбелязването на 100-годишнината от битката при Каймакчалан. Той ще бъде символ на преклонение пред жертвите в петте войни за национално обединение на България – Българо-сръбската, Балканската, Междусъюзническата, Първата и Втората световна. Мястото, което е определено за издигането му, е на Младежкия хълм в края на алеята на Стоматологичния факултет. Работната група ще бъде ръководена от заместник-кмета по култура Пламен Панов, като в състава ѝ влизат и част от членовете на самия комитет - Георги Иванов, Стефан Шивачев, Димитър Минев, генерал-майор Явор Матеев, заместник-кметът на Тракия Веселина Стоянова. Целта е да се направи пътна карта, за да се завърши проектът по изграждането на войнишкия паметник.", "date": "2019.12.11", "title": "Пловдив прави Мемориал на загиналите за националното обединение"}
{"url": "https://www.monitor.bg:443/bg/a/view/80-godishna-starica-progledna-sled-blagotvoritelna-operacija-v-plovdiv-183169", "text": "Екипът на Очно отделение в МБАЛ „Централ Хоспитал“ подари безплатна операция на 80-годишната Анка от Белово навръх именния й ден, съобщиха от здравното заведение. Пациентката страдала от катаракта, както е по-известна старческо перде, и от диабетна ретинопатия, зрението на двете й очи било силно намалено и почти нищо не виждала, разказа началникът д-р Димитриос Власиадис. Медиците предложили да я оперират и да й имплантират вътреочна леща, но жената отказала, защото не разполагала с необходимите средства. Проблемът бил разрешен със съдействие на Ортодоксалния орден на Хоспиталиерите и днес бе направена благотворителната операция. „Традиция е за всяка Коледа екипът на Очно отделение да прави хуманни жестове и да помага на хора в затруднено материално положение, на които присажда изкуствени лещи. Този път зарадвахме 80-годишната жена навръх имения й ден – на Света Ана”, отбеляза д-р Власиадис. „За съжаление броят на пенсионерите, които изпитват затруднения да заплатят импланти, да се оперират, след което да започнат да виждат по-добре, никак не е малък у нас, каза той. – По тази причина при възможност ние съдействаме на социално слабите пациенти, ако са потърсили помощ. Проблемът е, че голяма част от тях знаят, че интервенцията е непосилна във финансов план за тях и дори не ходят на преглед.“ Водещият специалист припомни, че катарактата е сред водещите причини за слепота в световен мащаб. От нея са засегнати близо 100 000 души у нас.", "date": "2019.12.11", "title": "80-годишна старица прогледна след благотворителна операция в Пловдив"}
{"url": "https://www.monitor.bg:443/bg/a/view/vyvedoha-inovativno-lechenie-za-naprednala-bolest-na-parkinson-183171", "text": "Иновативен метод за съвременно високотехнологично лечение на пациенти с болест на Паркинсон бе въведен в УМБАЛ „Света Марина“ във Варна. Мултидисциплинарен екип от лекари извърши първата в болницата дълбока мозъчна стимулация на пациент с напреднал стадий на паркинсонова болест. До момента общо трима пациенти със същата диагноза са преминали през тази процедура във варненската университетска болница. Методът е подходящ за приложение при съответни показания и при други две заболявания – дистония и есенциален тремор, уточни директорът на лечебно диагностична дейност и началник на Втора неврологична клиника  към УМБАЛ „Света Марина“, проф. д-р Силва Андонова. Постигнатите резултати от лечението в световен мащаб показват еднозначно, че дълбоката мозъчна стимулация има важно място при лечението на редица хронични, инвалидизиращи заболявания и състояния, както и огромна възможност за бъдещо развитие, уточни тя. Мултидисциплинарният екип от лекари, който извършва процедурата по дълбока мозъчна стимулация е преминал няколкократни обучения в Inselspital Hospital в Берн, с която Медицински университет - Варна и УМБАЛ „Света Марина“ има дългогодишно сътрудничество. Въведени са специални скали и протоколи, по които се оценяват и включват пациентите, подходящи за лечение с дълбока мозъчна стимулация. С този иновативен метод клиниката по неврохирургия във варненската болница покрива цялата гама неврохирургични интервенции, които се правят в света. Целта на екипа е да работи по водещите световни стандарти, като най – добър пример за клинична практика. Процедурата по дълбока мозъчна стимулация за лечение на Паркинсон е специфичен и многопластов процес. Първоначалната терапия на болестта продължава с медикаменти от 5 до 10 години и пациентите се повлияват много добре. С времето заболяването прогресира и медикаментите не действат достатъчно ефективно и това е момента, в който е най – добре да се премине към лечение с дълбока мозъчна стимулация, заявява проф. д-р Явор Енчев – Началник клиниката по неврохирургия в болничното заведение. Методът включва имплантиране на електроди в мозъка на болния, които се отвеждат подкожно до областта на подключицата, където се поставя пейсмейкър. Той е източник на електрически импулси с определена честота, които се подават към мозъчните структури, за да ги стимулират. По този начин веднага след оперативната намеса пациентът се чувства по – добре, оплакванията му намаляват и симптоматиката се подобрява. От 2 до 4 седмици след операцията по имплантиране пациентът се хоспитализира отново за програмиране и активиране на пейсмейкъра. Оперираният получава пациентски програматор, устройство за промяна на параметрите на електрическата стимулация и се обучава да работи с него в домашни условия. Ефектът на самото устройство може да бъде отчетен няколко седмици след активиране на пейсмейкъра. Паркинсоновата болест е социално значимо заболяване, което води до инвалидизация на болните и прави живота им непълноценен. Лечението е от изключителна важност за цялото общество. Благодарение на дълбоката мозъчна стимулация се подобрява качеството на живот на пациентите с невродегенеративни заболявания - те се чувстват пълноценни, могат да се върнат към ежедневните си дейности и работната си среда. Методът е предпочитан, защото е успешен в определен етап от развитието на болестта и рисковете са сведени до минимум. От 2019 година НЗОК покрива напълно скъпоструващите устройства за този вид лечение на всеки пациент с напреднал стадий на болест на Паркинсон и дистония. Вижте видеото тук: https://www.youtube.com/watch?v=kJTFdGyRl-I", "date": "2019.12.11", "title": "Въведоха иновативно лечение за напреднала болест на Паркинсон "}
{"url": "https://www.monitor.bg:443/bg/a/view/ed-shijryn-e-izpylnitel-na-desetiletieto-na-velikobritanija-183155", "text": "Певецът Ед Шийрън е обявен за изпълнител на десетилетието на Великобритания. Това съобщи официалната компания, която следи продажбите и съставя музикалните класации. Хитът Shape of You, прекарал 14 седмици на първо място в Англия през 2017 г., е избран за песен на десетилетието. 28-годишният музикант печели и приза за официален разбивач на рекорди за най-много сингли и албуми, оглавявали чартовете в периода между 2010 и 2019 г. Негови записи са прекарали общо 79 седмици на първо място през посочения период. макар и високо оценен 18-годишен младеж. Оттогава списъкът му с постижения е наистина забележителен\", казва изпълнителният директор на компанията Мартин Талбът. Шийрън за първи път попада в британските класации през 2011 г. с дебютното си парче The A Team. Оттогава той има осем сингъла под номер едно. Изпълнителят е оглавявал чартовете и с четирите си студийни албума. особено на моите удивителни фенове\", се посочва в изявлението, направено от хитмейкъра от Съфолк. След Shape of You в Топ 100 на песните на десетилетието се нарежда Uptown Funk на Марк Ронсън и Бруно Марс. Шийрън попада в челната десетка с още две парчета - Thinking Out Loud и Perfect. Първите две позиции в Топ 100 на албумите на десетилетието се заемат от Адел с 21 и 25. Шийрън пък попада в челната десетка с три албума.", "date": "2019.12.11", "title": "Ед Шийрън е изпълнител на десетилетието на Великобритания "}
{"url": "https://www.monitor.bg:443/bg/a/view/s-hrushtjal-ot-rebro-lekari-ot-plovdiv-spasiha-nekroziral-nos-na-mlad-myj-183172", "text": "Лекари от Пловдив спасиха некрозиралия нос на млад мъж с хрущял от реброто му. Това стана, след като водещият специалист в пластичната и реконструктивна хирургия на костите на лицето  д-р Питър Ким от Южна Корея консултира проблемни пациенти на УНГ отделението в УМБАЛ-Пловдив. Той гостува в Пловдив по покана на д-р Асен Асенов, началник на лечебното звено. Преди да посети болницата, д-р Ким участва в престижен научен УНГ форум у нас, където бе поканен от Българското дружество по оториноларингология и изнесе 30-минутна лекция за реконструкция на нос с фино раздробен хрущял от ребро. Консултираните от д-р Ким пациенти бяха оперирани от д-р Асенов и от д-р Ангелос Карацияс от Кипър, който също е сред водещите специалисти по пластична и реконструктивна хирургия в света. И двамата хирурзи са преминали обучение за приложение на неговата техника в Южна Корея и използват специално създадения от него уред за натрошаване на ребрения хрущял. Единият случай е свързан с деформация на колумела /б.а.-средната част в основата на носа между ноздрите/ следствие на некроза на носната преграда след операция. До този момент 38-годишният пациент, на който първоначално е направена корекция заради изкривена носна преграда, преминала чудесно, се налага да претърпи нови 4 интервенции, които до този момент са неуспешни. „Анализът на д-р Ким ни посочи слабите места, водещи до деформацията и ни помогна да решим проблема, посочи д-р Асенов. - Пациентът се възстанови отлично и е не само доволен, но и щастлив да води нормален начин на живот.“ Д-р Питър Ким е на 47 г. и е създател на концептуално течение в медицината, което свързва външния изглед на човека, чертите на лицето и тялото му като цяло с болестта, навиците и други характеристики. По този начин се дава адекватно обяснение за възникналия здравословен проблем. Чрез препоръки за упражнения и промяна в навиците той се отстранява. Д-р Асенов даде пример с човек, на когото се потят дланите, че южнокореецът дава съвет да прави лицеви опори. По този начин се намалява кръвотокът към ръцете и те спират да се изпотяват. По покана на д-р Ким началникът на УНГ отделението в УМБАЛ-Пловдив участва във Втория международен симпозиум „Пинокио 2019“, който се проведе в Южна Корея. Д-р Асенов изнесе презентация, подготвена съвместно с проф. Карен Джамбазов, председател на Българското дружество по УНГ. В нея беше  представен българският опит с усложненията на меките тъкани при ринопластика и начините за справяне с тях. Втората презентация на водещия УНГ специалист беше съвместна с д-р Карацияс, в която бяха представени резултатите от ползване на уреда на д-р Ким за фино натрошаване на хрущял от ребро при пластични интервенции.  ", "date": "2019.12.11", "title": "С хрущял от ребро лекари от Пловдив спасиха некрозирал нос на млад мъж "}
{"url": "https://www.monitor.bg:443/bg/a/view/deca-ukrasiha-elhata-za-bylgarskata-koleda-183175", "text": "Деца на „Българската Коледа“, държавният глава Румен Радев и неговата съпруга украсиха елхата в президентството. Всички хлапета са подпомогнати от благотворителната инициатива през годините. Лили от Ловеч е едно от децата на „Българската Коледа“. Дванадесетгодишното момиче е отлична ученичка, а най-голямата ѝ сила е в математиката. Най-голямото желание на петокласничката е да може да проходи отново и да се подобри. Нейната майка сподели, че момичето се ражда в шестия месец и на година и два месеца започва да ходи, но след ваксинация нещо се обърква. Така до преди 2 години Лили е в инвалидна количка и на 10-годишна възраст прохожда отново. Лъч надежда в благотворителната инициатива намира и семейството на Христо Иванов. Те от три години са подпомагани от „Българската Коледа“ и така успяват да покрият поне част от своите разходи за ежемесечното лечение на момчето, обясни неговата майка. В празничното украсяване на елхата се включиха и изпълнители от вокално студио „Voice academy“, танцов ансамбъл „Пламъче“, 144 СОУ „Народни будители“ и спортен клуб по художествена гимнастика „Финес“ – Костинброд, които поздравиха останалите с песен или танц. Малчуганите писаха писма до Дядо Коледа, рисуваха картички и коледни чорапи, украсиха коледни сладки с шеф Иван Манчев. „Продължавайте да гледате към света все така усмихнати и добри, да давате надежда и вяра на нас, че светът е по-добър“, обърна се президентът към малките гости. Седемнадесетото издание на благотворителната инициатива си поставя за цел да подпомогне лечението на конкретни деца и да осигури високотехнологична медицинска апаратура за диагностика, лечение и рехабилитация.", "date": "2019.12.11", "title": "Деца украсиха елхата за „Българската Коледа“"}
{"url": "https://www.monitor.bg:443/bg/a/view/evandro-s-gnojna-angina-pod-vypros-e-za-cska-dunav-183174", "text": "Гнойна ангина измъчва един от най-добрите футболисти на ЦСКА този сезон – бразилецът Евандро. Нападателят е извън строя и не тренира заради заболяването, като е под въпрос за мача с „Дунав“. Последният двубой на „червените“ за годината е в събота 16 часа на стадион „Българска армия“. Нападателят влезе като резерва в шампионатния мач с „Арда“, но още на терена той се почувствал отпаднал, а след двубоя вдигнал температура. На другия ден Евандро вече бил със силни болки в гърлото, а освен това има и висока температура. Добра новина за треньора на ЦСКА Милош Крушчич пък е завръщането на голмайстора Али Соу. Имаше опасност той да бъде санкциониран за 3 мача от Дисциплинарната комисия заради сбиването от мача с „Арда“ за Купата на България, но в крайна сметка наказанието е за само един двубой и вече е изтърпяно. След мача с „Дунав“ пък ръководството на ЦСКА трябва да обяви и бъдещето на сръбския треньор Крушчич, който най-вероятно ще бъде освободен.", "date": "2019.12.11", "title": "Евандро с гнойна ангина, под въпрос е за ЦСКА - “Дунав“"}
{"url": "https://www.monitor.bg:443/bg/a/view/tyrsjat-koncesioneri-na-plajovete-gradina-centralen-chast-2-i-elenite-183173", "text": "Кабинетът взе решение да бъдат открити процедури по Черноморското крайбрежие (ЗУЧК) за възлагане на концесия за морските плажове \"Градина - Централен\" - част 2 в община Созопол и в комплекс \"Елените\" в община Несебър, област Бургас, съобщи пресслужбата на МС. Предлага се срокът на концесиите да е 20 години. Размерът на минималното годишно концесионно възнаграждение за плажа \"Градина - Централен\" - част 2 е 55 757 лв. без ДДС, а за \"Елените\" - 146 350 лв. без ДДС. Този размер е определен съгласно приетата от Министерския съвет Методика за определяне минималния размер на концесионното възнаграждение за морските плажове-обект на концесия, по реда на чл. 8, ал. 2 и 3 от Закона за устройството на Черноморското крайбрежие. Двата морски плажа ще бъдат обезпечени със задължителните дейности по ЗУЧК - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж и предоставяне на услуги от обществен интерес.", "date": "2019.12.11", "title": "Търсят концесионери на плажовете \"Градина-Централен\"2 и \"Елените\""}
{"url": "https://www.monitor.bg:443/bg/a/view/bylgarija-kategorichna-es-ne-moje-da-uzakoni-istanbulskata-konvencija-bez-syglasieto-ni-183177", "text": "Правителството потвърди пред Брюксел, че нямаме намерение да признаваме Истанбулската конвенция. Министрите приеха позиция, адресирана до Съда на Европейския съюз, в която изрично посочва, че няма как да бъде узаконена Истанбулската конвенция без съгласието на всички страни-членки. Позицията на кабинета е по дело пред Съда на Европейския съюз, което е образувано по искане на Европейския парламент за становище относно присъединяването на ЕС към Истанбулската конвенция. В рамките на делото ЕП отправя два въпроса към Съда на ЕС, по които могат да участват и държавите членки, за да изразят своята позиция по исканите въпроси. Българското правителство дава положителен отговор на въпроса дали за сключването от името на ЕС на Истанбулската конвенция е необходимо Съветът на ЕС да приеме две процедурни решения, по подобие на възприетия при подписването й подход, съобщава правителственият пресцентър. Вторият въпрос се отнася по същество до това дали е съвместимо с учредителните договори на ЕС Съюзът да сключи Истанбулската конвенция без наличие на общо съгласие на всички държави членки, в резултат на което те всички ще бъдат обвързани от тази конвенция. По този въпрос правителството отговаря, че за сключването от името на ЕС на Истанбулската конвенция е необходимо общото съгласие на всички държави членки. България не може да даде такова съгласие поради Решение № 13 от 27.07.2018 г. на Конституционния съд. В него се обявява, че Истанбулската конвенция не съответства на Конституцията на Република България, припомня българското правителство в позицията си до европейския съд. Припомняме, след като ратификацията на Истанбулската конвенция мина през Министерския съвет и стигна до Народното събрание в началото на 2018 г., се разрази дебат не само в обществото, но и сред политическите партии. Президентът Румен Радев също се обяви срещу ратификацията и я нарече \"зле написан закон\".", "date": "2019.12.11", "title": "България категорична: ЕС не може да узакони Истанбулската конвенция без съгласието ни"}
{"url": "https://www.monitor.bg:443/bg/a/view/vojnyt-mari-fredrikson-183162", "text": "Изключително силна и непримирима, воинът Мари Фредриксон се върна на бойното поле, след като победи най-кошмарния си противник – рака, с който беше диагностицирана през 2002 г. Да, ослепя с едното око и почти загуби слуха си, но отново се качи на сцена с Roxette по-силна и мощна. Непобедима. Скритите последствия, които туморът в мозъка и тежкото лечение с химио- и лъчетерапия й бяха оставили, обаче я издебнаха от засада и я застигнаха на 9 декември сутринта, когато късоподстриганата шведска бунтарка отлетя да тества акустиката на рая. Мисля, че никога няма да мога да забравя онази дива вечер през 2011 г., когато възкръсналата Мари, заедно с половинката си от Roxette Пер Гесле, излязоха под проливния дъжда на стадион „Георги Аспарухов“ в София и сглобиха атомна бомба пред очите ни, която избухна още с първия акорд. Периодично шведите се хващаха за главите от мощния рев на публиката, която знаеше всяка дума от техните песни, без да е необходимо дори да владее английски. Пред себе си Мари и Пер виждаха море от „озверели“ фенове с дъждобрани, раздадени от организаторите СМЕ, а непосредствено пред сцената хората бяха вдигнали пластмасовите столове от оркестрината вместо чадъри. За всички невярващи тогава уши дуото подхвана която преля плавно в хита им Joyride. Отидох по работа, тръгнах си фен от този концерт преди осем години. Някак си, след като знаеш как един артист се е върнал от оня свят след борба с тумор в главата, в която й бяха дали 25% шанс да победи, бях почти убедена, че няма да видя Мари в пълния й блясък. Логично е всяко човешко същество да пренареди приоритетите си след подобно сътресение и да се пести, като гледа повече здравето си. Нищо такова не се случи на първия им концерт в София. Мари не само се раздаде, а като че ли присъствието й беше едновременно по-щуро и по-зряло – перфектно дозирано, заради което дори дъждът не можеше да охлади страстите на феновете, които толкова дълго чакаха да ги видят на живо с Пер. За децата на 90-те, за всички, които препълниха стадион „Георги Аспарухов“ и четири години по-късно - „Арена Армеец“, е немислимо да заговорим за Roxette в минало време. Дори и половината от дуото физически вече да я няма, музиката им (и не само тяхната, а всяка добра музика) е непреходна, защото продължава да живее в радиостанциите, в саундтраците на филмите, в спомените за добрите и лошите ни моменти, в първите целувки, в провалените свалки по училищните купони, в дивите танци под висящи дрехи от полилея в семейната панелка... И да, повечето над 30 приемаме смъртта на Мари твърде лично, защото ни беше твърде близка с нейното The Look, It Must Have Been Love, Joyride, Sleeping in My Car, Listen To Your Heart, Dangerous, How Do You Do!, Dressed For Success, Crash! Boom!Bang! Мари Фредриксон е родена на 30 май 1958 г. в Швеция и започва музикалната си кариера като солов артист, който клони към пънка. Има своите локални успехи. С Пер са приятели още като тийнейджъри, а той си има собствена група. и същата година издават първия си албум Pearls of Passion, който веднага ги прави звезди в родината им. Световният им пробив обаче идва с втората им тава Look Sharp! (1988). Според легендите студент на разменни начала си тръгва от Швеция към родния Минеаполис с този втори албум и го занася в местно щатско радио. Така от уста на уста мълвата за дуото се разнася из Америка, а сингълът The Look се превръща в първия, който достига върха на най-престижната класация – Билборд, през 1989 г. Последван е от още три - Listen to Your Heart, Joyride и може би най-известния – баладата It Must Have Been Love, която достига и до номер 3 във Великобритания, и влезе в саундтрака на кинокласиката „Хубава жена“. Набрали инерция Пер и Мари вадят втория си супер успешен албум Joyride през 1991 г. За повече от 30-годишната си кариера Roxette са продали 80 милиона записа по цял свят и са се превърнали в най-популярната шведска банда след ABBA. Дуото обаче винаги е имало една по-силна страна – концертите на живо, където се виждаше пълната им енергия, хармония и творческа харизма. Това ги държеше на върха дори и в края на 90-те, когато вкусовете вече се бяха променили. Но съдбата е имала свои планове, когато през 2002 г. Мари припада в банята в дома си и чупи скула. В болницата й правят ядрено-магнитен резонанс и установяват, че има тумор в главата Следва нечовешко лечение с химио- и лъчетерапия, от която остава сляпа с едното око, почти оглушава и временно е с ограничена подвижност, което я прави неспособна да чете и пише. В определен период след лечението, в продължение на няколко месеца, дори не може да говори. Първата й публична поява е през 2003 г. лично пред краля на Швеция Карл Густаф XVI, от когото заедно с Пер получават кралско отличие. Мари не само оцелява, но се връща от ада на сцена през 2009 г. Мобилизира я едно нейно посещение на солов концерт на Пер в Холандия. Неочаквано тя прави кратко изпълнение преди дуетната си половинка. „Нямаше никакво самочувствие по това време и твърдеше, че не може да пее повече“, спомня си Гесле пред Thе Guardian през 2012 г. “Но така или иначе се качи на сцената и публиката направо полудя – хората плачеха. След това изживяване като че ли стана друг човек и две седмици по-късно ми се обади да ме пита дали не искам да напиша нов албум за Roxette”. Не един, а цели три написват след тази емоционална случка, като последният е Good Karma от 2016-та, годината, в която лекарите отново я съветват да се откаже от голямата сцена. Дуото има 10 студийни албума, а Мари е пуснала и осем самостоятелни, три от които са оглавявали класациите в Швеция. Последното, което излезе с клеймото Фредриксон, е от май 2018 г., когато тя зарадва феновете с новия сингъл Sing Me a Song, с който отбеляза 60-ия си рожден ден. Певицата има дългогодишен щастлив брак с музиканта Микаел Болиос, с когото имат две деца – 26-годишна дъщеря Инез Джозефин и син Оскар, на 23.", "date": "2019.12.11", "title": "Воинът Мари Фредриксон"}
{"url": "https://www.monitor.bg:443/bg/a/view/cacarov-podade-ostavka-prokurorite-vyv-vss-go-nagradiha-183164", "text": "Прокурорската колегия на ВСС прие за сведение молбата на главния прокурор Сотир Цацаров за напускане. Няколко часа преди това парламентът го избра за председател на КПКОНПИ. Цацаров председателстваше за последен път прокурорската колегия и на последната допълнителна точка се оттегли, като бе заменен от Евгени Диков. По предложение на голяма част от прокурорската колегия бе гласувано награждаването на Цацаров с „Личен почетен знак първа степен – златен“ за проявен висок професионализъм, безупречно и образцово изпълнение на служебните задължения и високи нравствени качества. Връчването на отличието е станало след края на заседанието. Цацаров е благодарил и заявил, че е било въпрос на чест и удоволствие да работи заедно с членовете на колегията, научи „Монитор“. Оставката му ще бъде внесена като допълнителна точка в дневния ред на пленума на ВСС в четвъртък, който всъщност ще я приеме. След това съдебните кадровици ще изпратят предложението на президента Румен Радев да издаде указ за освобождаването на Цацаров.", "date": "2019.12.11", "title": "Цацаров подаде оставка, прокурорите във ВСС го наградиха"}
{"url": "https://www.monitor.bg:443/bg/a/view/francija-vdiga-pensionnata-vyzrast-183156", "text": "Новата универсална пенсионна система на френското правителство ще сложи край на специалните пенсионни режими, съществуващи досега, обяви премиерът Едуар Филип, докато представяше подробности за проекта за реформа, предизвикал масови протести и стачки в страната, предаде Ройтерс. В момента във Франция съществуват 42 различни пенсионни режима. Новата система ще гарантира пенсия от минимум 1000 евро на месец за придобилите пълен трудов стаж, заяви Филип. \"Прилагането на новата универсална система ще значи край на специалните режими\", посочи той, като добави, че жените ще са най-големите победители от нея. Премиерът обясни, че реформата ще се прилага изцяло за хората, излизащи на пазара на труда от 2022 г. Ще се запази възрастта за пенсиониране на 62 години, но правителството ще насърчава хората да работят по-дълго време, като използва система на отстъпки и бонуси. Филип очаква до пет години средностатистическият работник да се пенсионира на 64 години. Премиерът все пак прояви гъвкавост към синдикатите за графика за прилагането на плана, като каза, че всеки, на когото му предстоят 17 години до пенсиониране, ще бъде изключен. Пенсионната реформа на френското правителство цели да осигури справедливост, защото ще бъде еднаква за всички, подчерта Филип. Войници, пожарникари, надзиратели в затворите и полицаи ще могат да се пенсионират по-рано. \"Искам да потвърдя пред нашите сили за вътрешна сигурност, че хората, които са изложени на опасна работа, ще запазят възможността си за ранно пенсиониране\", подчерта Филип. В парламента ще започне дебат по законопроекта в края на февруари. \"Твърдо съм решен да доведа докрай тази реформа, защото вярвам, че тя е справедлива\", каза още премиерът. Междувременно вече седми ден продължават стачките срещу реформите, а синдикатите призоваха за още протести на 12 и 17 декември след двете масови демонстрации завчера и в четвъртък миналата седмица.", "date": "2019.12.11", "title": "Франция вдига пенсионната възраст"}
{"url": "https://www.monitor.bg:443/bg/a/view/albert-popov-sred-mladite-koito-promenjat-sveta-183165", "text": "Звездата на родните ски Алберт Попов стана част от селекцията “30 под 30“ на Forbes България за 2019 г. Освен Аби в списъка попадат още двама млади спортисти – 16-годишната шахматистка Нургюл Салимова, която оглави световната ранглиста, и плувецът Антъни Иванов, който направи „Голям шлем“ от финали на големи първенства. Освен тях в селекцията на до 30-годишните, които променят света, място намериха от създатели на иновативен бетон до създатели на нови модни вселени, от борци за намаляване на въглеродния отпечатък до борци за гражданско образование. И ако за Нургюл и за Антъни изпитанията за годината приключиха, то за Алберт тепърва започват. През уикенда той ще участва в състезанията за Световната купа при алпийците във Вал д'Изер (Фр). Организаторите обаче промениха програмата с оглед на прогнозата за лошо време. Така гигантският слалом при мъжете ще се проведе в неделя, а слаломът е насрочен за събота. Началните часове все още не са обявени официално. В генералното класиране за Големия кристален глобус начело е австриецът Матиас Майер с 233 точки.", "date": "2019.12.11", "title": "Алберт Попов сред младите, които променят света"}
{"url": "https://www.monitor.bg:443/bg/a/view/blizo-500-kg-meso-ot-eleni-prodadeno-ot-dvoreca-krichim-183166", "text": "493кг е продаденото дивечово месо от елен лопатар и 207кг от дива свиня от територията на двореца „Кричим”. За всички продадени живи животни и дивечово месо има налични финансово-отчетни документи, както и разрешителни за отстрел. Не е установено наличие на дивечово месо на склад. Това съобщиха от Югозападното държавно предприятие, които стопанисват в момента бившето ловно стопанство на цар Фердинанд. Ветеринарно-медицинското обслужване на животните в стопанството, както и първичният преглед на дивечовото месо се извършва от правоспособен ветеринарен лекар по договор №1/15.02.2019 г. съобразно изискванията на нормативната уредба, уточниха от предприятието. Според информация оттам основният вид дивеч в района на стопанството е еленът лопатар, чийто запас многократно надвишава стопански допустимия. При пролетната таксация през месец март т.г. са отчетени 426 броя, като в това число не влизат новородените през 2019 г. повече от 110 бебета лопатари. Като съпътстващ вид дивеч в ловното стопанството живеят и повече от 60 муфлона. Високата численост на животните на малка площ влошава тяхното физическо и физиологическо състояние. Непровеждането на систематичен подборен отстрел през годините назад е довело и до драстично влошаване на трофейните качества на мъжките индивиди. „Всички дейности на територията на „Държавно ловно стопанство Кричим” се извършват съобразно действащото законодателство и подзаконовите нормативни актове. Няма нарушения нито при ползването и продажбата на дървесина, нито при ползването и продажбата на жив дивеч и дивечово месо. Това са заключенията на 7-членна комисия от представители на Икономическа полиция към ОД МВР Пловдив, инспектори от Регионална дирекция по горите – Пловдив и експерти от ЮЗДП, извършили проверка по документи и на терен в „ДЛС Кричим””, съобщиха от предприето. Оттам уточниха, че инспекцията беше разпоредена от директора на Югозападното държавно предприятие инж. Дамян Дамянов, след твърдения за незаконни дейности в стопанството. На територията на „ДЛС Кричим” няма сърни и никога не е имало, казват още от ЮЗДП. Единствените сърни, които могат да бъдат видяни, са по стените в антрето на царския дворец във вид на трофеи, които са отстреляни до 30-те години на миналия век някъде из Европа и в България. Освен преживните бозайници, в стопанството преди години са неправомерно внесени диви свине, които успешно се размножават, като нанасят щети на парковата растителност, увреждат съоръженията, земеделската продукция и нападат малките на останалите видове дивеч. „За да осигурим комфорт на лопатарите в стопанството, се налага техният брой да бъде сведен до около 150 индивида. На тази база имаме определен план за ползване от 205 животни за ловен сезон 2019/2020 г. Политиката на ЮЗДП е ползването да става чрез разселване на уловен жив дивеч в природата. Това е регламентирано в Закона за лова и опазване на дивеча и правилника за неговото приложение, на базата на които е изготвен ценоразпис, одобрен от министъра на земеделието, храните и горите”, уточнява инж. Дамянов. По думите му в ценоразписа за ловен туризъм е регламентирана и продажбата на дивечово месо. Във връзка с изведени в някои публикации твърдения за „стрелби, хайки и проникване на автомобили в територията на ловното стопанство през нощта”, проверката не установи доказателства за подобни действия. Охраната на стопанството е поверена на фирма „ВТА Секюрити” ООД със сключен договор № ПО-03-31/10.07.2019 г. и се извършва с постоянно физическо присъствие и денонощно видеонаблюдение от страна на фирмата изпълнител. Вместо заключение: Само за година Югозападното държавно предприятие е инвестирало около 360 000 лева за закупуване на техника, ремонт и поддръжка на сградния фонд на територията на „ДЛС Кричим”.  ", "date": "2019.12.11", "title": "Близо 500 кг месо от елени продадено от двореца „Кричим”"}
{"url": "https://www.monitor.bg:443/bg/a/view/njama-postradali-bylgari-pri-navodnenieto-v-dubaj-183159", "text": "Няма данни за пострадали български граждани при наводнението в Дубай, Обединени арабски емирства. Това съобщават от пресцентъра на МВнР.  Също така няма риск за живота и здравето на гражданите, както и необходимост от евакуация. Пътната обстановка в града е сложна, като в района на летище Дубай са налице задръствания поради отводнителни дейности. Въпреки това към момента обстановката на летището е нормализирана, а графика на полетите закъснява минимално. От ведомството препоръчват на пътуващите от летище да се иформират за актуалната обстановка от официалната му интернет страница:    Също така препоръчват пътуващите да се явяват за чекиране по-рано от обичайните 2 часа. Няма данни за отложени полети от и до София.", "date": "2019.12.11", "title": "Няма пострадали българи при наводнението в Дубай"}
{"url": "https://www.monitor.bg:443/bg/a/view/borisov-se-sreshta-sys-stoltenberg-v-kvartirata-na-nato-v-bruksel-183163", "text": "Премиерът Бойко Борисов ще се срещне с генералния секретар на НАТО Йенс Столтенберг на 12 декември в Главната квартира на Северноатлантическия алианс в Брюксел. Укрепването на общото сътрудничество в сферата на сигурността и отбраната ще бъде сред основните теми на срещата, уточниха от кабинета. Във фокуса на разговора ще е и напредъкът по изпълнението на общите задачи в контекста на съвременните световни предизвикателства, както и съвместните военни учения в рамките на НАТО. Последната визита на Столтенберг у нас бе през март тази година.. Преди по-малко от месец Борисов и Столтенберг проведоха телефонен разговор, който още веднъж затвърди доброто партньорство в сферата на засилването на трансатлантическата връзка и опазването на световния мир и сигурност. Всъщност Борисов ще е в Брюксел заради заседанието на Европейския съвет, което трябва да се проведе в четвъртък и петък. То за първи път трябва да бъде председателствано от Шарл Мишел, който зае мястото на Доналд Тукс начело на съвета. Евролидерите трябва да обсъждат примените в климата, бюджета на ЕС, външните отношения, Брекзит.", "date": "2019.12.11", "title": "Борисов се среща със Столтенберг в квартирата на НАТО в Брюксел"}
{"url": "https://www.monitor.bg:443/bg/a/view/pazaryt-na-biznes-imoti-na-6-godishno-dyno-183167", "text": "2019 г. е една от най-слабите за инвестиционния пазар на бизнес имоти у нас през последните седем години. По-слабо е било представянето на пазара само през 2013 г., показват данни на консултантската компания Cushman & Wakefield Forton. През настоящата година е отбелязан спад със 75% на сделките с бизнес имоти спрямо 2018 г. и отдръпване на чуждите капитали. Очаква се местните купувачи да останат доминиращи и през 2020 г. По предварителни данни към декември са приключени инвестиционни продажби на офисни, търговски, индустриални площи и хотели на обща стойност 146 млн. евро. Ако се добавят и покупките на парцели за строителство на бизнес площи, пазарът доближава 200 млн. евро. Сделките за строителни терени са били около 25% от този обем, което е индикатор за продължаваща строителна активност. „Като се има предвид стабилната икономическа перспектива пред България и благоприятните условия за финансиране, има предпоставки за добра инвестиционна активност. От друга страна пазарът на бизнес имоти продължава да страда от ниска ликвидност, слабо предлагане на добър инвестиционен продукт и нереалистични очаквания на продавачите“, коментира Михаела Лашова, управляващ партньор в Cushman & Wakefield Forton. Данните на компанията показват, че през 2019 г. най-добре представените сегменти от гледна точка на придобивания на доходоносни активи са хотелите и офис площите. Очакванията са и през 2020 г. те да запазят потенциала си за сделки предвид завършването на нови висок клас проекти.", "date": "2019.12.11", "title": "Пазарът на бизнес имоти на 6-годишно дъно"}
{"url": "https://www.monitor.bg:443/bg/a/view/elizabet-ii-ne-izlizam-v-pensija-dori-i-sled-95-tata-si-godina-183158", "text": "Наскоро бяха разпространени слухове, че кралица Елизабет II се оттегля и че престолът ще бъде поет от нейния син принц Чарлз. Мнозина смятат, че кралицата е прекарала достатъчен брой години на трона и че дните на нейната старост трябва да се изживеят с лекота, а не с кралски задължения. Британските медии съобщиха, че кралицата ще се оттегли, когато навърши 95 години, но дворецът, както обикновено, не отговори на слуховете. Сега обаче официален отговор се появи: „Няма планове за промяна на положението, когато кралицата навърши 95 години, или когато и да било“, заяви кралското семейство, цитирано от USA Today. Бъкингамският дворец обясни, че кралицата има много правомощия и привилегии, но официално пенсиониране не е възможно без политически усложнения, така че тя остава на трона. Говорител на Кларънс Хаус, официалната резиденция на принц Чарлз, заяви, че няма планове за промяна на кралската йерархия.", "date": "2019.12.11", "title": "Елизабет II: Няма да се пенсионирам дори и след 95"}
{"url": "https://www.monitor.bg:443/bg/a/view/moshenici-probvaha-pechalba-s-mente-evro-v-kazino-183160", "text": "Фалшива 20-еврова банкнота пробваха да вкарат в обръщение двама клиенти на игрална зала в Сливен. Случаят е станал малко преди полунощ на 10 декември, когато добре познатият на криминалистите 44-годишен Димитър Недялков и ортакът му, 38-годишният Пламен Добрев, които междувременно профукали всички си набилчни левчета пробвали да преметнат крупието, предлагайки му фалшивката. Служителят на казиното първоначално приел да им обмени банкнотата и да им предостави жетони за едноръките „бандити“ но след това се усъмнил и потърсил съдействие първо от охранителя , а в последствие и от полицията. Според запознати банкнотата била с много добра изработка, само специалисти можел да открие разликата с истинската. Двамата мошеници са прибрани за 24 часа по закона за МВР, образувано е досъдебно производство за престъпление срещу финансовата и кредитната система, тепъпва ще се изяснява произходът на ментето. Първоначално задържаните твърдяли, че 20-евровата хартийка им била пробутана от румънски шофьор, на когото помогнали да смени гума на ТИР-паркинг.  ", "date": "2019.12.11", "title": "Мошеници пробваха печалба с менте-евро в казино"}
{"url": "https://www.monitor.bg:443/bg/a/view/prashtame-18-sportisti-na-zimnite-mladejki-olimpijski-igri-183161", "text": "18 български състезатели ще участват в третите Зимни младежки олимпийски игри в Лозана (Швейцария) от 9 до 22 януари 2020 година. Съставът беше утвърден днес от Общото събрание на Българския олимпийски комитет (БОК). На форума България ще бъде представена в осем вида спорт, а състезателите ще бъдат с 6 повече в сравнение с предишното издание на Игрите в Лилехамер 2016. Делегацията ще бъде водена от председателя на БОК Стефка Костадинова. биатлон - Валентина Димитрова, Лора Христова, Лора Радковска, Васил Зашев, Красимир Атанасов и Деян Разложки ски-алпийски дисциплини - Юлия Златкова и Константин Стоилов ски бягане - Александър Огнянов сноуборд - Теодора Илиева (сноубордкрос), Влади Камбуров (сноубордкрос) и Даниел Пикет (халфпайп) фигурно пързаляне - Ивелина Байчева шорттрек - Любомир Калчев шейни - Милен Миланов (едноместна и двуместна шейна), Недялко Иванов (двуместна шейна) хокей на лед - Мария Руневска (3х3) и Нино Томов (3х3) /БТА", "date": "2019.12.11", "title": "Пращаме 18 спортисти на Зимните младежки олимпийски игри"}
{"url": "https://www.monitor.bg:443/bg/a/view/bylgarska-kompanija-demonstrira-razrabotka-za-remont-na-bojni-mashini-183146", "text": "Българска компания предложи на МО собствена разработка за ремонт и модернизация на наличните в армията ни бойни машини за пехотата. Прототипът на командирска БВП-2М, разработен от специалистите на „Металика – АБ“ ЕООД бе демонстриран на ЦАТИП-Змейово , според собственика на дружеството Здравко Димитров прогнозната цена е близо 6 пъти по-ниска от тази, която предлагат конкуренти от Русия, които за преоборудването на една машина със сходни способности искат между 1,2 и 1,8 млн долара. Цената пък , предлагана от фирми в ЕС е между 2,5 и 3 млн евра. При модернизацията  ще се използва сегашното шаси на БМП-1, което е на въоръжение у нас.В  новия завод на „Металика АБ“ край Казанлък ще се произвежда куполът, който е снабден с автоматично оръдие, картечница с марката на „Арсенал“ ЕАД  и противотанков управляем комплекс „Удар – М-02“ за изстрелване на 4 ракети за поразяване на танкове, бункери , ниско летящи самолети и хеликоптери. Машината е съоръжена с натовски стандарти системи за димни газове и за управление на огъня. Близо 60 на сто от частите и оръжията ще бъдат български, ако проектът бъде приет за изпълнение в него ще участват и заводите „Терем“. По разработката се работи от няколко години, един от вариантите е бил вече представян на изложението „Хемус“, новият прототип е с множество подобрения, коментира участвалият в демонстрацията зам. министър на отбраната Анатолий Величков. Проектът за ремонт и преоборудване на бойните машини е извън останалите програми за придобиване на новите самолети F16 Bloc 70, закупуване на нови 150  бронирани  машини на стойност 1,240 млрд лв  за Сухопътни войски и две корвети за ВМС. Зам.министърът сподели положителните си впечатления от демонстрацията, по думите му предстои от сухопътни войски да дадат своята оценка и тя да бъде коментирана от Съвета за отбранителни способности. Това можело да се очаква след около 6 месеца .Положителна оценка за демонстрираните способности на модернизираната машина даде и командирът на Втора тунджанска механизирана бригада , бригаден генерал Стоян Шопов, чийто воински път е започнал като механик-водач на танк Т-55 АМ2. В момента върви прегледа на двете оферти за доставка на корветите, които са от класа на леките фрегати, уточни зам. министър Величков, който подсказа че се обмислят и варианти за възстановяването на подводния ни флот, но отказа подробности.Срокът за представянето на оферти от 4 фирми за доставка на  бронираните машини е 16 декември. В новия завод на регистрираната през 90-те години на ХХ в „Металика – АБ“ край Казанлък работят 50 специалисти, там освен куполите за БМП-2М се сглобяват и ракетните снаряди. Собственикът Здравко Димитров сподели, че вече има интерес към разработката, сключени били и договори за модернизация на машини в две африкански държави, които очаквали да бъдат одобрени и реализирани.", "date": "2019.12.11", "title": "БГ компания демонстрира разработка за ремонт на бойни машини"}
{"url": "https://www.monitor.bg:443/bg/a/view/deca-tanciori-spomniha-syzdatel-na-ansambyl-s-praznik-183148", "text": "Едночасов спектакъл поднесоха на старозагорци танцьорите от детския фолклорен ансамбъл „Загорче“ в памет на починалия преди 40 дни създател на формацията в Града на липите хореограф и педагог Венелин Кръстев.Новата зала на културен център „Стара Загора“ едва побра стотиците желаещи да присъстват на концерта родители и близки на децата както и ветерани от формацията, която е една от емблемите на града. 66-годишният хореограф почина след продължило близо 3 месеца състояние на медикаментозна кома след внезапно сполетяло го тежко заболяване, което до кончината му не бе установено от лекуващите специалисти в няколко здравни заведения.Ансамбълът е създаден преди 42 години , през него са преминали над 3 000 момчета и момичета на възраст от 4 до към 17 години , на практика тук са възпитани в любов към българските танци, музика и песни три поколения. В биографията на формацията има близо 50 турнета по света, които Венелин Кръстев и съмишлениците му финансират със собствени усилия и чрез контактите си със сродни ансамбли и български емигранти. Кръстев е създател на повечето от композициите със съдействието и прякото участие на композитора академик Кирил Тодоров. Първият концерт е бил изнесен на 29 септември 1979 година, две години след създаването на ансамбъла към тогавашния Пионерски дом в Стара Загора.Името „Загорче“ е по предложение на Филип Кутев, на 1 700 са били концертите до чествания преди 2 години юбилей.Много пъти на въпроса „Какво е за Вас Загорче“ основателят му е казвал: „Всичко! Има много неща, които не ми харесват и в града и в страната и аз като другите хора често съм искал да се махна. Толкова много съм ходил навън, толкова неща съм видял и зная, че всичко може да бъде много, много по-различно. Често съм се изкушавал да си грабна шапката и да замина. Е, не мога! Не защото не мога, защото цялото ми семейство е навън. Не мога, защото е „Загорче“. Ако го оставя или няма да съществува или няма да е запазената марка „Загорче“!“. Участници и зрители на концерта-възпоменание си обещаха да сторят и невъзможното ансамбълът да продължи да плува в бурните води , защото е не само школа, а и кауза.", "date": "2019.12.11", "title": "Деца танцуваха за хореографа създал ансамбъл „Загорче“"}
{"url": "https://www.monitor.bg:443/bg/a/view/dumata-na-godinata-e-djendyr-neutralno-mestoimenie-183147", "text": "Неутралното по род местоимение \"they\" /те/, използвано на английски за определяне на хората, които не се считат нито за жени, нито за мъже, беше избрано за дума на годината от американския интернет речник \"Мериам-Уебстър\" предадоха АФП и Ройтерс. В САЩ все повече либерали се борят за правото с какво местоимение да бъдат определяни, независимо от пола, с който са се родили. Тази тяхна кауза често намира израз във визитните им картички, подписи на имейли и в акаунтите им в социалните мрежи Тъй-наречените \"небинарни личности\" настояват да бъдат посочвани с неутралното местоимение \"They\". \"Няма никакво съмнение, че тази практика се наложи в английския език и поради тази причина употребата на местоимението беше включено в нашия речник през месец септември\", беше съобщено в сайта на \"Мериам-Уебстър\". Търсенето на \"те\" било скочило с 313 процента за една година. \"Небинарните\" личности се радват на нарастваща популярност в телевизионни сериали и сред звездите, какъвто е случаят с британския певец Сам Смит. От \"Епъл\" също включиха напоследък \"неутрални\" в полово отношение емотикони в последната версия на софтуера си, припомня агенцията.", "date": "2019.12.11", "title": "Джендър местоимението стана Дума на годината"}
{"url": "https://www.monitor.bg:443/bg/a/view/antyni-djoshua-pokaza-uvajenie-kym-familija-pulevi-183149", "text": "Световният шампион по бокс за професионалисти Антъни Джошуа демонстрира уважение към фамилия Пулеви, коментирайки бъдещия си съперник Кубрат Пулев и семейството му. Джошуа не е от боксьорите, които се използват словесни нападки към опонентите си, но пък често пести сериозните похвали. Затова думите му за Кобрата правят впечатление. \"Кубрат Пулев идва със страхотни успехи в аматьорския бокс и е от боксово семейство. Брат му също се боксира\", заяви британецът. Колкото до другия възможен следващ противник Олександър Усик, Антъни Джошуа каза: \"Той е от отлична школа в бокса, която учи как да удряш и да не те удрят. Знам неговите слабости и силни страни. Това е мач, който чакам с нетърпение. Кобрата обаче е все по-близо до мечтания мач за световната титла в бокса, ако се съди по мнението на влиятелния промоутър Еди Хърн. Той призна, че до Коледа му предстоят му разговори с президента на IBF Дарил Пийлълс и шефът на WBO Франсиско Валкарел. \"Пулев през април към момента изглежда сигурно. През март Усик ще се бие с Дерик Чисора и след това, а по-късно през годината, може да излезе срещу победителя от Пулев и Джошуа. Така изглеждат нещата сега\", коментира Хърн. За по-малкия брат на Кубрат - Турвел и американеца Дешон Уебстър в петък предстои кантар преди двубоя между тях в зала \"Колодрума\" в Пловдив в събота. Утре от 18 часа в популярен търговски център в града е и откритата тренировка на всички звезди от боксовата гала вечер.", "date": "2019.12.11", "title": "Антъни Джошуа показа уважение към фамилия Пулеви"}
{"url": "https://www.monitor.bg:443/bg/a/view/osvobodiha-ngapet-sreshtu-11-000-evro-v-brazilija-183152", "text": "Френският волейболен национал Ървин Нгапет бе освободен от ареста в Бело Оризонте (Бразилия), след като бе платена гаранция от 11 000 евро. Звездата на „Зенит“ (Казан) бе обвинен в сексуален тормоз от 29-годишна бразилка, след като приключи световното клубно първенство по волейбол за мъже в Бетим. Френският спортист пристигна на заседанието на съда, облечен в униформата на затворническата система на Минас Жерайс, след като прекара нощта в ареста. Вчера сутринта Ървин Нгапет пристигна в Париж, придружаван от своя агент Лука Нови. Френският национал замина веднага за Белгия, където „Зенит“ среща местния „Маасейк“ в първата си среща от Шампионската лига. Ръководството на клубът от Казан все още не е реагирало на случилото се в Бело Оризонте. Възможно е руският гранд да наложи сериозна глоба на френския волейболист. Според адвоката му Дино Марилиа Нгапет е направил „глупост с лош вкус“. „Моят клиент веднага се извини пред целия свят“, сподели той.", "date": "2019.12.11", "title": "Освободиха Нгапет срещу 11 000 евро в Бразилия"}
{"url": "https://www.monitor.bg:443/bg/a/view/krusharski-se-tochi-za-dubyl-kani-se-na-levski-183154", "text": "Собственикът на „Локомотив“ (Пловдив) Христо Крушарски си пожела дубъл в България и нови изяви в евротурнирите. „Ще е трудно да направим дубъл, но ние ще се борим, категоричен бе босът. - ЦСКА 1948 не са за подценяване, може да извадят някой лев и да опитат да ни отстранят. Колкото до шампионата - 7 точки не са много. Видяхте ли „Ботев“ (Пловдив)? За 5 мача взеха 15 точки, от предпоследни вече се борят за шестицата. Ще дишаме във врата на „Лудогорец“ до последно“, сподели Крушарски. Той отказа да хвърли вина върху съдиите, като обяви, че футболистите му сами са виновни за изпуснатите точки. Освен това Крушарски не пропусна да коментира и предстоящия мач с „Левски“, който е в неделя от 14.15 ч. „Нашето ниво се вдигна в много мачовете от евротурнирите. Един отбор израства в тежките битки. Не знам дали сте правили статистика за головете на „Локомотив“, както и кой не е вкарал за тима. Само аз не съм вкарал, защото не съм играл. Алмейда има 4 гола от 10 мача като защитник. Езе има голове. Луков няма, но сега ще му дам да бие дузпа, за да влезе в тази класация. Дано да е срещу „Левски“, защото там ще ми е най-приятно. Ще играем мъжки срещу тях“, завърши колоритният собственик на „смърфовете“.", "date": "2019.12.11", "title": "Крушарски се точи за дубъл, кани се на „Левски“"}
{"url": "https://www.monitor.bg:443/bg/a/view/greta-tunberg-e-lichnost-na-godinata-spored-tajm-183150", "text": "Малката екоактивистка Грета Тунберг бе определена за личност на годината на авторитетното списания \"Тайм\". Така Тунберг се превръща в най-младият човек, окичвал корицата на 92-годишната вече традиция на списанието. Тя е родена на 3 януари 2003 г. в Швеция. Става известна с поставяне началото на движението „Училищна стачка за климата“ от ноември 2018 г. Движението нараства до световен мащаб след конференцията COP24 през декември същата година. Активността ѝ започва през август 2018 г., когато нейната повтаряща се самотна стачка Skolstrejk för klimatet („Училищна стачка за климата“) пред шведския парламент в Стокхолм, привлича медийното отразяване. На 15 март 2019 г. около 1,4 милиона ученици от цял свят се присъединяват към нейния призив в стачките и протестите. На 13 март 2019 г. трима членове на норвежкия парламент от опозиционната Социалистическа лява партия, която има 12,5% от местата в парламента, номинират Тунберг за кандидат за Нобелова награда за мир. Тунберг отговаря, че е „поласкана и много благодарна“ за номинацията. Само преди ден бразилският президент Жаир Болсонаро нарече Тунберг \"изчадие\", с което си навлече гнева на екоактивистите.", "date": "2019.12.11", "title": "Грета Тунберг е личност на годината според \"Тайм\""}
{"url": "https://www.monitor.bg:443/bg/a/view/vietnamka-se-pravila-na-bylgarka-na-ukraino-polskata-granica-183134", "text": "27-годишна виетнамка е била арестувана на ГКПП Корчова между Украйна и Полша при опит да влезе на територията на европейския съюз с български документи за самоличност. Специфичните антропологични черти накарали граничарите да се усъмнят в българския й произход и се оказало, че всички документи са фалшиви. При граничната проверка на влизане в Полша жената се легитимирала с български задграничен паспорт. Граничарите я попитали дали има други документи и виетнамката показала лична карта и шофьорска книжка все на „нейно име“. И това не убедило проверяващите и при последвалата детайлна проверка на документите се оказало, че и трите са фалшиви. Пътничката е арестувана, при последвалия обиск се оказало, че в багажа й се намират автентичните й виетнамски документи за самоличност. Чак тогава признала, че българските фалшификати са купени от неин сънародник, за да може по-лесно да пътува в страните от Европейския съюз, обясни майор Елжбиета Пикор, говорител на Бешчадския отдел на Гранична полиция в Полша. В съответствие на полския НПК виетнамката се е съгласила на място на споразумение и е приела доброволно наказание от 8 месеца затвор условно с две години изпитателен срок, след което е върната в Украйна. От началото на годината служителите на граничния пункт са осуетили 750 опита за влизане в Полша с фалшиви документи.", "date": "2019.12.11", "title": "Виетнамка се правила на българка на украино-полската граница"}
{"url": "https://www.monitor.bg:443/bg/a/view/globiha-bashta-dyrpal-ushite-na-detska-uchitelka-183135", "text": "Баща на малко дете от монтанското село Мадан отнесе 1000 лева глоба за нападение над детска учителка. Присъдата е на районния съд в Монтана. На 25 април 54-годишният мъж налетял на даскалицата в центъра на селото, започнал да я удря по лицето и главата, дърпал й ушите и скубал косите й. Затова му е повдигнато обвинение за нанасяне на лека телесна повреда на учителка в забавачката „Щастливо детство” във връзка с изпълнение на нейните служебни задължения. По закон това се наказва с до 3 години затвор. По време на делото подсъдимият обяснил, че е нанесъл побой на учителката, защото в детската градина тя дърпала ушите на дъщеря му и я тормозела. Пред магистратите подсъдимият изказал съжаление за стореното и помолил за по-леко наказание. Съдът признал агресивния мъж за виновен, но го освободи от наказателна отговорност и му наложи административно наказание, като го глобил с 1000 лева. Решението подлежи на обжалване и протестиране в 15-дневен срок пред Окръжен съд в Монтана.", "date": "2019.12.11", "title": "Глобиха баща, дърпал ушите на детска учителка"}
{"url": "https://www.monitor.bg:443/bg/a/view/nu-jork-tajms-izbra-top-10-aktiori-na-godinata-spisyk-183144", "text": "Вестник „Ню Йорк Таймс“ публикува списък на десетте звезди, които са се справили най-добре с поверените им роли през вече отиващата си 2019 годината. Повечето от тях са избрани поради факта, че са се превъплътили в други артисти или реални личности“, гласи част от текста на популярното издание. Към всеки актьор е написано и заради участието си в коя продукция е намерил място в Топ 10, като списъкът не е със състезателен характер.", "date": "2019.12.11", "title": "„Ню Йорк Таймс“ избра Топ 10 актьори на годината (СПИСЪК)"}
{"url": "https://www.monitor.bg:443/bg/a/view/sacheva-zakona-za-socialnite-uslugi-njama-da-otnema-deca-183153", "text": "Закона за социалните услуги не цели отнемането на деца, това заяви министърът на труда и социалната политика Деница Сачева пред журналисти в парламента. От ведомството са категорични, че всяка тема заложена в закона е коментирана отделно, с цел да се изясни всичко в него. Повод за дебатите е преекспонирането на някои заложени в закона промени, които бяха разтълкувани в обществото като възможност за отнемане на деца от родителите им. Патриотите настояват Закона за социалните услуги да се отложи за 6 месеца, От ГЕРБ са склонни да отложат засега действието на закона, както поискаха Патриотите, но за по кратък срок. В същото време от ОП подкрепиха Деница Сачева за министър именно срещу ангажимента й да отложи въпросния закон, който провокира обществено напрежение. Предстои социалното министерството да проведе разговори с всички парламентарно представени партии, с националното сдружение на общините, изпратена е молба за среща и до Светия Синод. Ще има и срещи с протестиращите, неправителствени организации, организации на хора с увреждания, уточни още Сачева. Целта на този закон е да се въвеждат стандарти за качество, да има по-голяма инвестиция в социалните работници – в тяхното обучение и квалификация допълни още социалният министър. Сачева уточни, че в момента съществуват над 1350 социални услуги, като от тях едва 15% се извършват от неправителствени организации, а останалите 85% - от общините. Родители многократно излизаха на протест срещу новия закон за социалните услуги и текстовете в него, които влизат в сила от януари. Въпреки разяснението на правителството протестиращите твърдят, че законът дава твърде много власт на държавата и неправителствените организации. От министерството разясниха още, че се опитват да разговарят с всички в максимално кратки срокове, а целта е Закона за социалните услуги да бъде разяснен и подчерта, че ще сезира прокуратурата, ако се потвърди, че има хора, които съзнателно се опитват да всяват страхове и да рушат социалната система. Ще бъдат проведени регионални дискусии в 6 области в държавата, така че да се съберат максимално много гледни точки.", "date": "2019.12.11", "title": "Сачева: Законът за социалните услуги няма да отнема деца"}
{"url": "https://www.monitor.bg:443/bg/a/view/velikijat-magistyr-na-maltijskija-orden-na-poseshtenie-u-nas-183157", "text": "Великият магистър на Суверенния военен хоспиталиерен орден на Св. Йоан от Йерусалим Родос и Малта ще е на държавно посещение у нас по покана на  президента, съобщиха от администрацията на Румен Радев. Фра Джакомо Дала Торе дел Темпио ди Сангуинето ще е на държавно посещение на 12 и 13 декември. В делегацията е и Великият канцлер Албрехт Фрайхер фон Бьозелагер. Тази година България и Суверенният Малтийски орден отбелязват 25 години от установяване на дипломатически отношения. Един от най-древните християнски ордени е установил дипломатически отношения със 109 държави и осъществява благотворителна, социална и хуманитарна дейност по цял свят. От 2005 г. до днес посолството на Суверенния Малтийски орден у нас е организирало над 350 различни инициативи в 107 населени места в България. Сутринта в четвъртък на площад  „Св. Александър Невски“ ще се състои церемонията по официалното посрещане на Великия магистър. След това той ще положи венец пред паметника на Незнайния войн. По-късно е предвидена среща „на четири очи“ на „Дондуков“ 2 с Румен Радев и  пленарни разговори на официалните делегации. В 11.10 часа, в Гербовата зала, ще бъде валидирана илюстрована пощенска карта по повод 25 години от установяването на дипломатически отношения между България и Суверенния Малтийски орден. Това ще бъде последвано от съвместни изявления на Радев и фра Джакомо Дала Торе дел Темпио ди Сангуинето.  В петък пък е предвидено двамата да открият първия по рода си у нас високотехнологичен апарат за рехабилитация на деца с церебрална парализа. Оборудването е осигурено и инсталирано в Специализираната болница за рехабилитация на деца с церебрална парализа „Света София“ в София от посолството на Суверенния Малтийски орден у нас. В рамките на посещението си у нас Великият магистър ще се срещне с председателя на НС Цвета Караянчева, предвиждат се и срещи със Светия синод на Българската православна църква, с Главното мюфтийство.", "date": "2019.12.11", "title": "Великият магистър на Малтийския орден на посещение у нас"}
{"url": "https://www.monitor.bg:443/bg/a/view/pyrvi-polet-na-grajdanski-elektricheski-samolet-v-istorija-183136", "text": "Kaнaдcĸa aвиoĸoмпaния тecтвa ycпeшнo пъpвия изцялo eлeĸтpичecĸи гpaждaнcĸи caмoлeт в cвeтa. Maĸap пoлeтът дa e пpoдължил eдвa 3 минyти, тoй дaвa нaчaлo нa eлeĸтpичecĸaтa epa в aвиaциятa. Наrbоur Аіr, нaй-гoлямaтa aвиoĸoмпaния в Ceвepнa Aмepиĸa зa пoлeти c xидpoплaни и mаgnіХ, ĸoмпaниятa, нaпpaвилa peвoлюция в eлeĸтpичecĸaтa aвиaция, ca тecтвaли ycпeшнo пpeoбopyдвaния шecтмecтeн caмoлeт DНС-2 Наvіllаnd Веаvеr пo peĸa Фpeйзъp, в близocт дo Pичмънд, зaдвижвaн oт двигaтeл mаgnі5000 cъc 750 ĸoнcĸи cили. Toй e бил пилoтиpaн oт изпълнитeлния диpeĸтop и ocнoвaтeл нa Наrbоur Аіr - Гpeг Maĸдyгъл. \"Днec нaпиcaxмe иcтopия\", cпoдeля тoй.", "date": "2019.12.11", "title": "Първи полет на граждански електрически самолет в историята"}
{"url": "https://www.monitor.bg:443/bg/a/view/tejka-katastrofa-zatvori-pytja-ruse-bjala-183139", "text": "Тежка катастрофа е станала днес към 12,35 часа на международния път Русе – Бяла. По първоначални данни са се сблъскали два микробуса в района на разклона за село Пиргово, при което са пострадали четирима души. На мястото са изпратени линейки, екипи на пожарната и на полицията. Пътят в участъка е затворен. Леките автомобили се отклоняват по обходен маршрут през с. Басарбово, а тировете изчакват. Тежкотоварните коли се спират в района на Бяла и преди с. Иваново.", "date": "2019.12.11", "title": "Тежка катастрофа затвори пътя Русе – Бяла"}
{"url": "https://www.monitor.bg:443/bg/a/view/majkata-na-anton-petrov-vrychi-koledna-stipendija-na-uchenik-183141", "text": "Майката на трагично загиналия в Кербала русенец Антон Петров – Иванка Петрова, връчи днес коледна стипендия на ученик от Професионалната гимназия по речно корабостроене и корабоплаване в Русе. Получи я деветокласникът Стефан Димитров на скромна церемония в училището пред специалния кът, посветен на Антон. Това е 16-ата по ред коледна стипендия, която дава майката на ученик от гимназията, в която синът й е завършил средното си образование. Тя се връчва в дните около 14 декември – рождената дата на Тони. „На 14 декември Антон трябваше да навърши 42 години. Докато имам възможност, ще връчвам тази стипендия, за да зарадвам някого за Коледа и в памет на сина ми“, каза Иванка Петрова. Всяка година ръководството на училището определя на кого да бъде дадена стипендията. Ученикът може и да не е отличник, но да има добродетели – да е отговорен, състрадателен, справедлив – качества, каквито е притежавал Антон. Антон Петров загина на 26-годишна възраст при атаката на база „Индия“ в Кербала. На 156-ия ден от началото на мисията му в Ирак – към 12,45 часа местно време на 27 декември 2003 г., в района на базата се взривява кола бомба. Освен Антон Петров загиват Георги Качорин, Иван Инджов и Свилен Киров. В болницата в Багдад умира и Николай Саръев.", "date": "2019.12.11", "title": "Майката на Антон Петров връчи коледна стипендия на ученик"}
{"url": "https://www.monitor.bg:443/bg/a/view/gildijata-na-dizajnerite-na-kostumi-objavi-nominaciite-za-godishnite-si-nagradi-183140", "text": "Създателите на облеклата за продукции като \"Игра на тронове“, \"Имало едно време в Холувид\" и \"Междузвездни войни: Възходът на Скайуокър\" са сред номинираните за 22-рите годишни награди на американската Гилдия на дизайнерите на костюми. В категорията за постижения в съвременен филм ще се надпреварват проектантите на облеклата за \"Хубав ден в квартала\", \"Да свалиш Уолстрийт\", \"Вади ножовете\", \"Пералнята\" и \"Куин и Слим\". За постижения в исторически филм са номинирани дизайнерите на костюмите за \"Долимайт е моето име\", \"Имението Даунтън\", \"Джоджо Заека\", \"Имало едно време в Холивуд\" и \"Рокетмен\". Дизайнерите за продукциите \"Аладин\", \"Отмъстителите: Краят\", \"Капитан Марвел\", \"Господарка на злото 2\" и \"Междузвездни войни: Възходът на Скайуокър\" ще се борят за отличие в категорията за научнофантастичен филм/ фентъзи. Сред номинираните за дизайнерски постижения в телевизионни продукции са създателите на костюмите за епизоди от \"Големите малки лъжи\", \"Убивайки Ийв\", \"Чернобил\", \"Короната\", \"Удивителната госпожа Мейзъл\", \"Историята на прислужницата\" и \"Игра на тронове\". С почетни награди на професионалната организация за заслуги и цялостно творчество ще бъдат удостоени съответно Мери Елън Фийлдс и Майкъл Каплан. С приз за изключително сътрудничество пък ще бъде удостоен режисьорът Адам Маккей. За носителка на отличието \"В светлините на прожектора\" е избрана актрисата Чарлийз Терон. Наградите на Гилдията на дизайнерите на костюми ще бъдат раздадени на 28 януари в хотел \"Бевърли Хилтън\" в Бевърли хилс. В ролята на водеща за церемонията ще влезе актрисата Минди Кейлинг.", "date": "2019.12.11", "title": "Гилдията на дизайнерите на костюми обяви номинациите за годишните си награди"}
{"url": "https://www.monitor.bg:443/bg/a/view/panov-18-mlrd-lv-sa-investirani-do-momenta-v-obshtinite-183142", "text": "18 млр. лв. са били инвестиране до момента в българските общини. Това заяви председателят на Националното сдружение на общините Даниел Панов при откриването на форум, посветен на встъпване в мандат на новите кметове. „До сега приоритет бяха вложенията в инфраструктурата, в изграждането на улици, училища и болници. Вече ще трябва да работим по зелени политики, умни градове и опазване на околната среда“, заяви Панов. Той подчерта, че предстои труден мандат. По думите му, ще е необходим диалог и обща работа на кметове от различни по големина общини, подкрепени от различно политически сили.", "date": "2019.12.11", "title": "Панов: 18 млрд. лв. са инвестирани до момента в общините"}
{"url": "https://www.monitor.bg:443/bg/a/view/shvedska-lekarka-vyrna-nobel-zaradi-handke-183138", "text": "Шведската лекарка и писателка Кристина Доктаре, която е носител на Нобеловата награда за мир през 1988 г., обяви, че ще върне наградата си в знак на протест срещу награждаването на австрийския писател Петер Хандке, съобщават световните медии. Като лекар на ООН през 1992 г. Доктаре първа оповести за системното насилие по време на войната в Босна и Херцеговина и разказа за случващото се там. В Стокхолм се събраха стотици граждани, за да протестират срещу решението на Шведската академия да присъди Нобеловата награда за литература на Хандке.  В свое обръщение към тях Кристина Доктаре показа медала си и заяви, че ще върне своята награда, което беше посрещнато с аплодисменти от хората. Тя напомни за войните на Балканите, от където е информирала за случващите се там зверства. Пред събралите се граждани Доктаре разказа за вонята на разложени тела и за ужасите, на които е била свидетел. „Докато съм жива, ще свидетелствам за истината за ужасната война, за да не бъде тя никога отричана”, подчерта носителката на Нобел за мир. Номинирането на Петер Хандке доведе до остри реакции, особено в Босна и Херцеговина, Косово, Албания, Турция и Хърватия. Австрийският писател е известен със своите радикални идеологически възгледи, дясна ангажираност и открита подкрепа на политиката на Слободан Милошевич през 90-те години. Номинирането му доведе и до оставката на двама от членовете на Нобеловата комисия за литература, а Албания, Турция, Хърватия и Северна Македония обявиха, че няма да откликнат на поканата да участват в церемонията по връчването на Нобеловите награди.", "date": "2019.12.11", "title": "Шведска лекарка върна Нобел заради Хандке"}
{"url": "https://www.monitor.bg:443/bg/a/view/13-efektivni-prisydi-po-deloto-za-radikalen-isljam-v-pazardjik-183124", "text": "Ахмед Муса, който проповядвал радикален ислям в частната джамия „Абу Бекир“ в ромския квартал „Изток“ в Пазарджик, бе осъден на 8,5 години затвор от местния Окръжен съд, както и 9500 лв. глоба в полза на държавата. Съдия Кристина Пунтева даде още 12 ефективни присъди и една условна на подсъдимите по т.нар. ислямистко дело в града, които са обвинени за проповядване на омраза на религиозна основа, изразяваща се във верска нетърпимост към непрактикуващите и неизповядващите салафитското течение на исляма и пропагандиране на война чрез разпространение на идеите на терористичната организация „Ислямска държава“. 3,5 г. решетки и глоба от 7000 лв. даде съдът на Ангел Симов, Стефан Димитров, Йосиф Минчев и Орхан Бързак. 6 от подсъдимите получиха по 2,5 г. с 6000 лв. глоба - Стефан Александров, Светослав Манчев, Ерджан Смаил, Александър Иванов, Райко Кърталов и Рангел Илиев. На Веселин Стефанов и Ненко Щерев бяха определени присъди от по 2 години ефективно, а Александрина Ангелова беше единствената с условно осъждане от 2.5 г. с 4 години изпитателен срок, като за срока на наказанието си ще посещава пробационен служител. Магистратите постановиха и мерките на останалите 13 да бъде подписка, а спрямо Муса- задържане под стража, която влиза в сила след излежаване на настоящата му присъда в случай че няма окончателно произнасяне по делото. Съдебният процес започна през февруари 2016 г., а обвинителният акт бе внесен на 1 юли 2015 г. от Окръжна прокуратура – Пазарджик и беше три пъти връщан от съда, като втория път прокуратурата обжалва пред Апелативен съд – Пловдив, но той потвърди определението на съдия Пунтева. По време на процеса защитниците на подсъдимите поискаха отстраняването на прокурора по делото Недялка Попова заради“ предубеденост“ от нейна страна, но държавният обвинител остана в залата, след като проверката на Софийска градска прокуратура бе прекратена. Обвиняемите бяха задържани при две акции на прокуратурата и ДАНС, проведени на 25 ноември 2014 г. и на 31 март 2015 г. в областите Пазарджик, Пловдив и Смолян. Подсъдимите са Ахмед Муса, Ангел Симов, Стефан Александров, Светослав Манчев, Ерджан Смаил, Стефан Димитров, Александрина Ангелова, Йосиф Минчев, Александър Иванов, Орхан Бързак, Райко Кърталов, Ненко Щерев, Веселин Стефанов и Рангел Илиев.  ", "date": "2019.12.11", "title": "13 ефективни присъди по делото за радикален ислям в Пазарджик"}
{"url": "https://www.monitor.bg:443/bg/a/view/kabinetyt-vyzloji-na-aviotrjad-28-da-kupi-nov-samolet-183145", "text": "Правителството възложи на Авиоотряд 28 да сключи договор за покупката и доставката на нов самолет. Това става ясно от решение, взето на заседанието на кабинета тази сряда. С него всъщност МС дава зелена светлина на на генералния директор н Авиоотряд 28 да преговаря за покупката на въздухоплавателно средство за изпълнение на полети със специално предназначение. Резултатът от преговорите ще бъде докладван на Министерския съвет за приемане на постановление. Със същото решение се възлага да бъдат проведени необходимите процедури, съгласно българското законодателство, за изграждане на хангар за съхранение и техническо обслужване. Правителственият \"Фалкон\" претърпя пореден инцидент в средата на ноември, когато премиерът Бойко Борисов се връщаше от Солун. Тогава навигационната система на самолета отказа. Това е един от многото инциденти с правителствения самолет за последните години. Освен Фалкон-а, властта - в това число президент, премиер, шеф на НС и министри, изпозлват за задгранини пътувания и друг самолет. Това е правителствения Еърбъс А319, който обаче е много по-голям.", "date": "2019.12.11", "title": "Кабинетът възложи  на Авиоотряд 28 да купи нов самолет"}
{"url": "https://www.monitor.bg:443/bg/a/view/grisho-za-sravnenijata-s-federer-veche-ne-e-zabavno-183143", "text": "Най-добрият ни тенисист Григор Димитров често бе сравняван с легендарния Роджър Федерер в първите години на кариерата си в АТР тура и получи прозвището \"Бейби Фед\". Вече на 28 години българинът за пореден път повтори, че това отдавна не му допада. \"Когато бях дете, го намирах за забавно, но вече не е така. Хората трябва да спрат с това\", коментира пред \"Тennisworld\" първата ни ракета. Той говори и за хобитата си извън корта, и подчерта, че държи на отношенията си с феновете. \"Връзката с публиката е много важна. Тя е в основата на всичко. Обичам да се състезавам за хората повече от всичко друго. Да даваш максимума за публиката е страхотно. Обичам компютрите, но вече нямам толкова време. Но имам доста различни хобита. Като например да карам коли, както и доста други неща. Обичам спорта. Аз съм спортист, няма как да не го харесвам. Старая се да гледам възможно най-много спорт, просто седя и гледам. Може би предпочитам баскетбола, но нямам достатъчно време\", сподели тенис звездата ни. Като потвърждение, че Григор Димитров не харесва сравненията с Федерер е една от най-любопитните размяна на реплики между играч и фен от публиката през сезона. По време на мача със Стан Вавринка в Париж най-добрият ни тенисист сервираше, за да стигне до 6:6 във втория сет от оспорвания сблъсък, когато зрител от публиката се провикна \"Хайде, бейби Федерер\". Гришо очевидно бе раздразнен от това и момент по-късно отговори с \"Да ти приличам на бебе?\", преди отново да се фокусира върху играта. След края на изминалия сезон стана ясно, че Димитров е сред най-ефективните тенисисти в топ 20, когато е изправен пред точка за пробив. Хасковлията е спасил 96% (24/25) от шансовете за съперника при резултат 15:40, което го нарежда на първо място в класацията по този показател. След него са Стан Вавринка с 88% (44/50), Фабио Фонини с 84.6% (33/39), Денис Шаповалов с 83.3% (45/54) и Стефанос Циципас 80.5% (66/82). Григор Димитров ще започне новия сезон на ATP Cup в Австралия, където ще бъде играещ капитан за отбора на България. Отборният турнир се провежда от 3 до 12 януари, а българите са в група с Великобритания, Белгия и Молдова. Малко преди това Гришо ще се включи и в демонстративен турнир.", "date": "2019.12.11", "title": "Гришо за сравненията с Федерер: Вече не е забавно "}
{"url": "https://www.monitor.bg:443/bg/a/view/real-m-bez-zvezdite-si-sreshtu-bruj-183098", "text": "Тази вечер ще се изиграят последните мачове в груповата фаза на Шампионската лига в групи “А“, „B”, \"C\" и \"D\". Това означава, че днес вече окончателно ще станат ясни имената на още два отбора, които ще се класират на 1/8-финалите в турнира. В група “А“ е ясно че ПСЖ печели първото място, а „Реал” (Мадрид) е втори. Интригата тук е около третата позиция. За момента „Брюж“ е трети с точка повече и по-добри показатели от „Галатасарай“. В последните мачове белгийците приемат „Реал“, а ПСЖ е домакин на „Галатасарай“. Старши треньорът на “Реал” Зинедин Зидан реши да спести сили на някои свои футболисти и ги остави извън списъка за двубоя за гостуването Белгия. Капитанът Серхио Рамос и Тони Кроос остават в Испания и ще се готвят за неделния двубой с “Валенсия”. Гарет Бейл е възстановен, но извън сметките са контузените Марко Асенсио, Еден Азар, Хамес Родригес, Лукас Васкес, Марсело и Мариано Диас. В група “B” “Байерн“(Мюнхен) е първи, а „Тотнъм“ втори независимо от последните мачове. И тук интригата е около третото място. „Цървена звезда“ има преднина от две точки, но гостува в пряк сблъсък на „Олимпиакос“. В група “C” цели три отбора таят надежди за второто място - „Шахтьор“ с 6 т., „Динамо“ (Загреб) с 5 т., и „Аталанта“ с 4 т. „Манчестър Сити“ вече си осигури първото място в тази група. В последните срещи „Шахтьор“ е домакин на „Аталанта“, а „Динамо“ посреща „Манчестър Сити“. В група “D” „Ювентус“ вече си осигури първото място. „Атлетико“ (Мадрид) е домакин на „Локомотив“ (Москва) и при победа се класира за осминафиналите. „Байер“ (Леверкузен) изостава с точка от „дюшекчиите“, а в последната си среща е домакин на „Ювентус“. Германците се нуждаят от задължителна победа и провал на “Атлетико“. Група “А“: 22 ч. Брюж – Реал (М), . ПСЖ – Галатасарай Група “B“: 22 ч. Байерн – Тотнъм по bTV Action,  Олимпиакос – Цървена звезда Група “С: 19.55 ч. Шахтьор (Д) – Аталанта по Ринг, Динамо (З) – Манчестър Сити по bTV Action Група “D”: 22 ч. Атлетико (М) – Локомотив (М), Леверкузен – Ювентус по Ринг  ", "date": "2019.12.11", "title": "„Реал“ (М) без звездите си срещу „Брюж“"}
{"url": "https://www.monitor.bg:443/bg/a/view/ek-vyzduhyt-v-sofija-e-opasen-za-vasheto-zdrave-183127", "text": "София е на трето място в света по замърсяване на въздуха, съобщи БГНЕС, позовавайки се на световните агенции за измерване на чистотата на въздуха. Според Европейската агенция по околна среда въздухът в София е с най-високо замърсяване и е реално опасен за човешкото здраве. По данни на Агенцията дори и днес, когато има вятър и мъглата от фини прахови частици се разсея, въздухът остава опасен за здравето на столичани. Най-голямо замърсяване на въздуха се случва нощем, като пикът му е бил в неделя срещу понеделник, сочат данните. Това означава, че наистина битовото отопление е виновникът за опасния въздух в столицата, както съобщи по-рано днес кметът Йорданка Фандъкова. Ситуацията е идентична за събота, неделя, понеделник и вторник, когато въздухът отново е бил с превишени стойности, които са опасни за здравето. От Агенцията отбелязват, че районите с отровен въздух са Павлово и Хиподрума. Европейската агенция по околна среда на Еврокомисията използва държавните станции за измерване на въздуха, които са няколко в София. Това означава, че и държавните и общински власти трябва да са наясно с нормите на превишение на праховите частици. В борбата със запрашаването и опасния въздух ръководството на Столична община въведе безплатни буферни паркинги, но не и „зелен билет“. От Европейската агенция по околна среда окачествяват въздуха в столицата като „много нездравословен“, като индексът на замърсяване е оцветен в тъмнолилаво – най-високата степен на замърсяване. Според международния сайт за чистота на въздуха – airvisual.com, София се нарежда на трето място в света по опасно мръсен въздух. Само стойностите в Делхи (Индия) и в Лахор (Пакистан), с малко превишават мръсотията, която софиянци дишат. Дори жителите на градове като Дака, (Бангладеш) и Мумбай (Индия) дишат по-чист въздух от жителите на София. Тази висока позиция в класацията на сайта София „завоюва“ за първи път.", "date": "2019.12.11", "title": "ЕК: Въздухът в София е опасен за вашето здраве"}
{"url": "https://www.monitor.bg:443/bg/a/view/afektiran-ot-bavno-dvijenie-na-trolej-chupi-chistachkite-mu-183130", "text": "Афектиран шофьор на лек автомобил, който бил ядосан, че тролейбус в Пазарджик бавно се движел по една от улиците на града, счупил чистачките на транспортното средство, но бил задържан и отведен в полицията. Това съобщи говорителят на местната Областна дирекция на МВР Мирослав Стоянов. Случката се разиграла в ранния следобед в понеделник. Непосредствено след кръгово кръстовище тролейбусът бил настигнат от лек автомобил „Фолксваген“. Немското возило било управлявано от млад мъж, който вероятно се афектирал от бавното движение на тролея в кръстовището. Той спрял колата си и без да му мигне окото, отишъл до тролейбуса и счупил двете чистачки на предното панорамно стъкло. Секунди по-късно, все едно нищо не е станало, се качил обратно на автомобила и отпрашил по пътя си. Свидетели на отмъщението станали и други пътуващи по направлението, а за случилото се шофьорът на потърпевшия тролейбус, собственост на „ Тролейбусен транспорт“ в града, записал номера на афектирания младеж и подал сигнал в Районното управление на полицията в Пазарджик. Скоро след това бил установен извършителят на вандалската проява, който се оказал пазарджиклията Д.Г. - 24 г. Той е задържан в ареста на полицейското управление в Пазарджик, а спрямо него се води бързо производство.", "date": "2019.12.11", "title": "Афектиран от бавно движение на тролей чупи чистачките му"}
{"url": "https://www.monitor.bg:443/bg/a/view/evroizbori-a-ch-s-i-chernobil-naj-tyrsenite-dumi-ot-bylgarite-prez-google-183126", "text": "Евроизбори, АЧС и Чернобил най-търсените думи от българите през Google от януари досега, сочи проучването „2019 година на търсене“ на мегасайта. Освен това често сме искали да знаем какво е „Брекзит“ (излизането от ЕС на Великобритания), „Инфлуенсър“ (човек на свободна професия) и „ЗМИП“ (Законът за изпиране на пари). Българинът е искал да знае още що е електрическа тротинетка и какво се е случило в Чернобил. Сред значимите събития, за които българинът е търсил информация в глобалната търсачка на Google през 2019 попадат „Черен петък“, „Изтекли данни от НАП“, пожарът в „Нотр Дам“, “Местни избори“ и раздаването на наградите „Оскар“. Григор Димитров застана начело на най-търсените спортисти. В тройката попадат Кубрат Пулев и Антъни Джошуа. Най-добрият български алпиец Алберт Попов следва Анди Руис в тази категория. В тази категорията най-търсени личности попадат Грета Тунберг, Мария Габриел и Беър Грилс. Колоритни личности, като Ицо Хазарта, Папи Ханс и Милко Калайджиев са се наредили сред класираните музикални изпълнители, редом със световните супер звезди Били Айлиш и Малума, като класацията се води от популярният с вокалните си имитации Стефан Илчев. И тази година образованието е на фокус, като сред търсенията попадат „Skolo.bg”, „Европейско кенгуру“ и „Подкрепа за успех“. Футболният двубой България - Англия е водещ при спортните събития, където попадат и вечното дерби Левски - ЦСКА, както и мачове от международните първенства. Втори спорт по популярност сред сънародниците ни е тенисът, като вниманието са привличали US Open, Wimbledon и Australian Open. За първи път тази година разделът с кинопродукции се оглавява от българско заглавие -„Доза щастие“, следван от блокбъстъри, като „Аквамен“, „Жокера“ и „Отмъстителите: Краят“. Резултати от изборите в ЕС, Морбили Чернобил, Африканска чума, Брекзит, Легионерска болест, Електронна винетка, ЗМИП, Инфлуенсър, Електрическа тротинетка, Папа Франциск, Цветан Цветанов, Джени Суши, Александра Сърчаджиева, Димитър Маринов, Борис Бонев, Силвена Роу, Грета Тунберг, Мария Габриел, Беър Грилс Черен петък, НАП изтекли данни, Нотр Дам, Местни избори, Оскари Стефан Илчев, Кристина Димитрова, Мила Роберт, Папи Ханс, Нели Рангелова, Ицо Хазарта, Милко Калайджиев, Billie Eilish, Малума, Стенли Григор Димитров, Кубрат Пулев, Антъни Джошуа, Анди Руис, Алберт Попов, Доза щастие, Аквамен, Жокера, Отмъстителите: Краят След, Имало едно време в Холивуд, Гробище за домашни любимци, Капитан Марвел, Роди се звезда, Зелената книга България -Англия, Левски -ЦСКА, US Open 2019, Ливърпул -Барселона, Левски -Лудогорец, Wimbledon 2019, Australian Open 2019, България -Чехия, Англия -България, Лудогорец -Ференцварош  Български реалити формати и сериали: Пътят на честта, Игри на волята, Женени от пръв поглед, Дяволското гърло, Маскираният певец, Като две капки вода, България търси талант, Откраднат живот, Фермата, Денят на бащата Shkolo.bg, Подкрепа за успех, Матури 2019, Европейско кенгуру, Резултати НВО 7 клас", "date": "2019.12.11", "title": "Евроизбори, АЧС и Чернобил най-търсените думи от българите през Google"}
{"url": "https://www.monitor.bg:443/bg/a/view/bylgarija-posledna-v-es-po-digitalna-ikonomika-183133", "text": "България е последна в Европейски съюз (ЕС) в индекса за дигитална икономика и социални услуги. Спрямо миналата година, когато сме били на 26-то място, сега сме 28-ми и е налице влошаване. Това стана ясно по време на заключителна конференция за проект за дигитализация на малките и средни предприятия, провела се в Българската търговско-промишлена палата. В класацията Финландия е първа, а позициите ни се влошават. “Причина не е това, че у нас не се случват процеси, но другите държави се движат с по-динамични темпове от България”, каза експерт-анализаторът Любомир Левичаров. В друга класация обаче, в която участват 115 държави, България е в средата - 58-то място. „Има още много работа да се свърши - далеч сме от електронно правителство, а точно малките и средните предприятия се нуждаят от такъв достъп - те нямат безброй заети и специалисти, които да извървяват пътя на администрацията“, каза председателят на БТПП Цветан Симеонов. От работодателската организация представиха и проучване относно използването на технологии от фирмите, както и нагласите им за тях. По ниво на дигитализация, 60% се имат за напреднали, а 31% мислят, че са на начално ниво. 46% имат иновационна стратегия, но масата или 54% нямат. “Стратегията е предпоставка за високата конкурентоспособност на компания, а повече от половината нямат такава”, каза Левичаров. Над 68% посочват, че служителите имат повече от добри дигитални умения, 29% смятат, че само част от заетите ги притежават, а 3% са на мнение, че подчинените им нямат добра дигитална култура. Въпреки това, експертите прогнозираха, че основна пречка за бизнеса през 2020 г. ще е липсата на квалифицирани кадри. Това показват проучвания на палати в ЕС, както и на нашата. Цели 56% са инвестирали в дигитализация за последните 3 години от необходимост, 22% не са. 10% са отвърнали, че тези инвестиции не са приоритет, а 11% не могат да си го позволят. 1% пък смятат, че нямат необходимите умения. Най-често компаниите инвестират в ново оборудване, софтуер и технологии (40%), а 18% пък предпочитат да дават средства за обучение на персонал. Проучването показва още, че у нас бизнесът се притеснява за работните места, които ще изчезнат вследствие на роботите. Негативното мнение е основно на възрастните, което е 20%. Преобладаващи са позитивните нагласи към изкуствения интелект - 52%. Само 2% са абсолютно сигурни, че работата им може да бъде свършена от робот. 41% смятат, че роботите могат отчасти да ги заместят, а 48% са абсолютно сигурни, че са незаменими. Проучването е направено през пролетта година като в него участват 1104 анкетирани. 554 от тях са граждани, а 550 - компании. От БТПП препоръчаха да се създадат административни облекчения за бизнеса като се създаде връзка между различните ведомства. Така няма да се налага да се обикаля по няколко дни между институциите.", "date": "2019.12.11", "title": "България последна в ЕС по дигитална икономика, в света сме 58-ми"}
{"url": "https://www.monitor.bg:443/bg/a/view/pravitelstvoto-prie-promeni-v-systava-na-nadzornija-syvet-na-noi-183128", "text": "Министерският съвет прие решение за промени в състава на Надзорния съвет на Националния осигурителен институт. По закон надзорът се състои от по един представител на всяка от национално представителните организации на работодателите и синдикатите и равен на тях брой членове, определени от правителството, един от които задължително е заместник изпълнителен директор на Националната агенция за приходите. Във връзка с решение на Народното събрание от 3 декември за персонални промени в Министерския съвет се освобождава досегашният член на правителството в Надзорния съвет на НОИ Бисер Петков и се определя нов член - Деница Сачева. Също така, по предложение на Министерството на финансите от състава на Надзорния съвет на Националния осигурителен институт е освободена Илияна Владова, като за нов член се определя Росица Спасова - началник на отдел в дирекция „Държавни разходи“ в Министерството на финансите.", "date": "2019.12.11", "title": "Правителството прие промени в състава на Надзорния съвет на НОИ "}
{"url": "https://www.monitor.bg:443/bg/a/view/cacarov-oshte-dnes-podavam-ostavka-pred-vss-183125", "text": "Сотир Цацаров още днес следобед ще депозира оставката си пред ВСС като главен прокурор. Това заяви самият той в кулоарите на НС, след като бе избран от депутатите за шеф на КПКОНПИ. По думите след това би следвало да има произнасяне от пленума на ВСС и решение, което да е и предложение до президента за освобождаването му. Самият държавен глава пък трябва да издаде указ за предсрочно освобождаване. \"Няма да изчакам датата 10 януари, защото мисля, че за доброто на двете институции - прокуратурата и на комисията, е добре всеки от ръководителите да поеме своите правомощия\", разясни още Цацаров в кулоарите на НС. Той даде да се разбере, че не би трябвало негов заместник да продължи мандата. По думите му в момента, в който има указ за неговото освобождаване, няма да има пречка Иван Гешев да встъпи в длъжност. \"В деня, в който аз отстъпя и съм освободен, няма пречка той да встъпи в следващия ден\", аргументира се Цацаров и добави :\"Това и ще направим\". След като депозира оставката си, на следващия ден ВСС би трябвало да проведе заседание на пленума. Така всъщност днес следобед Цацаров ще председателства за последен път прокурорската колегия.Той разясни, че решението на ВСС има качество на предложение до президента за предсрочното освобождаване на главния прокурор. каза той. Цацаров поясни, че няма срок в който президентът е длъжен да подпише указа за неговото освобождаване, но не вярва, че държавният глава ще го бави. Цацаров отрече да е бил в конфликт на интереси докато е траела процедурата за главен прокурор. Той припомни, че законът му давал срок от 30 дни да отстрани несъвместимостта. \"Ако имах по-дълъг мандат, щях да бъда още 30 главен прокурор. Аз няма да бъда\", увери той. Наред с това той коментира и случая с отравянето на Емилиян Гебрев и връзката с това на Сергей Скрипал, след като преди ден прокуратурата публикува данни от разследването по казуса. Цацаров поясни, че това не са всички резултати, известни на разследването. Работело се изключително интензивно и с чужди партньори и не напразно експертиза била възложена на лаборатория на ФБР. \"Основанията, които ни карат да мислим, че има тясна връзка - не между двете престъпления, а между лицата - е че има съвпадения сред обвиняемия по делото Скрипал и негови посещения у нас\", поясни Цацаров. Разследващият екип е започнал да разплита местата, които са постени от руския гражданин и други, които са го посещавали или са се засичали в полетите към България. по отношения на които са извършени съответните действия\", каза още той. Цацаров коментира и дали се е разпознал в думата \"батка\" от изказването на шефа на ВКС Лозан Панов, които избирали следващия главен прокурор. \"Ако това, че председател на Върховен  съд ще използва този език и ще нарече премиер и главен прокурор две батки и от това ще се почувства по - велик и силен, щом това го прави щастлив.. Коледа е. Всички трябва да са щастливи\", добави той. Цацаров отказа да коментира изказването на премиера Борисов, че поръчал на парламентарната квота във ВСС да подкрепи Лозан Панов за шеф на ВКС. По повод идеята независим прокурор да разследва и контролира главния прокурор, Цацаров поясни, че има изричен ангажимент, че препоръките на Венецианската комисия ще бъдат изпълнени в рамките на конституционни ред у нас. От там насетне правителството реагира политически, изпълнявайки този ангажимент, каза тя.Въпросът според него имал и юридическа страна - дали това е най-добрият законопроект. По думите му това все още е трудно да се каже и затова той не пожела да коментира дали този модел ще бъде работещ. Цацаров призова да не се отрича нещо, което още не е прието и да се е родило. каза той. Той даде да се разбере, че КС е този, който казва дали един закон противоречи на конституцията, а не \"един куп специалисти\". По думите му Венецианската комисия предлага определени модели, а дали те съответстват на българския конституционен ред било проблем, който трябва да решат държавните органи. Той категорично отрече твърденията, че в решението на комисията има препоръки за промяна на структурата на прокуратурата. Цацаров коментира и старото предложение за контрол над \"тримата големи\". По думите му той въвеждал механизъм за контрол на главния прокурор, но за двамата шефове на ВКС и ВАС създавал своеобразен имунитет и предпазна бариера срещу неоснователни действия на прокуратурата спрямо тях. \"За да ги пипнат с пръст трябваше решение поне на 17 члена на ВСС\", каза той и добави,че тук логиката била сбъркана. \"И тя се сбърка политически\", аргументира се той. Относно това дали Борисов е оказал влияние върху парламентарната квота във ВСС,за да подкрепят Лозан Панов за шеф на ВКС, Цацаров препоръча този въпрос да се зададе и на самия Панов. \"Премиерът каза, че те са си говорили много пъти с г-н Панов. След като са си говорил много пъти, то този разговор има двама души. Не може единият от тях да каже, че има търговия с влияние\", заключи Цацаров. Отказа да даде оценка за мандата си. Иначе самите дебати в пленарна зала продължиха близо два часа. Какви бяха мотивите на депутатите и с колко гласа бе избран Цацаров,  Поправките в НПК за независимия прокурор, който да разледва главия прокурор, не са противоконституционни. Това даде да се разбере в кулоарите на НС правосъдния министър Данаил Кирилов. Категоричен съм, че не противоречи на Конституцията, добави той. По думите му са спазени трите изисквания на Венецианската комисия за този прокурор, който ще бъде завеждащият отдел \"Инспекторат\" към ВКП. Той ще има собствен, седемгодишен мандат, ще се избира от друг орган   - прокурорската колегия на ВСС и неговите актове няма да подлежат на контрол от главния прокурор.", "date": "2019.12.11", "title": "Цацаров: Още днес подавам оставка пред ВСС (ОБНОВЕНА)"}
{"url": "https://www.monitor.bg:443/bg/a/view/bulgargaz-predlaga-2-po-evtino-sinio-gorivo-za-sledvashtoto-trimesechie-183131", "text": "„Булгаргаз“ предлага почти 2% по-евтино синьо гориво за следващото тримесечие, съобщиха от държавното газово дружество. Фирмата предлага на КЕВР да утвърди цена на природния газ за първото тримесечие на 2020 г., в размер 43,98 лв./MWh (без цени за достъп, пренос, акциз и ДДС) за крайни снабдители на природен газ и за лица, на които е издадена лицензия за производство и пренос на топлинна енергия. В сравнение с утвърдената за четвърто тримесечие на 2019 г. цена (без цени за достъп, пренос, акциз и ДДС), предложената за първото тримесечие на 2020 г. е по-ниска с 1,94% или с 0,87 лв./MWh. Намалението на цената се дължи на очакваните по-ниски разходи за доставка, във връзка с промяна на точката на доставка, считано от 1 януари 2020 г., като същият се предвижда да бъде на пункта Странджа/Малкочлар, намиращ се на границата на между Турция и България. Както е известно, „Булгаргаз“ ЕАД води преговори с ООО „Газпром експорт“ за намаление на доставната цена на природния газ за страната. Въпреки че срокът за постигане на споразумение изтече на 3 декември, двете страни продължават преговорите, като българската страна настоява доставната цена за българския потребител да отразява развитието на цените на ликвидните континентални газови хъбове и действащите гранични цени за Германия, Франция и Италия. Интересът на двете страни предполага преговорите да бъдат приключени в най-кратък срок.", "date": "2019.12.11", "title": "„Булгаргаз“ предлага 2% по-евтино синьо гориво за следващото тримесечие"}
{"url": "https://www.monitor.bg:443/bg/a/view/osigurjavat-oshte-1-38-mlrd-lv-za-dovyrshvaneto-na-am-hemus-183129", "text": "Министерският съвет пое ангажимент за осигуряване на 1 380 000 000 лв. по бюджета на МРРБ за изграждането на последните 88,9 км от АМ „Хемус“. Това е участъкът между 222-ри и 310-ти километър - след връзката с пътя Русе - Велико Търново до строящия се в момента участък Белокопитово - Буховци. За целта се увеличава размерът на ангажиментите за разходи, които МРРБ може да поеме през 2019 г. Средствата ще бъдат предназначени за изготвянето на технически проекти и изпълнение на строително-монтажните работи в отсечката в периода до 2022 г. От тях През миналата година правителството предостави 1,3 млрд. лв. за строителството на 134 км в отсечката от Боаза до връзката с пътя Русе - Велико Търново. Цялостното доизграждане на АМ „Хемус“ е основен приоритет в Управленската програма на правителството, тъй като бъдещето на Северна България и модернизирането на региона е свързано със строителството на автомагистралата и осигуряването на бърза и безопасна пътна комуникация между София и Варна. В момента в експлоатация са участъците от София до Боаза и от с. Белокопитово до Варна, с обща дължина от около 180 км. Неизградената част, започваща от п. в. „Боаза“ и завършваща при с. Белокопитово, ще свърже вече изградените участъци от двете страни на магистралата. Участък 1 е с дължина 15,26 км. Започва от Боаза, където ще приключва изграждащата се в момента отсечка, и ще е до пресичането с път III-307 Луковит - Угърчин (км 87+800 до км 103+060), включително пътен възел „Дерманци“. Участък 2 е 19,2 км. Той е от края на пътен възел „Дерманци“ - при пресичане с път III-307 Луковит - Угърчин, до връзката с път III-3005 Радювене - Катунец, включително пътен възел „Каленик“ (от км 103+060 до км 122+260). Участък 3 е 17,08 км. Той ще започва от края на пътен възел „Каленик“ при пресичането с път III-3005 Радовене - Катунец до връзката с път II-35 Плевен - Ловеч, включително и п. в. „Плевен“ (от км 122+260 до км 139+340). Участък 4 е 26,8 км. Той е от края на п. в. „Плевен“ при пресичане с път II-35 Плевен - Ловеч до път III-301 Летница - Ловеч, включително пътен възел „Летница“ (от км 139+340 до км 166+144.09). Участък 5 е 23,2 км. Той е от края на пътен възел „Летница“ при пресичането с път III-301 до път III-303 Бутово - Павликени, включително и пътния възел (от км 166+144,09 до км 189+344). Участък 6 е 32,6 км. Започва от края на пътния възел на път III-303 Павликени - Левски до път 1-5 Русе - Велико Търново, включително и пътния възел (от км 189+344 до км 222+000). С поетите като ангажимент от страна на правителството 1 380 000 000 лв. ще се изгражда отсечката от 222-ри до 310-ти км. Обособени са следните три участъка по нея: Участък 7 е 43,6 км. Той е след пресичането на път I-5 Русе - Велико Търново до км 265-ти км при пресичането с път II-51 Бяла - Търговище. Участък 8 - 33,5 км. Отсечката е след пресичането с път II-51 Бяла - Търговище и е до връзката с път II-49 Търговище - Разград. Участък 9 - 11,9 км. Този участък е от пресичането с път II-49 и до изграждащия се в момента участък Белокопитово - Буховци, при пресичането на път I-4 с път III-5102). За изграждането на трите участъка се подготвя процедура за сключване на договор по чл. 14, ал. 1, т. 6 от Закона за обществените поръчки, приложими за публичните възложители, какъвто е Агенция „Пътна инфраструктура“ с държавното дружество „Автомагистрали“ ЕАД. МРРБ е едноличен собственик на 100% от капитала на „Автомагистрали“ ЕАД и правата на държавата в дружеството се упражняват от министъра на регионалното развитие и благоустройството. АПИ също е второстепенен разпоредител на бюджетни средства към министъра на регионалното развитие и благоустройството.", "date": "2019.12.11", "title": "Осигуряват още 1,38 млрд. лв. за довършването на АМ „Хемус“"}
{"url": "https://www.monitor.bg:443/bg/a/view/djonsyn-na-pyt-da-specheli-izborite-s-malka-prednina-183132", "text": "Британският премиер Борис Джонсън е на път да спечели мнозинство от 28 депутатски места при парламентарните избори утре. Това сочи прогноза на социологическата агенция ЮГав, цитирана от Ройтерс. Това е силно понижение на прогнозата спрямо миналия месец, когато се очакваше консерваторите да поведат с 68 места. Консервативната партия на Джонсън може да спечели 339 места в 650-местния парламент спрямо получените 317 в изборите от 2017 година. Опозиционната Лейбъристка партия може да си осигури 231 места, което е понижение спрямо 262 места през 2017 година. Ноемврийската прогноза за лейбъристките депутати обаче бе 211. Според ЮГав около модела има такава несигурност, че е възможно никоя партия да не успее да получи мнозинство. След обявяването на прогнозата британската лира поевтиня спрямо долара. Финансовите пазари се опасяват, че при парламент без мнозинство ще се проточи несигурността дали и кога Великобритания ще напусне ЕС, което в момента се планира да стане на 31 януари. В допитването са участвали 105 600 души. Вчера по-малка социологическа агенция, Фоукълпойнт, прогнозира мнозинство от 24 места за Джонсън спрямо предишните очаквания за предимство от 82 места.", "date": "2019.12.11", "title": "Джонсън на път да спечели изборите с малка преднина"}
{"url": "https://www.monitor.bg:443/bg/a/view/v-sliven-zadyrjaha-dvama-myje-s-falshiva-valuta-183119", "text": "Криминалисти на \"Икономическа полиция\" в Сливен са задържали двама мъже, извършили плащане с фалшива валута. Това съобщиха от ОДМВР - Сливен. На 10 декември в игрална зала в град Сливен Д. Н., на 44 години, и П. Д., на 38 години, прокарали в обръщение банкнота с номинал от 20 евро. Двамата са задържани малко след получаване на сигнала. Мъжете са от град Сливен, те са отведени в районното управление и задържани за 24 часа. По случая е образувано досъдебно производство.", "date": "2019.12.11", "title": "В Сливен задържаха двама мъже с фалшива валута"}
{"url": "https://www.monitor.bg:443/bg/a/view/predkoledna-isterija-ili-kogato-v-ushite-ti-kynti-jingle-bells-183072", "text": "Здравейте, мили хора! Това съм отново аз-Лудото майче. И сигурно и вие като мен вече сте обзети от предколедна треска. И няма как да не е така, след като чаветата говорят само за джуджета, подаръци, играчки и писма до дядо Коледа. - „Мамо, мамо. Кога ще ме навести джуджето? Ще ми остави ли лакумства? А ще имам ли предизвикателства? Какво ще получа, ако съм била послушна? И кое джудже ще ме навести?“, пита второкласничката. - „Ами ти кое искаш-Алабастър, който отговаря за непослушните деца, или пък Мери Захарния бонбон? Тя носи сладкиши и е помощник в кухнята“, питам я аз. - Нека бъде Мери! Обичам лакумства!“, казва момиченцето ми. Всичко започна още в последния ден на ноември, когато лавирайки между работата, училището, готвене и т.н.домакински задължения, трябваше да измайсторя коледния календар на дъщеря ми. Нали все пак идва 1 декември, исках да й подготвя изненада. Все пак декември е месец на чудесата. Така изприпках до магазина за сувенири, който Слава Богу се намира в близост до офиса ми. Накупих цветни листи и реших собственоръчно да изработя календара за моето момиче. След това накупих няколко сладкишчета, за да й оставям всеки ден по едно. Разбира се, ако е слушала джуджето Мери Захарния бонбон. Така всяка вечер, след като приключа десетките задължения в къщи, трябваше да пиша послание от джуджето Мери и да оставям по едно лакумство от нея. „Явно нашето джудже е бедничко, сигурно има ограничен бюджет, защото оставя само по едно десертче, а не зарежда календара наведнъж!“, смее се баща й. - Мамооо, да не си ти Мери, нещо този почерк ми напомня на твоя!“, казва детето. - „Ти пък! Как така ще съм аз! А и няма как да имаш всички лакумства наведнъж. Ами, ако не си слушала или пък не си изпълнила зададената задача? Има си правила!“ - „Между другото, имаме Коледен концерт след 10 дни, нали ще дойдеш, мамо. Трябва обаче да купим бяла блуза, бяла пачка. Нали съм снежинка. Трябва и подаръци да купим за всички, нека отидем в мола. Ами елхата, мамо, елхата. Трябва да я украсим...“, не спира да бърбори детето. В същото време се сещам, че и в офиса подготвяме парти за децата, като за целта сме извикали Дядо Коледа. Такаааааа. Задачките май стават доста. - „Жена, ще пътуваме ли? Баща ти днес ми звъня, човекът пита. Кани ни за Бъдни вечер. Трябва да се подготвим“, пита ме мъжът ми. Общо взето всяка година по това време е истерия. Особено, когато пътуваме. То е приготвяне на багажи. Майка ми звъни непрекъснато, за да знае точната дата, дали ще й помогна за трапезата на Бъдни вечер, какви подаръци да се вземат... То не е едно. Общо взето само миналата година пропуснахме, защото се местихме в новата си къща. Най-сетне имахме наш дом. Ама то не бяха ремонти, багажи, пренасяне...Точно преди Нова година. Беше забавно. Много е приятно на 31 декември по обед мъжът ти да ти свързва пералнята и да оправя мивки, защото не сте сколасали да се оправите. А хората мислеха къде да празнуват. Та помня как просто спретнах една баница и едни пържоли във фурната и със сетни сили влязох в банята в осем вечерта, та посрещнахме и ние Новата година. Само след няколко дни пък хуквам за подаръци. На детето, но и за четиримата племенници. Вече планът кънти в главата ми. На Денис-пушка. Това си поиска дребният. На Митко-багер или камион. Валчо е по-ученолюбив, детето иска енциклопедии и е луд по животните. Нещо такова трябва да измисля. Дъщеря ми пък иска трико за художествената гимнастика. Вече написа и писмо до Дядо Коледа. Но да е с пачка и палци, все едно е балерина. За Мариела, голямото дете на брат ми, дори нямам идея. Общо взето ще лудна. Вече в ушите ми кънти Jingle Bells. Виждам се как обикалям припотена мола,блъскайки се в целия народ, който се е юрнал да пазарува за празниците. Все едно светът свършва. Добре, че детето вече е голямо. Защото помня и един други времена, в които чакаш да заспи, поне за да хапнеш нещо. И накрая и ти да се строполиш на леглото, капнала от умора. Та, и това е успокоение. Затова, весел празник! И внимавайте в мола. Ако джуджетата са започнали и на вас да ви говорят, имате нужда от почивка. Или може би от чудеса!", "date": "2019.12.11", "title": "Предколедна истерия или когато в ушите ти кънти Jingle Bells "}
{"url": "https://www.monitor.bg:443/bg/a/view/gorja-ceh-za-otpadychna-plastmasa-v-rakitovo-183122", "text": "Пожар е избухнал в цех за преработка на отпадъчна пластмаса в гр. Ракитово. Това съобщават от Главна дирекция „ Пожарна безопасност и защита на населението“. Сигналът е бил подаден във вторник в 15.33 ч. в оперативния център на Регионалната дирекция „Пожарна безопасност и защита на населението“ в Пазарджик и веднага към мястото са били изпратени противопожарни екипи от участъка в Ракитово и Районната служба ПБЗН във Велинград. В битката с пламъците са участвали 11 огнеборци, но въпреки усилията им са били унищожени 300 кв.м метална покривна конструкция, 4 тона отпадъчна пластмаса, две машини-дробилки за пластмаса, един сепаратор, 4 транспортни ленти, 2 помпи за вода и два вентилатора, както и 4 съда за вода с обем от 1 тон. Благодарение на усилията на пожарникарите от Ракитово и Велинград са били спасени 200 кв.м от цеха и две сгради, намиращи се в съседство.", "date": "2019.12.11", "title": "Горя цех за отпадъчна пластмаса в Ракитово"}
{"url": "https://www.monitor.bg:443/bg/a/view/kalin-vrachanski-pie-do-dyno-183086", "text": "Актьорът Калин Врачански се нагърби с тежка задача – да се разплати с призраците от тъмното си минало и да вкара живота си в релси. Начинание, което се оказва трудно за човек, който се бори със зависимост към алкохола. Разбира се, не става въпрос за житейски проблеми на звездата от „Господин Х и морето“, а за нова роля. Той даде гласа си назаем на бившия детектив и настоящ алкохолик Петър, който е главно действащо лице в новия български аудиосериал „До дъно“. Сред основните персонажи са още дъщеря му Дара и Стела, която търси отмъщение. Личните им истории се разгръщат и с помощта на ретроспективни моменти. Освен че в „До дъно“ има любовната нишка, в сценария е важна и връзката баща-дъщеря. Авторката на аудиосериала е Анна Пеева - политолог по образование, сценарист по призвание е и графичен дизайнер на вестник „Монитор“. намигна тя. Основата на сюжета Пеева поставя още преди 10 години с написани пет изречения на лист, които наскоро порастват в сценарий. „Нямах абсолютно никаква представа какво се случва и какво ще се случи. Сценарият се пишеше сам в един момент. Той засяга много лични отношения, но акцентът е в това, че за да оправи отношенията си с околните. Петър е един човек, който наистина е стигнал дъното, заради своя алкохолизъм и се опитва да се измъкне от миналото си“, разказа още пред „Монитор“ колегата ни. Аудиосериалът започва с първия ден, в който героят на Врачански е решил да спре пиенето и се развива в десет епизода от по 60 минути всеки. Поредицата „До дъно“ е част от оригиналното българско съдържание на стрийминг платформа Storytel Original, която вече има над 700 заглавия на нашия език в портфолиото си и покрива цяла Северна Европа.", "date": "2019.12.11", "title": "Калин Врачански пие „До дъно“"}
{"url": "https://www.monitor.bg:443/bg/a/view/monotonnijat-svjat-na-tesla-eksplodira-v-cvetovete-na-vilner-183107", "text": "Сивият дигитален мрак в интериора на един безшумен автомобил може да бъде оживен от стилна и позитивно предразполагаща комбинация от висококачествени материали, вписани в оригиналния дизайн на пътническото пространство. Този път дизайнерите от най-доброто българско ателие Vilner са преработили интериора на Tesla Model 3, като са създали една неповторима атмосфера на тишина, спокойствие и пленително гостоприемство, което ви обгръща като домашна дреха. Това е плетеница от тъкани и материи с магнетични цветове и изтънчен аромат, които изпълват със смисъл и жизнен тонус симбиозата от форма и функция – олицетворение на изискания перфекционизъм, който кореспондира с висшата академична класа на изящните изкуства. Ръчно изваяният шедьовър на студио Vilner подкупва с рафиниран лукс, който поглъща сетивата. Част от тъмната основа на фабричната екокожа в интериора на Tesla Model 3 е запазена, така че направените впоследствие промени да изпъкнат още по-ярко. В центъра на композицията е тюркоазената вълнена дамаска с декоративен релеф, подобен на пепит. С нея са облечени основните части от седалките и облегалките. Същият цвят, но вече в по-равен десен, в който проникват почти незабележими кафяви нишки, се дублира още веднъж върху страничните колони и централната конзола, като обхваща изцяло сектора около прозрачния люк на покрива. Твърде рафинираната и монотонна атмосфера в купето на оригинала, в която доминират всички нюанси на черното, контрастира и със светлите акценти на кожените елементи с топъл меден оттенък, интегрирани към седалките, облегалките за глава и двата горни ръба на централната конзола. При Tesla Model 3 стандартното арматурно табло е заменено от самостоятелен сензорен екран, а на негово място е поставен декоративен дървен панел. При преработката, направена от Vilner, присъствието на този семпъл елемент е допълнително подчертано, тъй като част от кожата, използвана за тапицерията на вратите е с подобен цвят и така се създава усещането, че таблото плавно прелива към тях. Сенниците и предпазните колани също са подменени с цветни, както е декориран и малкият детайл на волана с надпис Airbag. Всичко това придава на един типичен за дигиталната епоха автомобил неподправена изисканост, характерна за отдавна отминали времена, изпълнени с безметежност и идеализъм.", "date": "2019.12.11", "title": "Интериорът на Tesla експлодира в цветовете на Vilner"}
{"url": "https://www.monitor.bg:443/bg/a/view/chiflicite-trjabva-da-sa-po-malki-183005", "text": "Повече справедливост за малките и средни земеделски стопани настоява омбудсманът доц. Диана Ковачева. Това става ясно от становището, което новият общественик защитник на републиката е внесъл до министъра на земеделието, храните и горите Десислава Танева във връзка с новия проект на Закона за земеделските земи, съобщават от пресецентъра на институцията. Проектът е качен за обществено обсъждане на интернет страницата на МЗХГ.    Мерките, които предлага Ковачева са повече от революционни, ако законотворците се съобразят с тях. Омбудсманът настоява за адекватно данъчно облагане на едрата поземлена собственост. Един от най-съществените моменти е да се ограничи притежаването и ползването на земеделски земи. Също така тя настоява за леснен достъп до земя на безимотни и малоимотни граждани. Ковачева иска да се установят минимални размери на арендните/наемните плащания. Също така рентата да се обвърже с предоставянето на европейските субсидии. Според Диана Ковачева трябва да се въведе извънсъдебен ред за споровете, които са свързани с плащанията за ползването на земеделските земи.    „Част от предложенията са и мерки, препятстващи концентрацията на собственост и ползване на земя, пише в мотивите си Общественият защитник. Те са в съответствие с препоръките от „Доброволните насоки за отговорно управление на земеползването, рибарството и горите в контекста на националната хранителна сигурност” на Организацията по прехрана и земеделие, на Резолюцията на Европейския парламент от 27 април 2017 г. относно актуалното положение във връзка с концентрацията на земеделска земя в ЕС. Ковачева визира и Тълкувателното съобщение на Комисията, според което държавата може да ограничи монопола на едрите собственици в защита на по-слабите. А в България това са милионите дребни собственици на земеделски земи, както и дребните и средните ползватели”, пише в становището си омбудсманът.", "date": "2019.12.11", "title": "Чифлиците трябва да са по-малки  "}
{"url": "https://www.monitor.bg:443/bg/a/view/hranite-stavat-osnovna-tema-v-es-183004", "text": "Храните стават основна тема в ЕС, с тях в момента се занимават и ЕК и Европарламентът. Това каза Светлана Боянова, председател на Института за агростратегии и иновации. Това стана по време на уникален форум за малки компании старт - ъпи, които са успели в резултат на направени от тях иновации в столицата. Организатор на събитието, чиято аудитория бяха предимно млади хора, представители на научните среди и бизнеса в храните беше организатор ИАИ.  Бъдещето на храните ще е повече изненадващо. Пържоли опаковани като протеинови блокчета, месо отгледано в епруветки, принтирани стекове. Това бяха малко от чдесата, част от които вече са реалност за България, а други предстои да навлязат. Новият еврокомисар Урсула фон дер Лайен лансира хранителна стратегия от „Полето до вилицата”, върху която умуват и чиновници и депутати в ЕС. Ще има ново отношение към храните, финансирането и производството им. Заради промените в климата ще се наложи напълно да променим представата си за месо и мляко, каза домакинът на събитието Светлана Боянова.", "date": "2019.12.11", "title": "Храните стават основна тема в ЕС "}
{"url": "https://www.monitor.bg:443/bg/a/view/cacarov-e-novijat-shef-na-kpkonpi-183123", "text": "Народното събрание избра Сотир Цацаров за председател на Комисия за противодействие на корупцията и за отнемане на незаконно придобитото имущество (КПКОНПИ). Неговата кандидатура бе одобрена с почти пълно единодушие. 165 от депутатите гласуваха \"за\", само 30 бяха \"против\", а едва 3 се въздържаха. Цацаров бе подкрепен от групите на ГЕРБ, ДПС, \"Обединени патриоти\", \"Воля\", както и независимите. БСП обаче се разцепи при гласуването, въпреки че по време на дебатите категорично заявиха, че ще бъдат против двете кандидатури - тази на Цацаров, както и на депутата от \"Воля\" Симеон Найденов. 27 от червените депутати все пак гласуваха \"за\" номинацията на Цацаров, 30 се обявиха против, а 3-ма се въздържаха. Всъщност, Цацаров бе издигнат за поста от ГЕРБ и патриотите, в това число и от независимите от \"Атака\". До избирането му се стигна, след като предишният шеф Пламен Георгиев подаде оставка през юли, причина за която стана скандалът около незаконната му тераса. Парламентът я одобри, а до този момент функциите му се изпълняваха от неговия заместник Антон Славчев. Иначе по време на дебатите от БСП категорично заявиха, че няма да дадат рамо на нито един от кандидатите. Социалистът Крум Зарков пък припомни тяхната идея шефът на антикорупционната комисия да се избира не от НС, а от президента. Наред с това червените заявиха, че няма реални резултати в борбата срещу корупцията, самата комисия няма разследващи функции и всичко се решава от прокуратурата. Лидерът на БСП Корнелия Нинова пък добави, че комисията не е заспала, а е била мъртвородена, тъй като изначално е сбъркан нейният модел на съществуване. Тя призова управляващите да не мислят мандатно, тъй като следващият президент можело да не бъде Румен Радев, а тяхното предложение е принципно. Така разискванията се превърнаха в спор кой всъщност трябва да назначава шефа на КПКОНПИ и за нуждата от реформи в съдебната система. Останалите партии в НС обаче дадоха да се разбере, че не харесват идеята държавният глава да определя ръководителя на комисията. Лидерът на \"Воля\" Веселин Марешки лансира идеята това да става с 2/3 от депутатите и обвини БСП, че абдикират от отговорност с решението си да не подкрепят никого. Той се аргументира с факта, че след като депутатите от \"Атака\" станали независими, управляващите нямали мнозинство в НС и реално опозицията има шанс да прокара свой човек, начело на КПКОНПИ. Тези критики обаче по-късно бяха отречени от Нинова. Християн Митев от \"Обединени патриоти\" пък даде заявка, че може да се мисли за промени в закона и в бъдеще членовете или някои от заместниците да се посочват от президента, но не и шефът на КПКОНПИ, който трябва да продължи да се избира от НС. На свой ред депутатът от ГЕРБ Георги Марков също разкритикува идеята на червените и дори призова Председателският съвет на НС да обсъди възможността за дебат за състоянието на правозащитната система, която вряла от скандали по върха й. „Да го докараме дотук, заседание на Висшия съдебен съвет, което 10 часа се предава по телевизията, настървени, мразещи се съдии да говорят на прокурори, а те да им отговарят“, посочи Марков, визирайки заседанието на ВСС, на което Иван Гешев бе избран за главен прокурор и добави: „Когато виждаме, че съдебната власт излиза извън територията на независимостта и политизира обществото, ние сме длъжни като парламент да излезем с резолюция“. В тази връзка той не спести и критики към председателя на ВКС Лозан Панов след последната му политическа реч. „ВКС става политическа партия, като обслужва интересите на „Да, България“, за която не е сигурно, че работи за интересите на България. Как така ще си позволява председателят на ВКС да казва, че ще разследва премиер – днес е Борисов, утре може да е Нинова. Ще разследва главен прокурор. Кой си ти, бе, господинчо? Ти си деполитизиран, да си налягаш парцалите“, изригна бившият конституционен съдия. След това  попита как е възможно Хелзинкският комитет (БХК) на Сорос да награждава съдии. Той препоръча на БХК да си гледат чистотата в тоалетните и къде има хлебарки в затворите. В атаката срещу Панов се включи и Павел Шопов от \"Атака\". Той поясни, че е грешка съдът да се противопоставя на прокуратурата. По думите му шефът на ВКС Лозан Панов се опитвал да го политизира и да създаде друго лице на съда, отделно магистрати били \"хвърлени в мрежа от НПО-та\". Той отново повтори тезата си, че Панов не е \"съдия номер 1\" По време на дебатите повечето депутати определиха Цацаров като добър професионалист. Емил Димитров от ОП поясни, че кандидатите са били подложени на медийни атаки, а Цацаров бил \"всичко, което другите не са\". От ДПС пък определиха Цацаров като брилянтен юрист, голям интелект и ерудит, с което и аргументираха подкрепата си за него. Вежди Рашидов от ГЕРБ пък заключи: \"Ако искате да имаме работещ орган, направете го и вие“.", "date": "2019.12.11", "title": "НС реши: Цацаров е новият шеф на КПКОНПИ (ОБНОВЕНА)"}
{"url": "https://www.monitor.bg:443/bg/a/view/kmetyt-na-pernik-s-predlojenie-za-po-lek-rejim-na-vodata-po-praznicite-183120", "text": "„Предложението за новия режим бе направено вчера от министър Петя Аврамова на среща в МРРБ. Тази среща трябваше да е част от редовни събрания, които бяха разпоредени от премиера още преди месец. След един изгубен месец вчера все още бяхме на етап – търсим нови водоизточници. През това изгубено време не е решено нищо от нещата, които МРРБ трябваше да свърши“. Това заяви кметът на община Перник Станислав Владимиров. Той добави, че на срещата е попитал и дали в Перник ще има още водоноски, но отново е получил любимия отговор на министерството, че се търсят варианти. Владимиров бе категоричен, че новият режим е много по-болезнен и затова е поискал този вариант да се съгласува с всички институции на територията на общината. „Това не е  окончателен вариант и ще се вземе решение след съгласуване с всички институции. Ще отправя и предложение към ВиК оператора специално за празниците режимът да не е толкова болезнен и драстичен“, обяви кметът на Перник. Владимиров коментира, че лошата организация на ВиК дружеството и несработването на техните инсталации е довела до това една не малка част от кварталите на Перник да нямат вода с дни. „Надявам се новият управител на ВиК – Перник, да навлезе бързо в проблемите, защото жителите на махала „Андрейна“ нямат вода вече почти две седмици, високите квартали на Перник и част от селата също нямат питейна вода с дни и дружеството трябва спешно да отстрани тези проблеми . „Продължават безбройните аварии на територията на общината, продължават проблемите, и безбройните сигнали от страна на перничани. ВиК дружеството не благоволи да си разкрие денонощен телефон - такъв има само общината и препредаваме всички сигнали, които получаваме“, каза още градоначалникът. Той добави и, че качеството на водата, която тече по чешмите, според РЗИ е годно за консумация. Владимиров обясни, че оттокът на яз. Студена е много по-голям от притока на вода. „Имаше един малък период от около седмица, в който притокът е бил по-голям. От тогава се харчи 10 пъти повече вода от притока. В момента обемът е около 4 300 000 кубика“, каза още той. Станислав Владимиров обяви, че единствената хубава новина е, че Перник е получил 26 000 десетлитрови бутилки минерална вода от Държавния резерв и от днес започва тяхното разпределение в училища, детски градини, болници и учреждения.", "date": "2019.12.11", "title": "Кметът на Перник с предложение за по-лек режим на водата по празниците"}
{"url": "https://www.monitor.bg:443/bg/a/view/ovanes-torosjan-i-aleksandyr-kynev-sys-spektakyl-za-vtorija-shans-183082", "text": "Как пишман тарикат – охранител в голяма търговска верига за хранителни продукти, флиртува с по-засуканите клиентки и се опитва да упражни над тях нищожната власт, която му е дадена? Какво означава да сънуваш кенгуру, което идва с теб на риба, а после се присламчва и ти задига улова? А каква е символиката на имената и буквите в тях, и в частност на гордо звучащото име Аспарух? Отговор на тези и още много екзистенциални въпроси ще ви даде героят от едноименния моноспектакъл – „Аспарух“, който в края на миналата седмица имаше премиера в миниатюрния арт център „Хралупата“ – бутик за думи, образи и смисъл, на столичната улица „Стефан Караджа“ 22, където ще се играе и по-нататък, понякога по два пъти дневно. Автор на пиесата и сценичната реализация е универсалният боец Ованес Торосян: драматург, актьор, режисьор, автор на театрална музика – на различни неща в различни проекти, а понякога и в един и същ. В случая обаче той остава само зад импровизираните кулиси, а пред очите на шепата изкушени зрители е един друг отличен млад актьор – Александър Кънев (възпитаник на проф. Ивайло Христов с номинация „Аскеер 2019“ за изгряваща звезда). Аспарух е редови столичен аутсайдер, който говори с жаргона на софийските квартали, но някъде в чекмеджетата има диплома по философия с втора специалност феноменология. Той е малкият самотен човек (в страната на битовите проблеми, добавя авторът), който не може и не иска да се интегрира в системата и води непрекъсната борба да я прецака, но по-често тя прецаква него. Защо живее като маргинал? Може би защото не иска да е още една тухла в стената, от интелектуална леност или поради липса на характер... Много варианти са възможни, но резултатът е един: Аспарух все губи – работата си, жилището си, на път е да загуби и достойнството си. Тогава съдбата му подарява невероятен втори шанс. Чудесно разказана човешка история за липсата на късмет или неспособността ти да го предизвикаш и за втория шанс, който ти се дава – да бъдеш по-добър, да се вгледаш в хората около теб не с подозрение, а с обич. Не е за изпускане.", "date": "2019.12.11", "title": "Ованес Торосян и Александър Кънев със спектакъл за втория шанс"}
{"url": "https://www.monitor.bg:443/bg/a/view/ancheloti-veche-ne-e-trenior-na-napoli-183113", "text": "Карло Анчелоти напусна поста треньор на „Наполи“, съобщи микроблогът на клуба в Туитър. В съобщението се казва, че клубът е решил да прекрати сътрудничеството със специалиста. “Приятелството и взаимното уважение между клуба, неговия президент Аурелио де Лаурентис и Карло Анчелоти остават непроменени”, се казва в изявлението. Във вторник „Наполи“ разгроми белгийския „Генк“ с 4:0 и се класира за плейофите на Шампионската лига. В първенството тимът заема седмо място с актив от 21 точки след изиграни 15 мача. Анчелоти оглави „Наполи“ през месец май миналата година с тригодишен договор и изведе отбора до второто място през миналия сезон. Според медиите на Апенините, мястото на Анчелоти ще заеме Дженаро Гатузо.", "date": "2019.12.11", "title": "Анчелоти вече не е треньор на „Наполи“"}
{"url": "https://www.monitor.bg:443/bg/a/view/livyrpul-prodyljava-kym-zashtita-na-trofeja-ajaks-otpadna-183115", "text": "Снощи се изиграха последните мачове в груповата фаза на Шампионската лига в групи \"Е\", \"F\", \"G\" и \"H\". След тях станаха ясни имената на още шест отбора, които продължават към 1/8-финалите в турнира. Това са носителят на трофея „Ливърпул“, който победи с 2:0 като гост „Залцбург“. Другият представител на група „Е“ в 1/8-финалите е „Наполи“, който разгроми белгийския „Генк“ с 4:0. В група \"F\" „Барселона“ постигна победа с 2:1 над „Интер“ в Милано и сложи край на надеждите на \"нерадзурите\" да продължат напред. В другия мач от групата „Борусия“ надви „Славия“ (Прага) с 2:1 в Дортмунд и също ще играе напролет в турнира. В група \"G\" напред продължават „Лайпциг“ и „Лион“, които завършиха 2:2. В другия мач от групата „Бенфика“ разгроми с 3:0 „Зенит“ и си осигури участие в Лига Европа. Ситуацията в група \"Н\" беше доста объркана. Три отбора имаха шансове за 1/8-финалите и в крайна сметка полуфиналистът от миналия сезон „Аякс“ отпадна, а напред продължават „Челси“ и „Валенсия“. Наполи - Генк 4:0 (1:0 Милик 2, 2:0 Милик 26, 3:0 Милик 38-д., 4:0 Мертенс 74-д.) РБ Залцбург - Ливърпул 0:2 (0:1 Кейта 57, 0:2 Салах 58) Интер - Барселона 1:2 (0:1 Перес 23, 1:1 Лукаку 43, 1:2 Фати 87) Борусия (Д) - Славия (Пр) 2:1 (1:0 Санчо 10, 1:1 Сучек 43, 2:1 Брандт 61) Лион - РБ Лайпциг 1:2 (0:1 Форсберг 9-д., 0:2 Вернер 33-д., 1:2 Ауар 50) Бенфика - Зенит 3:0 (1:0 Черви 47, 2:0 Пици 59, 3:0 Азмун 80-авт.) Челси - Лил 2:1 (1:0 Ейбръхам 19, 2:0 Аспиликуета 35, 2:1 Реми 78) Аякс - Валенсия 0:1 (0:1 Родриго 24)", "date": "2019.12.11", "title": "„Ливърпул“ продължава към защита на трофея, „Аякс“ отпадна"}
{"url": "https://www.monitor.bg:443/bg/a/view/filmova-muzika-sybra-mladeji-v-bnr-183108", "text": "Прожекция на „Партитурата: Филм за филмовата музика“ събра куп млади хора в студио 1 на Българското Национално Радио, където от години се записва музиката за родни и чуждестранни продукции.  Излъчването на лентата даде старт на „Киноточка“ -  серия от събития с вход свободен, в чиято основа са прожекции на американско документално кино, дебати по актуални глобални въпроси и тематични пространства от градската среда. Организатори са екипът на вече традиционния летен кинофестивал на открито „Блок Кино“ в партньорство с Посолството на Съединените Американски Щати. На първото събитие, което се проведе снощи, присъства културният и образователен аташе на Посолството на САЩ в България Мат Хагенгрюбер. „Благодарим, че сте тук тази вечер. Благодарим и на „Блок кино“, че организират този проект. Този проект е специален, защото Специалисти от там са избрали много интересни филми. Причината да сме толкова развълнувани е, че всеки филм носи своята тема, за която е подбрано специално място. Но подробностите за следващите събития остават изненада“, заяви той. За доброто настроение преди прожекцията се погрижиха музикантите от „Стрийт квартет“, които изсвириха песни от популярни филми като „Карибски пирати“ и „Джеймс Бонд“. Лентата \"Партитурата: Филм за Филмовата Музика\" на режисьора Мат Шрейдър надниква зад кулисите на холивудското кино и предизвикателствата, пред които се изправят филмовите композитори. За целта Шрейдър интервюира над 60 композитори, режисьори и оркестранти и споделя, че е започнал с идеята да има само трима композитори, но в процеса е осъзнал многообразието от мнения и идеи в този особен жанр. Във филма с участие се разписват редица именити холивудски композитори, сред които Ханс Цимер, Джеймс Камерън, Дани Елфман, Джон Уилиамс, Куинси Джоунс и други.", "date": "2019.12.11", "title": "Филмова музика събра младежи в БНР"}
{"url": "https://www.monitor.bg:443/bg/a/view/arda-shte-objalva-nakazanieto-ot-42-300-lv-183116", "text": "Ръководството на „Арда“ ще обжалва наложената рекордна санкция от Дисциплинарната комисия към Българския футболен съюз след мача срещу ЦСКА от турнира за Купата на България по футбол. Тимът от Кърджали беше глобен с 42 300 лева, като 37 500 са за расистки обиди. По този повод президентът на клуба Петър Пешев излезе с позиция, в която категорично заявява, че санкцията ще бъде обжалвана. Новакът в елита на България е санкциониран заради хвърляне на различни предмети по терена, използване на димки и бомбички от страна на феновете, както и за действия, с които се обижда достойнството на лица, свързани с раса, пол и цвят на кожата по време на осминафиналния мач в турнира за купата на България между „Арда“ и ЦСКА. Звездата на „червените“ Али Соу не беше наказан допълнително за червения картон. С глоби след 19-ия кръг в Първа лига заради различни прояви на запалянковците са още „Ботев“ (Пловдив), „Славия“, „Берое“, „Лудогорец“ и „Ботев“ (Враца).", "date": "2019.12.11", "title": "„Арда“ ще обжалва наказанието от 42 300 лв."}
{"url": "https://www.monitor.bg:443/bg/a/view/trymp-kym-rusija-ne-se-mesete-v-izborite-v-sa-sht-183112", "text": "Американският президент Доналд Тръмп се срещна с руския министър на външните работи Сергей Лавров в Белия дом, предадоха световните агенции. Държавният глава на САЩ е предупредил Русия да не се намесва в изборите в САЩ, съобщава Ройтерс, позовавайки се на Белия дом. Тръмп също така е призовал Москва да разреши конфликта си с Украйна и е подчертал подкрепата си за световен контрол над въоръженията, което включва не само Русия, но и Китай. Посещението на Лавров във Вашингтон, първото от 2017 година, бе затъмнено от повдигането на обвинения, свързани с Украйна, срещу Тръмп от демократите в Камарата на представителите за злоупотреба с власт и възпрепятстване на разследване на Конгреса. Американският президент е потърсил подкрепа за усилията на Вашингтон да попречи на Иран да разработи ядрено оръжие и за денуклеаризация на Корейския полуостров. Тръмп е изразил надежда, че подобряването на двустранните отношения с Русия ще позволи да бъде активизирана взаимната търговия. Лавров посочи, че с американския президент са обсъдили стратегическата стабилност, сигурността, положението в сферата на контрола над въоръженията и неразпространението им. Тръмп е получил покана от руския президент Владимир Путин да посети тържествата в Москва по случай 75-ата годишнина от победата над хитлеристка Германия на 9 май догодина и сега обмисля предложението, допълни руският министър. Лавров отбеляза, че са били обсъдени и мерки за недопускане на криза в района на Персийския залив.  Вашингтон е заинтересован от предложението на Путин за създаване на руско-американски консултативен делови съвет, каза той. Министърът обаче подчерта, че санкциите срещу газопроводните проекти \"Северен поток-2\" и \"Турски поток\", заложени в новия военен бюджет на САЩ, няма да попречат на изпълнението на проектите. По-рано Лавров се срещна с държавния секретар Майк Помпео.", "date": "2019.12.11", "title": "Тръмп към Русия: Не се месете в изборите в САЩ"}
{"url": "https://www.monitor.bg:443/bg/a/view/preja-i-miki-maus-izpjaha-gospodin-snejen-chovek-183085", "text": "За седма поредна година ръководителката на вокалнa група \"Мики Маус\" - Вяра Панталеева, спазва създадената от нея традиция да подарява по една авторска Коледна песен с гост изпълнител. Тази година поканата е отправена към слънчевата Прея, която децата сами са си избрали. Чаровната изпълнителка, която беше удостоена и с наградата Жена на годината в категория „Музика“ за 2019-та е написала сама текста на „Господин Снежен Човек“, а за музиката й е помогнал Денис Попстоев, който пък се е потрудил върху аранжимента. Снежното видео е заснето в JENG studio, а режисурата отново е поверена на Любо Цанков, с когото Вяра работи от години. По традиция освен нова песен \"Мики Маус\" подготвя и два коледни концерта в Sofia Live Club на 21 декември. Първият ще е за най-малките, а на сцената ще излязат дечица на възраст от 3 до 7 години. Той ще стартира в 11 ч. От 15 ч започва вторият концерт, озаглавен \"Господин Снежен Човек\". На сцената ще излязат по-големите деца на вокалната група на възраст от 7 до 19 години, които ще изпълнят най-любимите световни коледни хитове. Водеща на това коледно пътуване ще е самата Прея. На финала му тя децата от \"Мики Маус\" ще изпеят заедно своята коледна песен. До момента малките певци от вокалната група са записали коледни песни с Владимир Михайлов, Орлин Павлов, Яна Чакалска, Васил Петров, Весела Бонева и ръководителката им Вяра Панталеева, с която всъщност започват тази вече наложена традиция.", "date": "2019.12.11", "title": "Прея и „Мики Маус“ изпяха \"Господин Снежен Човек\""}
{"url": "https://www.monitor.bg:443/bg/a/view/ns-osvobodi-diana-savateva-ot-gerb-183118", "text": "Депутатите гласуваха остаквата на Диана Димова Саватева от ПГ на ГЕРБ, тъй като тя става зам. -кмет на Бургас. Тя беше избрана от втори изборен район Бургас.  Следваща точка в дневния ред на парламента е избирането на предаестел на КПКОНПИ. За поста се борят настоящият главен прокурор Сотир Цацаров и депутатът от \"Воля\" Симеон Найденов. ", "date": "2019.12.11", "title": "НС освободи Диана Саватева от ГЕРБ "}
{"url": "https://www.monitor.bg:443/bg/a/view/fandykova-systaveni-sa-8-akta-za-gorene-na-otpadyci-v-krasna-poljana-183117", "text": "30 сигнала за горене на отпадъци са получени в общината само в понеделник и те се проверяват. Снощи инспектори са влезли във всички близо 900 апартамента в 8-те блока на бившите виетнамски общежития в \"Красна поляна\". Има съставени 8 акта, защото са горени отпадъчни материали - остатъци от дограми, дивани, които са опасни. Това обяви столичният кмет Йорданка Фандъкова пред Нова телевизия. „Има общо 5 станции на Националната агенция по околната среда за честотата на въздуха и винаги следим данните от тях. Следя данните и от гражданските станции, които са по-скоро сензори. Съпоставят се данните, но официалните решения се вземат на база официалните станции“, обясни Фандъкова. Имало и мобилна станция, която давала често данни и от Орлов мост. Вече е изградена първата общинска мониторингова система от 22 сензора, които в момента се тестват. До края на годината хората ще могат да виждат на платформата данните от тях. \"Очевидно е, че най-сериозният проблем през зимата е битовото отопление. При най-сериозните нива, които бяха през уикенда, най-голямото замърсяване отново беше през нощта. Горенето на дърва и въглища е сериозна причина, за това са и мерките, които поискахме и предприемахме. В няколко района на София имаме проблеми с изгарянето на отпадъци. Това крие риск за здравето на хората. Живеещите в тези квартали буквално виждат горенето през прозореца. Понякога е трудно да се диша. Ние сме в контакт с гражданите, по тяхно предложение поисках и промяна на законодателството, за да може да се криминализира\", обясни столичният кмет. \"Това, което е важно, че наред с рестриктивните мерки, ние предприемаме и насърчителни. Имаме възможността, вече работим по подмяната на отоплителните инсталации безплатно за хората на 20 000 домакинства. Защитихме 2 големи проекта. В момента се работи по набирането на заявления за първия от тези проекти. Той ще ни позволи на една трета от домакинствата, които се отопляват на дърва и въглища в София, да бъдат подменени отоплителни тела. Това не са само нови печки. Това е подмяна на отоплението с екологично гориво – газ, електричество и пелети\", заяви още Фандъкова пред Нова телевизия.", "date": "2019.12.11", "title": "Фандъкова: Съставени са 8 акта за горене на отпадъци в „Красна поляна“"}
{"url": "https://www.monitor.bg:443/bg/a/view/jylt-kod-za-mygla-e-objaven-v-15-oblasti-183114", "text": "Жълт код за гъста мъгла е обявена в 15 области на страната. Предупреждението е в сила за цяла Северна България, както и за северозападната част от страната и област Благоевград, съобщи НИМХ. В низините и котловините ще има ниска слоеста облачност или мъгла. Над останалата част от страната ще бъде облачно и със слаби превалявания от дъжд. По-значителни ще са количествата на валежа в планинските райони и привечер на места в Предбалкана и Южна България дъждът ще се примесва със сняг. Максималните температури ще са предимно между 2 и 7 градуса, в районите с трайна мъгла ще са без съществен дневен ход. Максималната температура на 1200 метра ще е около 2 градуса, на 2000 метра - минус 3 градуса. Вълнението на морето ще е 1-2 бала.", "date": "2019.12.11", "title": "Жълт код за мъгла е обявен в 15 области"}
{"url": "https://www.monitor.bg:443/bg/a/view/strelba-v-nu-djyrsi-shestima-sa-ubiti-183110", "text": "Шестима души, включително полицай и двама заподозрени, са убити при едночасова престрелка в Ню Джърси, предадоха световните агенции, цитирани от БТА. \"Полицаят Джоузеф Сийлс е бил застрелян близо до гробище\", каза началникът на полицията в Джърси Сити Майкъл Кели. Трима цивилни и двамата заподозрени стрелци били убити при престрелката в супермаркета, според предварителното разследване. Според властите няма данни инцидентът, заради който в областта бяха затворени десетина училища, да е свързан с тероризъм. Втори полицай е бил ранен, но ще се възстанови, а други двама са с наранявания от шрапнели.", "date": "2019.12.11", "title": "Стрелба в Ню Джърси, шестима са убити"}
{"url": "https://www.monitor.bg:443/bg/a/view/1500-avtobusni-firmi-shte-plashtat-po-skypa-grajdanska-183099", "text": "1500 са фирмите с лиценз за обществен превоз, които ще попаднат в обхвата на системата „бонус-малус“. Преди няколко години те са били 3000, а превозващите товари са 20 000. Заради въвеждането на „бонус-малус“ броят им може отново да се свие, каза за „Монитор“ Магдалена Милтенова от Конфедерацията на автобусните превозвачи. „Браншът страда от недостиг на служители, а по-голямата част от фирмите, обслужващи общините, имат договори с тях и няма как да променят цените. Това ще доведе до фалити и прекратени обществени поръчки“, прогнозира Милтенова. Отливът на служители ще е най-голям за населените места, до които линиите за обществен транспорт не са рентабилни. В момента за един автобус се плаща около 600 лв. застраховка „Гражданска отговорност“, а в повечето малки населени места собствениците им са с доходи от по 1000 лв., с която трябва да поддържат автобусите. Застраховката също може да скочи на хилядарка. Излиза, че по-евтино е превозвачът да продаде автобуса си, отколкото да се опитва да заработва по някой лев с него. Повечето от линиите, които обслужват малките населени места, изкарват по-малко пари, отколкото струва една торта в сладкарницата. „Една торта струва около 50 лв., толкова на ден прави и един автобус“, сравни Милтенова. Според нея единственият изход е поскъпването на билетите, но това ще удари потребителите на услугата. Затова превозвачите готвят протест и са готови да спрат автобусите си от движение след месец. Една от причините за това е въвеждането на тол системата, както и липсата на мерки за справяне с нерегламентираните превози на пътници, добави Милтенова. Междувременно вчера омбудсманът Диана Ковачева настоя да се даде повече време за обсъждане на концепцията за „бонус-малус“, тъй като в нея липсва пропорционалност между санкционирането и поощрението на водачите.", "date": "2019.12.11", "title": "1500 автобусни фирми ще плащат по-скъпа \"Гражданска\""}
{"url": "https://www.monitor.bg:443/bg/a/view/vencislav-karadjov-horata-smjatat-che-lichnite-im-danni-mogat-da-se-obrabotvat-samo-s-tjahno-syglasie-183090", "text": "Отмененият от КС текст в закона беше от полза за медиите, а не в техен ущърб, казва в интервю за \"Монитор\" председателят на Комисията за защита на личните данни - За последната година и половина комисията положи значителни усилия да разясни новите правила на бизнеса и гражданите. В началото на тази година влязоха в сила изменения в Закона за защита на личните данни, които допълнително въведоха гаранции при обработване на лични данни на деца, данни по трудови правоотношения и данни на починали лица български граждани. От друга страна комисията получи широка разпознаваемост като независим държавен орган, които е в състояние да защити правата на българските граждани при обработването на техните лични данни от бизнеса и публичните органи. Изследването Евробарометър на европейската комисия от юни тази година показва повече от 62% разпознаваемост на КЗЛД от участвалите в анкетата български граждани в сравнение с 2015 г., когато този процент е бил 15%. Това е добър измерител за работата на българския орган по защита на данните. Разпознаваемост има и в международен аспект – българският надзорен орган, в едно с Европейския орган по надзор на данните, бе предпочетен да организира 40-ата международна конференция на органите по защита на личните данни и неприкосновеността. Конференцията на органите по защита на личните данни и неприкосновеността е най-значимият глобален форум за обмяна на знания, опит и идеи в сферата на защитата на личните данни и неприкосновеността. От свикването й през 1979 г. до сега, почти четири десетилетия, тя функционира като платформа за среща на лидерите в областта на защитата на личните данни. Това се постига посредством обединените усилия на организации от 6 континента – общо сто и десет акредитирани членове и шестнадесет наблюдатели участват във форума. Повече от 1500 експерти, работещи в областта на защита на данните, взеха участие в този форум, които се проведе едновременно в София и Брюксел. - Материята в областта на защита на личните данни действително е комплексна, но няма как да бъде опростена, тъй като технологиите намират сериозно приложение в обработване на големи масиви с лични данни. Що се отнася до физическите лица, констатираме повишена осведоменост относно знанието за техните права и как да ги защитят, но едновременно с това прави впечатление, че битува и превратното тълкуване на някои правни разпоредби. В желанието си да получат максимална защита на своята неприкосновеност, гражданите се поддават на внушения, че данните им могат да се обработват само при наличие на съгласие. Затова е добре да са наясно, че примерно публичните органи и фирмите-администратори на лични данни, в преобладаващия брой от случаи обработват личните им данни или на основание на законово задължение или договор. Съгласието не е единственото основание за обработване на личните им данни. Напротив, то се прилага, когато липсва друго от изброените в регламента правни основания. - Като пълноправен член на Европейския съюз, Република България прилага пряко разпоредбите на Общия регламент. Отделно обаче нашето законодателство намира еднакво приложение не само спрямо бизнеса, но и спрямо публичния сектор и медиите. Това прави много високо нивото на защита на индивида при обработване на личните му данни, тъй като новите правила се прилагат без изключение от публичния и частния сектор. Някои държави като Германия, примерно, изключват или ограничават правилата за обработване на лични данни, когато то се извършва от публични органи, което, макар и да е законосъобразно, не е в интерес на европейските граждани. - Това е съвсем естествен процес. Бизнесът търси подготвени кадри. При започване на прилагането на регламента, експертното познание беше до голяма степен „затворено“ в КЗЛД. Но пазарът не търпи вакуум. В рамките на последните две години и половина започна процес на профилиране както в частния, така и в публичния сектор. Създадоха се цялостни звена за привеждане на дейностите по обработване на лични данни в съответствие с GDPR. В същото време КЗЛД има също готовност да започне специализирано обучение, предвидено в закона. Конституционният съд се произнесе с решение, че спорният чл. 25з, ал.2 противоречи на конституцията. - Моето разбиране не се е променило. Според мен обработването на лични данни следва да става при спазване на ясни правила, разписани в закон. Това е най-обективният начин за контрол при правоприлагането. Мисля, че всеки един от нас иска информацията, свързана с него, т.е. неговите лични данни, да бъдат коректно и правилно обработени. Спорният текст, който беше отменен, според мен бе в полза на медиите, тъй като им предоставяше възможност да събират без ограничение лични данни, за да изяснят подлежащия на публикуване материал и предоставяше критерии за преценка на относимостта, точността и пропорционалността на събраната информация преди публикуване. Не само теоретично, но и от практическа гледна точка правото на информация и правото на лична неприкосновеност следва да се прилагат при спазване на определени правила. Наличието на правила може да обясни случаите, когато едното право доминира над другото. Липсата на правила винаги води до субективност. Това са принципите на демокрацията, към която ние принадлежим. - Основната цел на комисията е да продължи трайно да развива дейността си с фокус към защита правата на субектите на данни. Едновременно с това остава ангажиментът системно и задълбочено да подпомага администраторите и обработващите лични данни с насоки и становища по принципни въпроси, свързани с прилагането на общия регламент. И двата приоритета са еднакво важни, тъй като от успешното им прилагане зависи как и доколко ще бъдат защитени правата на българските граждани при обработване на личните им данни. Международната разпознаваемост на българската комисия за защита на лични данни е също много важен приоритет, тъй като бизнесът инвестира в страни, в които е убеден, че има ефективни и обективно действащи публични институции. Невъзможно е в днешно време световният бизнес да се развива без обработката на лични данни.     - Венцислав Караджов е роден на 15 януари 1972 г. в Бургас  - Завършил е право в СУ „Св. Климент Охридски“ - Член на Централната избирателна комисия от 2011 до 2014 г.  - Главен експерт в комисията за контрол на СРС в 41-то и 42-то Народно събрание От 2014 г. е председател на Комисията за защита на личните данни Зам.- председател е на Европейския комитет за защита на личните данни (EDPB)", "date": "2019.12.11", "title": "Венцислав Караджов: Хората смятат, че личните им данни могат да се обработват само с тяхно съгласие "}
{"url": "https://www.monitor.bg:443/bg/a/view/silni-zemetresenija-v-turcija-i-gyrcija-183109", "text": "Силни земетресения отново удариха Турция и Гърция от снощи насам. Кратък трус първо разтърси Истанбул около 23.14 часа снощи. Той се усети осезаемо най-вече в азиатската част на мегаполиса. От правителствената служба за бедствия и кризи съобщиха, че трусът е бил с магнитуд 4,6. Епицентърът е в селището Алтъейлюл, окръг Балъкесир. Освен в Истанбул земетресението е усетено в Измир, Маниса и Бурса. 4,7 по Рихтер пък бяха регистрирани в Гърция в 4.29 часа тази сутрин. Епицентърът му е в морето, на 52 километра югоизточно от Атина. Дълбочината на труса е 163 километра, съобщава БГНЕС. Няма данни за жертви, ранени и нанесени материални щети. През нощта срещу сряда земетресение със сила 5,4 по Рихтер разтърси гръцкия остров Крит. Епицентърът на труса е бил на 125 км източно от Ираклион и на 345 км южно от Измир в Турция. Дълбочината на труса е била 31 км. Земетресението беше последвано от няколко вторични труса, най-силният от които 3.2 по скалата на Рихтер.", "date": "2019.12.11", "title": "Силни земетресения в Турция и Гърция"}
{"url": "https://www.monitor.bg:443/bg/a/view/parlamentyt-izbira-predsedatel-na-kpkonpi-183111", "text": "Народното събрание ще гласува кандидатурите на Сотир Цацаров и Симеон Найденов за председател на Комисията за противодействие на корупцията и за отнемане на незаконно придобито имущество. Главният прокурор Сотир Цацаров е номинацията на управляващите за шеф на КПКОНПИ. Той беше издигнат от ГЕРБ и Обединени патриоти на 19 ноември. Партията на Веселин Марешки Воля пък номинира юристът Симеон Найденов. Двамата кандидати вече бяха изслушани от ресорната комисия към парламента.", "date": "2019.12.11", "title": "Парламентът избира председател на КПКОНПИ"}
