{"url": "https://www.monitor.bg:443/bg/a/view/nashi-gurbetchii-davat-do-40-000-za-imot-kraj-dunava-106171", "text": "Най-атрактивни на пазара на имоти във Видинско са вили разположени край брега на Дунав и Белоградчишките скали, казват местни брокери. По традиция предлагането е голямо, но търсеното - малко, спорадичен е и интересът на чужденци към вилните имоти в региона, категорични са посредниците. Те твърдят, че все повече и повече хора, особено които работят в чужбина, идват през лятото и търсят да купят имоти, предимно в селски райони-около река Дунав или планината край Белоградчик. Повечето от тях обаче разполагат с ограничен бюджет и търсят по-евтини имоти, на цена до 30 000 - 40 000 евро. Нерядко хората предпочитат да си купят парцел и да си построят втори дом по свой вкус. Сред атрактивните оферти за подобно начинание е за имот на 13 км от Видин край Дунав. Брокерите предлагат парцел от 3901 кв. м извън регулация на остров. Цената е 5,6 евро на кв. м. В населените места на региона се предлагат множество вилни имоти с различна площ. На 30 км от Видин за 54 000 евро се продава вила с обща площ 200 кв. м в двор от 2700 кв. м, вилата има 4 спални , на три етажа с локално парно и отлично състояние. Вилата е разположена на живописно място, далече от съседи. На 50 м от имота минава река. Къщата е достъпна целогодишно, намира се на 3 км от Е-79 и на 18 км от Белоградчишките скали. На места цените са доста достъпни. За 16 000 евро се предлага вила от 200 квадрата в близост до река и недалеч от областния център.", "date": "2018.07.23", "title": "Наши гурбетчии дават до €40 000 за имот край Дунава"}
{"url": "https://www.monitor.bg:443/bg/a/view/kola-se-vrjaza-v-spirka-kato-po-chudo-ne-ubi-dve-jeni-106236", "text": "Лек автомобил се вряза в автобусна спирка в пловдивския район „Тракия” и като по чудо не уби жена и момиче. Те чакали автобус, когато за секунди, около 17,15 часа в понеделник, станала катастрофата. Виновникът за случилото се – млад шофьор, който е карал „Нисан примера”, е загубил управление. Най-вероятно това е станало заради висока скорост. Автобусната спирка се намира до блок 208 в квартала. По-възрастната жена, която се е отървала на косъм, се е изплашила страшно много от връхлитащата я кола. Според очевидци след инцидента й е станало зле и се е наложило хора наблизо да я поливат с вода, за да я освестят. Цялата автобусна спирка е потрошена след слалома на нисана. Навсякъде имало почупени стъкла и според местните хора случилото се ги оставя без заслон, под който да изчакват пристигащите автобуси. Това е втора катастрофа в рамките на няколко години на същата автобусна спирка. При първата отново лек автомобил е потрошил вестникарска будка. При последното пътно произшествие за късмет двете жени са се отървали само с уплаха. Нито една не е пострадала от връхлитащия нисан.", "date": "2018.07.23", "title": "Кола се вряза в спирка, като по чудо не уби две жени"}
{"url": "https://www.monitor.bg:443/bg/a/view/raboteshtite-studenti-na-ostrova-shte-plashtat-danyci-106226", "text": "Всеки работещ студент във Великобритания ще плаща редовните данъци през тазгодишното лято. Това стана ясно, след като промените в системата, приети преди време от правителството, най-после влязоха в сила. Най-голямо ще е предизвикателството за студентите и учащите. Сегашната система на Обединеното кралство им позволяваше да се трудят без да плащат данък, като по този начин печелеха повече. Сега обаче студентите, които обмислят да работят като бармани, сервитьори, чистачи или събирачи на плодове, ще плащат данък като редовните служители, предупредиха от счетоводната компания Blick Rothenberg пред английското издание „Гардиън”. Промените ще засегнат работещите студенти, които взимат по повече от 987 лири на месец. Ако пък получават по повече от 162 лири на седмица, ще трябва да откъснат от джоба си допълнителни пари за осигуровки. Въпреки че повечето местни студенти получават по-малко от долната граница, от която започват да се приспадат данъци (приблизително 12 хил. лири за година), промените важат и ще са предизвикателство за тези, които не са запознати с тях. Друг интересен момент е, че размерът на заплатата зависи от това в коя част на страната се намира даден човек. За младежите на възраст между 18-20 години минималната работна заплата е 5.90 лири на час, докато при тези от 21 до 24 години тя е 7,38 лири. В югоизточната част на страна обаче предлаганите суми са значително по-високи. Работещите като бармани в Централен Лондон например получават по 8 лири на час в по-скромните и малки заведения. Супермаркетите, от друга страна, плащат между 7 и 8 лири на час на новоназначените, които подреждат рафтовете, се уточнява в публикацията на „Гардиън”.", "date": "2018.07.23", "title": "Работещите студенти на Острова ще плащат данъци"}
{"url": "https://www.monitor.bg:443/bg/a/view/tyrsi-se-menidjyryt-106234", "text": "„БПЦ представлява мини икомика, която се управлява неефективно“, коментира преди време директорът на фондация „Покров Богородичен“ Пламен Сивов. Регистрите сочат, че Българската православна църква владее имоти за около 8,6 млрд. лева. Това огромно имане, очевидно управлявано на парче, непрозрачно, някъде и направо лошо, си търси мениджъра. В интерес на истината някои от духовниците се справят нелошо с управлението на „подведомствената“ им собственост. Примерно игумените на манастири като Троянския, Бачковския, Самоковския, Гигинския успяват не само да ръководят обителта, но и да развиват някаква стопанска дейност (виж стр. 2-3). Като цяло, обаче далеч не всички свещеници имат призванието да са и добри мениджъри. В крайна сметка основната им работа е да поддържат вярата на миряните, а не да се занимават със сметки. Но да погледнем чуждия опит. Хайде да не е Ватикана, че това е отделна държава-институция. Но в съседна Гърция църковните имоти се управляват далеч по-резултатно. Там църквата развива индустрия, с която финансира другите си дейности, без да излиза от канона. Вярно е, че в България след национализацията, БПЦ изгуби собствеността си. После пък години наред се точеше връщането на имотите. Сега обаче те са факт и са нейно владение. Все пак, от прехода минаха 28 години. Досега трябваше не просто да се създаде цялостен имотен регистър, но и да се помисли за развитието на тези имоти, така че да обслужват с приходи дейността на църквата, но и носят някаква полза на обществото. Добър пример за „сделка“ в полза роду е Драгалевският манастир. От обителта се договориха с кмета на София Йорданка Фандъкова да се строят училища на църковни имоти. Със сигурност има и други примери за дарявани или отдадени благотворително имоти на БПЦ. Друг - обаче лош, пример е църковният имот, който се намира между столичните квартали „Слатина“ и „Редута“. Той представлява гора в широкия център на столицата. За съжаление, запусната гора. А в нея освен чисто горските растителни видове има орехи, лешници, вишни и ябълки, превърнали се вече в дивачки. Навремето имотът е бил в границите на селото Слатина, наблизо е имало и манастир, който се е превърнал в днешния храм „Света Троица“. Старата слатинска църква обаче стои затворена и самотна. Невероятен е фактът, че за стогодишната еднокорабна селска църква „Свети Мина“, запазила духа на времето, не могат да се намерят пари за реставрация. В „Света Троица“ събират средства с дарения, но очевидно това не е достатъчно. Целият район обаче просто „плаче“ да се превърне в прекрасен парк с истинска гора. В момента мястото е потънало в тръни и боклуци, вместо да се ползва от столичани. И така продължава да стои въпросът – кой е мениджърът на БПЦ? Отговорът не е еднозначен. В темела на църковната дейност сред миряните са настоятелствата. Ако в тези общности от светски хора, които са най-близо до храма, има икономисти, те със сигурност биха могли да помогнат. Е, не като, в поредният в този текст пример за един столичен храм, който вдигна в двора си заведение. Но с мярка и със смисъл. А защо БПЦ не наеме и консултантски фирми, които да помагат за мениджмънт на имотите, но с някаква цялостна стратегия. Нали все пак сме в модерните времена.            ", "date": "2018.07.23", "title": "Търси се мениджърът   "}
{"url": "https://www.monitor.bg:443/bg/a/view/uragan-vryhletja-pomorie-vdigna-krychmite-vyv-vyzduha-106235", "text": "Ураганен вятър е връхлетял Поморие в нощта срещу понеделник, съобщи  , позовавайки се местни жители. Отнесени били покривните конструкции на няколко заведения по крайбрежната улица. От ресторант, който се намира непосредствено до брега на морето, е излетяло дори масивно барбекю, а сервитьор и още един мъж гасили жарта в него, за да не стане пожар. За щастие като по чудо няма пострадали хора, тъй като силният вятър се развилнял, когато заведенията вече били затворили. В понеделник собствениците и персоналът на заведенията се втурнаха да правят ударно ремонти. В понеделник Бургас бе пометен от мощна буря, която събори дървета и като по чудо не взе жертви.", "date": "2018.07.23", "title": "Ураган връхлетя Поморие, вдигна кръчмите във въздуха"}
{"url": "https://www.monitor.bg:443/bg/a/view/loshite-krediti-v-gyrcija-dostigat-blizo-100-mlrd-evro-106233", "text": "Необслужваните кредити в еврозоната достигат до почти 1 трилион евро, а около 10% от тях, или 100 млрд. евро, се падат на банките в Гърция, пише в анализ вестник \"Катимерини\". Гръцкото издание посочва, че в Германия, която също има трудности със своята банкова система, лошите кредити са наполовина - около 58 млрд. евро, а и германците имат начини да направят това, което е необходимо, за да може банковият сектор да изпълнява заложените цели.", "date": "2018.07.23", "title": "Лошите кредити в Гърция достигат близо 100 млрд. евро"}
{"url": "https://www.monitor.bg:443/bg/a/view/tyrsjat-se-kyshti-stroeni-sled-1990-g-po-ujnoto-chernomorie-106172", "text": "Хората, които са решили да си купят къща по Южното Черноморие, най-често търсят по-скромни имоти строени през 90-те години на цена от 80 000 до 130 000 евро. Това е сегментът на българските семейства. Основните купувачи за скъпите и луксозни хасиенди с цени от 400 000 евро и повече са само богати руснаци, които трайно са се установили у нас, обясняват брокери. Къщите са трудни и за даване под наем. През летния сезон в района има доста собственици предлагащи луксозни еднофамилни и многофамилни вили за морски почивки, но клиентите са малко, защото цените са доста солени. В Синеморец се оферират едноетажни вили срещу 200 лв. на вечер. В Лозенец пък може да се наеме триетажна къща с 22 легла и шест стаи на цена от 350 лева. Сумата изглежда доста голяма, но на практика леглото излиза по 15 лева, ако е заета на 100%. Подобни имоти търсят предимно многолюдни фамилии или компании от няколко семейства, които са решили да изкарат заедно ваканцията си на море.", "date": "2018.07.23", "title": "Търсят се къщи строени след 1990 г. по Южното Черноморие"}
{"url": "https://www.monitor.bg:443/bg/a/view/zakopchaha-zrelishtno-4-za-droga-v-stara-zagora-106224", "text": "В хода на зрелищна акция по линия на борба с наркоразпространието  в Стара Загора бяха задържани 4 души: двама мъже и две жени. Белезниците щракнаха около китките им към 14,30 часа пред паркинга на магазин „Зора“  в близост с  отбивката за курорта Старозагорски минерални бани. Наркоразпространителите са пътували с два автомобила „Опел“ и „Ауди,които бяха претърсени докато собствениците им лежаха по очи в тревата. Отцепващите района служители  на Второ РУ „Полиция“ отказаха информация под претекст, че все още не са завършили процесуално следствените действия. Според добре информиран източник в една от колите, карана от криминално проявен старозагорец са намерени 70 г метаамфетамини, предприети са претърсвания и по домовете на всички задържани за по 24 часа.Същият източник даде да се разбере, че двете дами са се завърнали преди броени дни от чужбина, където са се трудили на „нощния фронт“.", "date": "2018.07.23", "title": "Закопчаха зрелищно четирима за дрога в Стара Загора"}
{"url": "https://www.monitor.bg:443/bg/a/view/volvo-xc40-poluchi-5-zvezdi-za-bezopasnost-106215", "text": "Новото Volvo XC40 получи поредното голямо международно отличие – максимален 5-звезден рейтинг за безопасност от независимата международна организация Euro NCAP. След като през март спечели титлата „Автомобил на Европа” за 2018 година, сега новото Volvo XC40 се представи най-добре от всички автомобили, тествани по новите правила на Euro NCAP. Така компактният шведски SUV се нарежда до по-големите си братя от сериите 60 и 90 като един от най-безопасните автомобили. Тестовете на Euro NCAP през 2018 г. са най-тежките до момента, като включват нови още по-строги изпитвания на системите за безопасност, както и на технологиите за разпознаване на велосипедисти с автоматично прилагане на спирачките и за подпомагане спазването на пътната лента. Новото Volvo ХС40 постигна най-добро общо представяне от всички автомобили, тествани по новите правила на Euro NCAP. „Новото Volvo XC40 е един от най-безопасните автомобили на пазара”, заяви Малин Екхолм, мениджър на центъра по безопасност на Volvo Cars. „Стандартното оборудване на модел включва повече технологии за безопасност от който и да е друг компактен SUV, които помагат на водача да избягва ударите, да спазва пътната лента и да намали негативните последици при инцидентно излизане извън пътя”, допълни Екхолм. Всички тествани автомобили Volvo, които днес са в продажба, имат рейтинг от 5 звезди в престижните доклади на независимата международна организация Euro NCAP. Миналата година ХС60 беше автомобилът с най-добро общо представяне на тестовете и беше обявен за най-безопасния SUV в сегмента, получавайки титлата Best in Class на Euro NCAP. Същото отличие получи и ХС90 през 2015 г. Новото Volvo ХС40 е един от най-продаваните модели на марката в световен мащаб, като търсенето му постоянно се увеличава. У нас моделът се предлага от официалния вносител „Мото-Пфое”, а цените започват от 61 480 лева.", "date": "2018.07.23", "title": "Volvo XC40 получи 5 звезди за безопасност"}
{"url": "https://www.monitor.bg:443/bg/a/view/kupuvachite-na-vili-kraj-moreto-sa-vse-po-vziskatelni-106169", "text": "В морската столица вече е трудно да се разграничат най-предпочитаните райони за покупка на вила. Интересът е, както към районите на курортните комплекси, така и към тихите места. Във всички случаи обаче купувачите държат на съвременно строителство, панорама и добра инфраструктура. След като чуждите инвеститори в недвижими имоти край морето намаляха и се ориентират към други държави, на пазара има много интересни предложения за извънградски къщи на цената на добър апартамент във Варна. Купувачите на вили обикновено търсят тишина, спокойствие, самостоятелност, панорама, които малко от градските жилища могат да им предложат. макар, че има предложения и от 15-20 хил. евро за вили край града. Те обаче нямат нищо общо със съвременна къща за отдих, която обикновено е на цена от порядъка на 150-200 хил. евро. с двор, басейн и други съвременни екстри. Купувачите обикновено са бизнесмени, които могат да си ги позволят. Има и един много малък процент българи, работещи в чужбина, които също разполагат с достатъчно пари и предпочитат да ги вложат в подобен имот. Затова в най-престижните райони около Варна - Евксиноград, Свети Никола, Златни пясъци, Св. Константин и Елена, както и в „Ракитника“, „Фичоза“ и „Зеленика“ цените на имотите държат високи равнища от порядъка на около Сред съблазнителните предложения е двуфамилна къща за 204 000 евро в района на „Евксиноград“ с топ място и панорама с перфектно поддържан двор с кладенец, барбекю и зелени площи. Къщата е с два отделни входа от улицата, с общо от 4 спални, 2 бани, 2 големи дневни с кухни, голям гараж и сервизни помещения и се предлага с пълно обзавеждане. За изгодна може да се приеме и офертата за 85 хил евро в същия район за монолитна вила със 150 кв. м разгърната площ и 700 кв. м двор. За тези, които търсят ново строителство е двуетажната вила с невероятна морска панорама в местността „Пчелина“ за 180 000 евро. Тя е с РЗП 197 кв. м, 3 спални, просторен и слънчев дневен тракт, голяма панорамна тераса. Прилежащия парцел е с площ от 500 кв. м, на 300 метра от главен асфалтов път.", "date": "2018.07.23", "title": "Купувачите на вили край морето са все по-взискателни"}
{"url": "https://www.monitor.bg:443/bg/a/view/kak-da-se-publikuvat-v-internet-imenata-na-jenite-na-magistratite-106227", "text": "Инспекторатът към ВСС (ИВСС) поиска становище от Комисията за защита на личните данни (КЗЛД) по повод публикуването на ежегодните декларации за имущество и интереси на съдиите, прокурорите и следователите за 2017 г. и влезлия в сила от 25 май 2018 г. Регламент (ЕС) 2016/279 на Европейския парламент и Съвета от 27 април 2016 г. за защитата на физическите лица във връзка с обработването на лични данни, съобщиха от ИВСС. Инспекторатът към ВСС води електронен регистър на декларациите за имущество и интереси на съдиите, прокурорите и следователите. Магистратите декларират както своето имущество, така и имуществото и доходите на своите съпрузи, на лицата, с които се намират във фактическо съжителство на съпружески начала и на ненавършилите пълнолетие деца. Поисканото от Комисията за защита на личните данни становище е дали подлежат на публикуване имената, различни от имената на декларатора, посочени в подадената имуществена декларация, и в какъв вид – пълен или минимизиран. Въпросът се отнася не само до имената на съпруга на декларатора, на лицето, с което се намира във фактическо съжителство на семейни начала и на непълнолетните деца, но и до имената на други физически лица, посочени от декларатора – във връзка с наличие на частен интерес или във връзка с имуществото, например – имената на лице, на което деклараторът е предоставил заем. След получаване на становището от Комисията за защита на личните данни Инспекторатът към ВСС ще публикува ежегодните декларации на съдиите, прокурорите и следователите за 2017 г. съобразно отговорите.        ", "date": "2018.07.23", "title": "Инспекторатът към ВСС пита КЗЛД как да публикува в интернет имената на жените на магистратите"}
{"url": "https://www.monitor.bg:443/bg/a/view/v-srjada-otchitat-proekta-za-udyljavane-resursa-na-vi-blok-na-aec-106225", "text": "Резултатите от проекта за удължаване живота на VI блок на АЕЦ \"Козлодуй\" ще бъдат представени в сряда в енергийното министерство, съобщиха от ведомството. На представянето ще бъдат енергийният министър Теменужка Петкова, изпълнителният директор на АЕЦ \"Козлодуй\" Иван Андреев, първият заместник генерален директор и директор на Блока за развитие и международен бизнес на държавната корпорация \"Росатом\" Кирил Комаров и други, посочиха от МЕ. Предстои в Агенцията за ядрено регулиране да бъде предаден пълният пакет с необходимите документи за кандидатстване за продължаване лицензията на VI блок за следващ 10-годишен период, добавиха от енергийното министерство. В началото на ноември V блок на АЕЦ \"Козлодуй\", другият от двата работещи, получи нов десетгодишен лиценз за експлоатация от Агенцията за ядрено регулиране. Издаването му съвпада с изтичането на стария и на проектния срок за 30-годишна експлоатация на реактора ВВЕР-1000. За да продължи работа мощността, бе изготвена програма за модернизация, която ще позволи експлоатацията на блока нови 30 години. Общо инвестициите в удължаването на живота на двата руски реактора ще са 674 млн. лв., от които повечето от половината вече са похарчени за модернизацията им. Програмата за удължаването на живота на V блок бе изготвена от консорциум между руските компании \"Русатом Сервис\" и \"Росенергоатом\" и френската \"Електрисите де Франс\". С модернизацията на VІ блок се зае самостоятелно \"Русатом Сервис\" с български подизпълнители. В момента в света работят 448 ядрени реактора, като 64% от тях са в процес на експлоатация повече от 30 години.", "date": "2018.07.23", "title": "В сряда отчитат проекта за удължаване ресурса на VI блок на АЕЦ"}
{"url": "https://www.monitor.bg:443/bg/a/view/nov-vip-kompleks-glezi-s-mineralna-voda-v-pavel-banja-106170", "text": "Нов ВИП - комплекс в курорта Павел баня от 15 еднофамилни къщички, който ще бъде завършен до края на лятото предлага басейн с минерална вода на бъдещите собственици. Комплексът е затворен за външни посетители. Притежателите на имотите, чиито цени са от порядъка на 130 000-150 000 лв. плюс месечна такса за поддръжка в рамките на над 350 лв., ще могат да използват целогодишно басейн за възрастни и за деца; голяма и просторна градина и парк с места за отдих и пълноценна почивка, както и открит детски кът. Къщите са с квадратура от 349 до 401 кв м, всяка от тях е с двор от около 350 квадрата. Изграждането е започнало преди около 2 години, част от имотите вече са продадени, споделиха запознати. На практика това е най-големия ВИП-комплекс от луксозен тип на територията на балнеокурорта. В близост до града има още няколко недовършени хотела, наскоро там отвори врати и 5-звезден спа - хотел. В ход е изграждането на още няколко къщи за гости в близките села.", "date": "2018.07.23", "title": "Нов ВИП-комплекс глези с минерална вода в Павел баня"}
{"url": "https://www.monitor.bg:443/bg/a/view/ludnaha-po-selski-kyshti-v-kustendilsko-106168", "text": "Масово столичани и цели чуждестранни семейства започнаха да купуват къщи по селата в Кюстендилски регион. Само в рамките на един месец са регистрирани десетки сделки с посредничеството на местните брокери. „Мога да дам пример със село Неделкова Гращица, което се намира в община Невестино. Там вече не остана къща за продан. Най-много да има една-две, но за тях са обявени нереални продажни цени от 80 хил. евро. Иначе мнозина предпочитат селото заради добрата инфраструктура и невероятната природа в района. Последната ни сделка беше за къща на два етажа, която се продаде за 60 хил.лв.“, коментираха от местна агенция за недвижими имоти. Подобно е положението и в атрактивното село Шишковци. Там не един или двама мераклии са решили да правят къщи за гости с цел привличането на туристи. „Наскоро германци искаха да си купят семейна къща в селото на Майстора. Даваха 60-70 хил. лв., но до момента не са си харесали нещо определено. Там има запазени и автентични калени къщи“, твърдят още брокери от региона. Иначе най-много се търсят по-малки вили, по възможност състоящи се от 2-3 стаи и то на цени до 30 хил.лв. „Вече и кюстендилци искат да избягат през уикенда на село. Затова не търсят лукс, а място с най-елементарни битови условия“, обясняват специалистите. По техни думи с всяка изминала година намирането на свободни селски къщи в региона ще става все по-трудно. „Повече столичани искат за няколко дни да са далеч от панелката и да си почиват на село. Садят си домати, чушки, ядат пресни зеленчуци и плодове, и се радват на природата“, обясняват жители на кюстендилското село Раждавица, което става все по предпочитано място за почивка от столичани.", "date": "2018.07.23", "title": "Луднаха по селски къщи в Кюстендилско"}
{"url": "https://www.monitor.bg:443/bg/a/view/tv-ehoto-na-oligarhijata-s-akcija-po-oporki-sreshtu-peevski-106230", "text": "В оазис на олигархичното задкулисие се превърна предаването на бТВ „120 минути“ с водещ Светослав Иванов. От години опорните точки в него се пишат на килограм от кръга „АРГО“ и от Иво Прокопиев, който сам призна, че контролира мейнстрийма в двете големи частни телевизии у нас, а поредното доказателство за задкулисните обвързаности между олигархията и разградския бос дойде през уикенда. Този път в капана на псевдожурналиста попадна американският бизнесмен Ярив Лернер, изпълнителен директор на филмовото студио „Ню Бояна“. Поканен да говори за киноиндустрията и за филмовите продукции, които Киноцентърът заснема в България с участието на някои от най-големите холивудски звезди, в края на разговора Светослав Иванов не пропусна да му зададе няколко предварително написани въпроса, обслужващи Фабриката за фалшиви новини на Иво Прокопиев, Огнян Донев, Сашо Дончев и Цветан Василев, с цел лъжливите им мантри, свързани с нашия издател Делян Пеевски, да прозвучат в национален ефир. След като през април тази година стана ясно, че компанията „Ню Имидж България“, част от Nu Image Inc, САЩ, собственост на известния холивудски продуцент Ави Лернер, ще придобие 50% от капитала на „Телеграф Медиа“ - дружеството, издател на вестниците „Телеграф“, „Монитор“, „Политика“, „Меридиан мач“ и „Борба“, Инвестиционните намерения на реномирана компания като Nu Image Inc към печатните издания на Делян Пеевски за разлика от фалшивите новини, разпространявани от години по негов адрес от грантово зависимите медии на Прокопиев и сие, несъмнено са истинският лакмус за това кои са качествените издания на вестникарския пазар в България. Така мантрите на Фабриката за фалшиви новини тотално се сринаха, а лъжите им за Пеевски увиснаха във въздуха. Сега, в нов опит да реанимира небивалиците по адрес на депутата от ДПС и неговите медии, Светослав Иванов се постара да вкара в разговора си с Ярив Лернер поредната инсинуация - дали инвеститорът бил притеснен от факта, че придобиваните вестници били натоварени с „доста негативи, били подозирани в политически зависимости, служели като средство за саморазправа срещу политически и икономически опоненти“ и още прочее изречени неистини. За да им придаде легитимност обаче, Иванов заяви, че били констатирани от „българското общество“ и от „големи международни организации“ (очевидно визирайки спонсорираната с грантове от Джордж Сорос „Репортери без граници“, чиито доклади за България се пишат именно от присъдружни на кръга „Капитал“ „журналисти“ и „анализатори“). Причината за тези инсинуации обаче е елементарна – просто на изданията „Телеграф“, „Монитор“, „Политика“ и Агенция Монитор, които не се страхуват да казват истината за олигархията и да разкриват чрез разследванията си престъпните далавери на задкулисната шайка, забогатяла стремително по времето на бандитската приватизация, дирижирана от Драгалевския лаборант Иван Костов. Така че в случая елементарната опорка на Светослав Иванов, съвпадаща едно към едно с тази на Фабриката за фалшиви новини на Прокопиев, освен че разкрива зависимостите между разградския олигарх и бТВ, още един път доказва порочния модел, по който функционира обвързаността между олигархичното задкулисие у нас и поръчковите журналисти, която обвързаност в крайна сметка изкривява медийната среда в България. А че обществото ни със сигурност не е припознало като истина фалшивите новини, създавани и тиражирани от хората на Прокопиев, както им се иска на „журналисти“ като Светослав Иванов, в това зрителите на бТВ могат да бъдат сигурни. Напротив, същото безпогрешно е усетило функциониращата, изградена от десетилетия мрежа от грантово зависими НПО-та, политици и журналисти, които всячески се опитват да рушат устоите на държавата и да прокарват хибридните интереси на шепа самозабравили се наши и чужди псевдоморалисти. И тъй като от месеци именно медиите от кръга „Капитал“ тиражират слуха, че бТВ ще бъде продадена, то ако това е вярно, добре е същата телевизия най-после да бъде прочистена от „журналисти“ като Светослав Иванов, използващи националния ефир за осъществяването на елементарни манипулации в услуга на менторите му.  Изказванията от името на българското общество са запазена марка на медийните слуги на олигарха Иво Прокопиев. Колкото по-бутикова е медията от Фабриката за фалшиви новини, толкова по-самонадеяно се изкарва говорител на обществото. „Дневник“ например публикува анализ на Петя Владимирова, в който тя коленопреклонно тиражира опорните точки на своя издател, повтаряйки откровени лъжи. Пак Пеевски имал интерес от промените в Закона за следприватизационен контрол и пак това било заради „Булгартабак“, който бил негов „според обществото“. Според всички официални публични регистри в България, за които дори „Репортери без граница“ признават, че са обективен източник на информация, Пеевски няма нищо общо с тютюневия холдинг. Така че ако някой лансира подобно твърдение в обществото, е абсолютен лъжец. А когато някой твърди, че „обществото е наясно“ с тази информация, понеже лично той го е излъгал, това е свръхнагло лицемерие, пред което дори изпечен мошеник като Костов сигурно би се засрамил. За Фабриката за фалшиви новини срам няма. Има само норматив от лъжи, които трябва ежедневно да се разпространяват в интернет по адрес на Делян Пеевски, и то на всяка цена, без значение от фактите и дори източника. Пример за това е полуанонимният сайт на някакви самозвани икономически експерти, наричащи се Либертарианско общество. Доказателство за това, че служат само за допълнителен източник на фалшиви новини във ветрилото от сайтове на координираната от Прокопиев фабрика, е, че повтарят едно към едно опорната точка за следприватизационния контрол и Пеевски. Псевдоекспертизата на тези самозванци пък е очевидна от съдържанието на статията. В нея основен герой е Кирил Домусчиев, а името на нашия издател Пеевски е залепено само в две изречения без никакъв контекст, с единствената цел интернет търсачките да натрупат критично количество негативни публикации по негов адрес. Както самохвално подмяташе Прокопиев пред своите марионетни политици в стенограмите „АРГО-гейт“: „Нека не си броим публикациите“. Защото в противен случай ще трябва всеки ден да се опровергава цялото съдържание на „Фрогнюз“ на ченгето от ДС Огнян Стефанов. Само през вчерашния ден фалшивите новини по адрес на Пеевски бяха 4 на брой по всевъзможни безумни теми като например абсурдните твърдения за негова връзка с шефа на полицията в Пазарджик.            ", "date": "2018.07.23", "title": "Тв ехото на олигархията с акция по опорки срещу Пеевски"}
{"url": "https://www.monitor.bg:443/bg/a/view/ot-20-do-25-avgust-plovdiv-stava-svetovna-stolica-na-visokoalkoholnite-napitki-106229", "text": "Пловдив става световна столица на високоалкохолните напитки от 20 до 25 август, съобщи БТА. Тогава вторият по големина град в България ще бъде домакин на международния конкурс Spirits Selection by Concours Mondial de Bruxelles. Експерти от цял свят ще дегустират уиски, водка, текила, бренди, джин, грапа, байжиу, писко и ракия, ще посещават български производители и културно-исторически забележителности. Програмата на Spirits Selection 2018 вече е готова. Над 70 чужди журналисти, енолози и вносители ще открият българската индустрия, традиции, история и култура. Експертите пристигат в страната ни още на 19 август. На 20 август сутринта започват майсторските класове за тях, които ще продължат цял ден. Как се разпознават различните видове уиски ще представи френският експерт и автор на енциклопедия Сирил Малд, който пристига специално за конкурса. „Посланикът“ на чилийското писко Родриго Флорес ще говори за отлежали спиртни напитки. Три от майсторските класове са за българската ракия – различни видове, как се дегустира и консумира, как се съчетава с храна. Мастъркласовете за родната „вода на живота“ ще водят проф. Николай Бакалов, проф. Николай Стоянов и собственикът на Rakia Shop Светлин Мирчев. Вечерта на 20 август 2018 г. ще има експо „Запознайте се с българските производители“, а след него е официалното откриване на конкурса. До обяд през всеки един от следващите три дни - 21, 22 и 23 август - международното жури ще оценява чрез „сляпа дегустация“ високоалкохолни напитки. За международните съдии, които искат да научат повече за България, е предвидена допълнителна програма в централната и източната част на страната ни. На 24 и 25 август ще се посещават производствата на български фирми, както и дестилерията, където експертите ще видят как се прави българско розово масло.", "date": "2018.07.23", "title": "Пловдив става световна столица на високоалкохолните напитки"}
{"url": "https://www.monitor.bg:443/bg/a/view/nostalgija-razdvijva-pazara-na-vili-106147", "text": "Най-често носталгия по родното място или търсене на спокойствие от напрежението и шума в големия град кара живеещите там да си купят вила в провинцията и в известна степен раздвижва пазара в сегмента, научи „Монитор”. „Може би наистина меланхолията към селския бит или родното място кара някои от хората да предприемат покупка на вила”, смята Тихомир Цаков от „Аристо”. По думите му, друг от вариантите за инвестиция в такъв имот е, ако той е наследствен и се дават пари за ремонта му и връщането му към живота. Според него, няма логика да си купиш къща близо до мястото, където живееш, като например софиянци да си вземат втори дом в някои от кварталите в полите на Витоша. „За да е вила, трябва да е на по-далечно разстояние извън града, в провинцията”, смята брокерът. Наско Атанасов от „Виктория инвест” смята, че в последно време се наблюдава възвръщате на интереса към подобни имоти и то в районите недалеч от София. „Предпочитат се зоните с природни забележителности или минерални извори. Определено това качва цената. От друга страна предимство имат и селища с лековит климат за определени болести като например Искрец, в Искърското дефиле. Плюс е, ако къщата се намира в или близо до курорт. Интерес има и за къщи около Кюстендил или други по-малки градове, които да се ползват, както за постоянно живеене, така и за вили”, обяснява той. Според него този тип имоти В първия са къщите, които не стават за живеене и са почти за събаряне. Стойността им се определя от цената на земята. Предимството е, че теренът е в регулация и така купувачът може с по-малко формалности и документи да построи наново къщата. Другият тип имоти са вилите градени през 70-те и 80-те и години на миналия век. при тях недостатък в повечето случаи е, че са с външна баня и тоалетна. Много малко са тези с вътрешни санитарни възли. Третият тип имоти - къщи и вили са тези изграждани след 1990 г. Те почти всички са направени от по-скъпи материали, по-нови са и в общи линии в по-голяма степен отговарят на съвременните изисквания. Имат вътрешни бани и тоалетни. на вили са българи”, добавя Атанасов. „Чужденците имат интерес към сегмента, когато става въпрос за най-известните зимни и морски курорти у нас. Разрастването на този пазар много зависи от доходите на хората. За да си позволиш втори дом трябва имаш достатъчно пари, за да го поддържаш. В момента обаче, въпреки известното съживяване, търсенето е много по-малко от предлагането. На един купувач има поне 3-4 оферти”, добавя той. Тихомир Цаков също смята, че търсенето е слабо и намалява, но някои хора продължават да купуват. „Преди години вилите бяха изместени от модата по ваканционните апартаменти по курортите, защото поддръжката им е по-евтина. Някои обаче обичат да са си сами собственици и не да не са зависими от други. Продавачите на такива имоти все още са много повече от купувачите”, категоричен е той. Според брокерите, повечето от решилите да инвестират парите си в готова качествена извънградска къща определено избягват имотите строени по времето на соца, които не отговарят на съвременните изисквания. Другият вариант е да си купят терен в регулация и да строят по свой вкус.", "date": "2018.07.23", "title": "Носталгия раздвижва пазара на вили"}
{"url": "https://www.monitor.bg:443/bg/a/view/denonoshtna-policejska-ohrana-za-ranenoto-v-kalabrija-bylgarche-106222", "text": "Десетгодишното българче, което бе ранено в корема в Калабрия при престрелка между враждуващи мафиотски кланове, да бъде охранявано денонощно. Това нареди началникът на силите за сигурност в административния център на областта град Реджо Калабрия – Рафаеле Граси. Мерките за сигурност, които засягат и родителите на момчето, са предприети по искане на префекта на областта Микеле ди Бари. В същото време въоръжени полицаи и карабинери тарашат района на намиращото се недалеч от Реджо Калабрия селище Санта Венере, където се развихри в събота сутринта екшънът и бе убит местният бос Фабио Джуфре. Ако се вярва на италианските медии, родителите на хоспитализираното в интензивно отделение момче работели в чифлика на 39-годишния мъж с криминално досие, който иначе се славел и като добър животновъд. С любовта си към животните Фабио Джуфре бил заразил и малкия ни сънародник, който го следвал като сянка винаги, когато чорбаджията идвал да наглежда кравите, овцете и козите си. Така било и във фаталния ден, двамата заедно обикаляли животните, когато неизвестни засега лица открили срещу тях стрелба с карабини от доста близко разстояние. Охраната на боса отговорила на огъня, но за съжаление самият той вече бил паднал на земята мъртъв, а българчето се превивало в болезнени спазми. Настанала паника, благодарение на която убийците – членове според полицията на враждебен клан, успели да изчезнат яко дим. Предполага се, че кървавата касапница се е развихрила заради неуредени сметки и неосъществено, но договорено преразпределение на зони на влияние. Добрата новина е, че животът на българчето, чието име се държи в тайна, според лекарите в областната болница на Реджо Калабрия вече е извън опасност. В същото време представителите на силите за сигурност се опитват да разберат дали то също като майка си и баща си е работело за боса Джуфре, или само го е придружавало при наглеждането на животните в чифлика.", "date": "2018.07.23", "title": "Денонощна полицейска охрана за раненото в Калабрия българче"}
{"url": "https://www.monitor.bg:443/bg/a/view/nad-17-000-umirat-ot-rak-vsjaka-godina-106214", "text": "Над 17 000 души умират всяка година в България от онкологични заболявания. 40 са били болниците и диспансерите, в които са се лекували пациентите през 2017-а, показват данни на първия Индекс на болниците, съставен у нас. В 11 от тях или в по-малко от 25%, са се извършвали и четирите дейности по лечението на онкологичните заболявания – химиотерапия, лъчелечение, диспансерно наблюдение и палиативни грижи. През 2017 г. пациентите на химиотерапия са били 31 878. В страната ни е имало и 21 онкологични центъра, където се провежда лъчелечение. През миналата година през тях са минали 15 601 души. В същото време броят на диспансерните прегледи, които са извършени на хора с онкологични заболявания в страната, са били 11 005. Диспансерни прегледи са се извършвали в 30 от 40-те лечебни заведения по онкология, като в 12 от тях за цяла година са направени по-малко от сто. Онкоклиниките с договор с касата за палиативни грижи са били 20, а броят на пациентите, които са преминали по нея са едва 2181. По отношение на неврологията над 130 са лечебните заведения, където се настаняват хора с исхемични инсулти. През миналата година в тях са били приети 50 304 случая. 36 от болниците се е осъществявало лечение на исхемичните инсулти с тромболиза. Общо 428 са били тромболизите през миналата година или 0.8% от всички случаи. В същото време в страните от ЕС тази цифра е над 3.5, като в някои достига и над 12%. Общо 59 са лечебните заведения в страната, които са имали инвазивна кардиология през 2017 г. Гъстотата им е най-голяма в столицата, където има 13 инвазивни лаборатории. Около 77 000 са процедурите, които са били направени в тях през миналата година. Броят на диагностичните е бил 39 231, а на лечебните – 34 373. Отделно от тях са били поставени 4 324 пейсмейкъри. Обемът на извършените процедури в лечебните заведения обаче е доста различен – от под 500 до над 1000. Електрокардиостимулация се извършва в 22 от всички 59 клиники. Още по-малък е броят на лабораториите, които поставят кардиовертер - 13, а не само антибрадикарден пейсмейкър. Различно е и съотношението при спешността. Процентът на най-тежките и неотложни състояния, като остър коронарен синдром с персистираща елевация на ST сегмент спрямо всички лечебни процедури средно за страната е 25.22, като той отново варира в широки граници - от 0 до над 40. Общо около две трети от пълнолетните българи, които са били в болница през последните пет години, са „много доволни\" или „по-скоро доволни\" от грижата, която са получили. Разбира се в този отговор се оглежда и общото задоволство, че е постигнато лечение (само в петнайсетина процента от случаите се е наложило по-късно да се влиза в болница за същото). Една трета обаче не са останали удовлетворени от грижите, които са получили в лечебните заведения. Повече от половината оценяват разходите от болничния си престой като по-скоро високи или много високи. Заради очакването именно за подобни отговори беше зададен и още един въпрос по темата: дали сумата е била справедлива. Мненията са на практика поделени, което показва противоречивостта на общите становища на българите за болничната помощ. Данните подсказват, че обществото ни харесва медицинските грижи и уважава лекарите и труда им, но явно не е убедено в цялостната коректност на системата и най-вече в ценообразуването. Доплащането, например, остава един от основните проблеми за пациентите. Чувствителен дял от лежалите в болница в последните години – двама от всеки петима - споделят, че са се наложили плащания, които смятат за извънредни, допълнителни и необосновани. Все пак, повече от половината не са се сблъскали с такава необходимост, но размерът на проблема очевидно не е малък. Данните разбира се не могат да бъдат съвършено представителни – имат характера на общ сондаж - но показват ясно, че общественото отношение към болничната помощ е по-скоро разделено и не може да се каже, че задоволството преобладава. Грижата за здравето се оценява добре, но грижата за здравеопазването – явно не съвсем. Сондажът е на основата на преки интервюта сред 772 души между 9 и 16 март. Абсолютното максимално отклонение е ± 3.5% при 50% дялове.", "date": "2018.07.23", "title": " Над 17 000 умират от рак всяка година"}
{"url": "https://www.monitor.bg:443/bg/a/view/trygnaha-plashtanijata-po-de-minimis-na-stopanite-v-jambolsko-i-burgasko-106231", "text": "Държавен фонд „Земеделие“ извърши първите плащания по помощта de minimis за общините в Ямболско и Бургаско, засегнати и ограничени поради заболяването чума по дребните преживни животни, съобщиха от ведомството. 170 земеделски стопани от седемте засегнати общини с въведени ограничения заради чумата (PPR) ще получат общо около 1 060 000 лв. или по 55 лв. на овца/коза от помощта. Очаква се в следващите дни парите да бъдат достъпни по сметките на стопаните. Плащанията са по подадените заявления от 19-20 юли, като обезщетения ще получат не само стопаните на евтанизираните животни, но и всички останали, които подлежат на възбрана за реализиране на млечни и месни продукти извън ограничената зона. Чрез помощта de minimis стопаните ще могат да покрият загубите от нереализираното мляко, ценовите разлики на изкупената продукция и затрудненията при изхранването на животните. Тя е допълнение към вече изплатените на стопаните обезщетения за евтаназирани животни.", "date": "2018.07.23", "title": "Тръгнаха плащанията по de minimis на стопаните в Ямболско и Бургаско"}
{"url": "https://www.monitor.bg:443/bg/a/view/hristova-pretyrpja-operacija-na-lakytja-106216", "text": "Европейската вицешампионка по борба Мими Христова претърпя успешна операция на лакътя. Интервенцията продължи повече от два часа и беше извършена от проф. Енчев в института \"Пирогов\" в София. Националката получи травмата по време на лагера в Япония в края на май. Там тя се възстановяваше от други две контузии - в дясното рамото и носа, получени на Евро 2018. Натоварванията й бяха по-леки, но при едно по-рязко движение получи контузия на левия лакът, а впоследствие се оказа, че има скъсани връзки. Сега Христова ще бъде пет седмици в гипс, а после ще продължи с физиотерапия. След контролни прегледи ще има и по-голяма яснота кога националката ще започне пълноценни тренировки. Треньорският щаб обаче не се ангажира да разчита на Мими Христова за световното първенство през октомври в Будапеща до пълното й възстановяване. Женският национален отбор се върна от лагер на Белмекен и в края на седмицата ще участва на престижния турнир \"Яшар Догу\" в Истанбул.", "date": "2018.07.23", "title": "Христова претърпя операция на лакътя"}
{"url": "https://www.monitor.bg:443/bg/a/view/cska-sofija-otiva-na-sever-balkanci-chakat-slavija-106221", "text": "ЦСКА-София ще пътува на север, ако успее да се справи с австрийския „Адмира Вакер“. Това отреди жребият за трети кръг на Лига Европа. При успех срещу австрийците „червените“ ще срещнат датския „Копенхаген“ или исландския „Стярнан“. Доста по-вероятно е това да е датският гранд, който е далеч по-класният съперник и се очаква да стигне без проблеми до следващия кръг. „Червените“ бяха сред непоставените отбори, като можеха да се паднат още срещу словенския „Марибор“, холандския „Фейенорд“, френския „Бордо“ или гръцкия „Олимпиакос“. Ако ЦСКА-София успее да стигне до третия кръг, ще е домакин в първия мач на 9 август, като ще гостува в реванша на 16 август. Припомняме, че „Копенхаген” игра срещу български отбор само преди две години. Тогава датчаните отстраниха “Лудогорец” на 1/16-финалите на Лига Европа след победа с 2:1 в София и равенство 0:0 в Дания. Преди 20 години пък скандинавците остраниха “Левски” от тунира за КНК с категорични победи - 4:1 и 2:0. В момента обаче датският гранд не се намира в добра форма, като завърши на четвърто място в миналия шампионат. В първи кръг на Лига Европа пък тимът успя с много мъка да елиминира финландия КуПС с общ резултат 2:1. “Славия“ също узна вероятния си съперник за третия кръг. Ако „белите“ успеят да елиминират хърватския „Хайдук“, ще ги очаква ново балканско препятсвие – или румънският „Стяуа“, или словенският „Рудар“ (Веление). По програма българският отбор трябва да е домакин в първия мач и да гостува на реванша. В същото време треньорът на ЦСКА-София Нестор Ел Маестро направи странно изказване след победата с 2:0 над „Локомотив“ (Пд) в първия мач от новия сезон в шампионата. Сърбинът се изцепи, че „червените“ нямат никакъв шанс за титлата. „Много трудно ще станем шампиони. „Лудогорец“ е финансово осигурен и има много добри футболисти. Този отбор работи много добре и доминира. Утопия е да ги свалим от върха”, заяви наставникът на “червените”. Думите му определено не се понравиха на феновете, още повече, че в момента ЦСКА-София е на върха в класирането. Добра новина за запалянковците обаче е играта на новото попълнение Мауридес. Бразилският нападател, който бе привлечен като заместник на Фернандо Каранга, вкара гол още в първия си двубой с екипа на тима и даде сериозна заявка да се превърне в лидер на „армейците“.", "date": "2018.07.23", "title": "ЦСКА-София отива на север, балканци чакат „Славия“ (ОБОБЩЕНИЕ)"}
{"url": "https://www.monitor.bg:443/bg/a/view/dron-otkri-65-godishen-alpinist-v-himalaite-106218", "text": "Катерачът ветеран Рик Алън беше открит 36 часа след изчезването си в Хималаите с високотехнологичен дрон. \"Това е невероятният момент, когато един британски алпинист, смятан за мъртъв, беше намерен жив от дрон\", пише „Дейли мейл“. Клипът, заснет от дрона, показва алпиниста в подножието на осемхилядника Броуд Пик. 65-годишният шотландец тръгнал да качва върха заедно със сънародничката си Санди Алън, която също е ветеран алпинист, на 63 години. В последния момент тя се отказала да атакува заради появата на силен вятър. Алън обаче продължил сам и в крайна сметка успял да се изкачи на 8051 метра. След бурята алпинистите от базовия лагер забелязали, че раницата на Алън се носи по снежния склон. Самият той обаче не се виждал никъде. Започнала спасителна акция с дрона на полските алпинисти Бартек и Анджей Баргил. Летящата машинка открила точното местоположение на алпиниста. Той бил останал без провизии, но все пак успявал да се движи. Спасители стигнали до него и го свалили до базовия лагер. След това е транспортиран до болница. Рик Алън имал само леки наранявания и замръзнали пръсти, но без други наранявания. Преди години при подобно премеждие шотландецът губи половината от петите си заради измръзване. Покрай щастливия край на спасителната акция мнозина си спомниха за Боян Петров, който нямаше този шанс. Непалската авиокомпания, наета за издирването - Simrik Air, многократно облиташе района под Шиша Пангма, след като шерпи откриха вещи на българския катерач. Тогава спасителите откриха инсулин, енергийни гелове и тениска на Боян, но от самия него нямаше следа. Издирването на нашия алпинист се оказа неуспешно, въпреки масираната атака на спасители по въздух с хеликоптер, алпинистът не се завърна след изкачването на връх Шиша Пангма.", "date": "2018.07.23", "title": "Дрон откри 65-годишен алпинист в Хималаите (ВИДЕО)"}
{"url": "https://www.monitor.bg:443/bg/a/view/evrostat-bylgarite-stavat-4-9-miliona-prez-2070g-106220", "text": "Българите ще наброяват 4.9 милиона през 2070 година, сочи демографската прогноза на Евростат. Според проучването нацията ни щяла да се стопи с 30 %. По данни на статистиката към края на миналата година населението у нас е малко над 7 милиона и намалява с близо 52 000 спрямо 2016 година. Сривът при населението в трудоспособна възраст пък щял да достигне до 40% още през 2060г. Причините са ниските нива на раждаемост, миграцията и смъртността. Статистиката сочи още, че на хиляда мъже се падат 1060 жени. Броят на живородените деца през 2017г. пък е намалял с почти 64 хиляди. Това е с около 1000 деца по-малко спрямо предходната година. С най-ниски стойности на раждаемост са градовете Габрово и Видин.    ", "date": "2018.07.23", "title": "Евростат: Българите стават 4.9 милиона през 2070 година"}
{"url": "https://www.monitor.bg:443/bg/a/view/myj-zagina-sled-udar-v-bilbord-na-am-trakija-106223", "text": " Водач на лек автомобил „Мерцедес“ загина на място след удар на автомобила в основата на билборд по трасето на АМ „Тракия“. Трагичният инцидент е станал към 15,01 часа в понеделник, возилото е излетяло от лентата в посока Бургас на км 203 малко преди надлеза край Стара Загора. С опасност за живота в старозагорската УМБАЛ „Проф. д-р Стоян Киркович“ е настанена съпругата на жертвата, с по-леки наранявания е дете, което е било на задната седалка.Няма данни за употреба на алкохол, по всяка вероятност става дума за несъобразена скорост и мокър асфалт от току що превалелия дъжд.За около час движението по аутобана е било отклонено в една от лентите.", "date": "2018.07.23", "title": "Мъж загина след удар в билборд на \"Тракия\""}
{"url": "https://www.monitor.bg:443/bg/a/view/komandarev-grabna-oshte-dve-nagradi-s-posoki-106179", "text": "Още две награди нареди на полицата с отличия филмът на Стефан Командарев „Посоки“. Лентата влезе в съревнование с най-доброто от европейското кино на 9-тия филмов фестивал в Прищина, Косово. Родната продукция успя да прибере две от най-важните отличи – Най-добър балкански филм според журито и най-добър режисьор – Прищина филм фест е един от устойчивите фестивали в региона, който се гордее че председател на борда му е голямата Ванеса Редгрейв, която е дала първи силен тласък на инициативата още през 2008 г, водила е церемонията и е останала близка приятелка на организаторите. По време на фестивала текат четири състезателни програми – за европейски филми, за балкански филми (позната като „Мед и кръв“), за ленти със средна продължителност от 25 до 60 мин и от тази година - за документална филми. Премиерата на „Посоки“ беше през май 2017 г на фестивала в Кан, след което успя да събере призове от форуми в Испания, Люксембург и Тирана. Взе наградата на публиката в Брюксел, специалната награда в Сараево, две от феста във Виена. Общо броят им наближава 20. И докато подрежда статуетките Стефан Командарев не спира да работи по следващия си проект – Въпреки че разполага с повече от два пъти по-малък бюджет за новата лента – едва 150 000 лв, режисьорът отново напъна мускули и е готов да филмира идеята си. Сюжетът ще проследи три истории в нощна София от гледна точка на органите на реда, а авторът на „Светът е голям и спасение дебне отвсякъде“ влага всички приходи от „Посоки“ в новото заглавие. „Патрулки“ е част от селекцията на два престижни европейски форума за копродукции. Третият и последен филм от поредицата пък се очаква да бъде фокусиран върху линейките и техният „живот“ из столичните улици.", "date": "2018.07.23", "title": "Командарев грабна още две награди с „Посоки“"}
{"url": "https://www.monitor.bg:443/bg/a/view/kola-s-rumynci-padna-v-blatoto-kraj-bolata-106212", "text": "Лек автомобил от Букурещ падна в блатото точно преди плажа на залива Болата, съобщи кметът на село Българево Георги Георгиев. Инцидентът е станал в неделя към обяд. Заради тесния път и идващи насреща коли, румънският шофьор започнал да маневрира на заден ход, за да могат автомобилите да се разминат, без да усети, че асфалтът е изронен и пътят свършва. Въпреки ръкомаханията на останалите плажуващи и клаксоните на автомобилите, Дачията пропаднала във водата. В колата е имало двама души, никой от тях не е пострадал. „В неделя на Болата беше някакъв ужас. Имаше над 500 автомобила, а на всяка отбивка, където може да се спре и да се пропусне колона автомобили, имаше паркирани коли. Кранът, който дойде да извади румънската Дачия, закъса по пътя надолу. Знаете, че пътят е тесен и две леки коли се разминават, какво остава тази голяма машина да се придвижи по баира. Да не говоря, че в морето имаше и над 40 лодки, а рибарите също бяха дошли с коли. Наложи се полицията да дойде и да регулира паркирането. На плажа имаше много румънци, руснаци, украинци, българи. И това е само началото. Вероятно така ще бъде още 5-6 уикенда”, коментира Георги Георгиев. Снимки: Интернет", "date": "2018.07.23", "title": "Кола с румънци падна в блатото край Болата"}
{"url": "https://www.monitor.bg:443/bg/a/view/vlak-premaza-samoubijca-v-pyrvomaj-106204", "text": "Пътнически влак премаза 65-годишна жена в Първомай. Трагедията е станала около 15,10 часа, когато е бил подаден и сигналът към 112, съобщиха от полицията в Пловдив. Според очевидци жената е била на железопътната линия и изобщо не се е поместила, нито е реагирала по някакъв друг начин, на подадения звуков сигнал от машиниста. Затова се предполага, че тя е решила да сложи край на живота си. От полицията в Пловдив уточниха, че правят оглед на местопроизшествието. Докато той не приключи, движението на влаковете е спряно.", "date": "2018.07.23", "title": "Влак премаза самоубийца в Първомай"}
{"url": "https://www.monitor.bg:443/bg/a/view/tir-pomete-taksi-kraj-v-tyrnovo-106209", "text": "Поредният турски тир убиец помете такси на изхода на Велико Търново, в посока към Дебелец. Инцидентът станал малко преди 16,00 ч. близо до местния хлебзавод. При удара са пострадали такиметровият шофьор и двамата пътуващи в колата. Все още не е ясно какво е тяхното състояние. Заради катастрофата движението в района временно е пренасочено.", "date": "2018.07.23", "title": "Тир помете такси край Велико Търново"}
{"url": "https://www.monitor.bg:443/bg/a/view/italianka-izmesti-mirela-ot-tretoto-mjasto-106213", "text": "Мирела Демирева отстъпи с едно място в световната ранглиста за сезона в скока на височина и вече е четвърта. Преди нея излезе италианката Елена Валортигара, която записа личен рекорд от 202 см на турнира от Диамантената лига в Лондон. Тя завърши втора в състезанието, а победата отново е за рускинята Мария Ласицкене, която изравни върховото си постижение от 204 см, а после направи и три неуспешни опита на 208 см. Олимпийската ни вицешампионка от Рио Демирева има 200 см през сезона, а преди ден на Балканиадата в Стара Загора прави опити на 203 см. Освен нея бариерата от 2 м е преминала и многобойката Нафисату Тиам (Бел), която е трета с 201 см. На турнира в Лондон Акийм Блумфийлд обяви себе си за следващата Голяма работа в ямайската лека атлетика, след като за първи път слезе под 20 секунди в бягането на 200 метра при мъжете. 20-годишният Блумфийлд, който спечели старта на 400 м преди две седмици в Рабат, победи с 19,81 сек. \"Много съм щастлив с постижението си, защото за мене то наистина е феноменално. Но не мисля, че някой може да се мери с Болт и не искам аз да бъда сравняван с него. Аз съм простосмъртен“, заяви след успеха си Блумфийлд. Сифан Хасан от Холандия стана третата най-бърза жена на 1 миля, след като спечели с време 4:14,71 мин. Кениецът Емануел Корир пък постигна 6-и най-добър резултат в историята на 800 м, след като финишира за 1:42,05 мин.", "date": "2018.07.23", "title": "Италианка измести Мирела от третото място"}
{"url": "https://www.monitor.bg:443/bg/a/view/iskri-mejdu-italija-i-avstrija-zaradi-ujen-tirol-106201", "text": "Министърът на външните работи на Италия Енцо Моаверо е наредил на посланика на страната във Виена Серджо Барбанти да поиска от компетентните австрийски власти разяснения по готвения от тях закон за предоставянето на австрийско гражданство на жителите на италианския автономен регион Алто Адидже или Южен Тирол за съседите от север. С официална нота обяснения по същия въпрос са пожелани и от посолството на Австрия в италианската столица. В разпространената от дипломатическото ведомство на Рим декларация се подчертава, че ако бъде потвърдена появилата се в австрийски медии информация за проектозакона, то той ще бъде смятан от Италия за „неподходяща и преди всичко враждебна инициатива“. А според появилите се в австрийски вестници дописки, черновата на готвения нормативен акт трябвало да бъде готова още през септември и за това настоявал самият канцлер Себастиан Курц. При това Виена желаела да предаде на инициативата си „общоевропейски измерения“, тъй като австрийски паспорти щели да получат всички онези жители на държави от ЕС, които се смятали свързани със страната си. Да, но за Рим специално що се отнася до Алто Адидже или Южен Тирол, то там австрийско гражданство щяло да се дава задължително на всички онези жители на района, чиито майчин език бил немският. С други думи въобще не ставало въпрос за избор, а за едностранен акт, който можел да се третира спокойно като намеса във вътрешните работи на суверенна и приятелска страна. В коментарите на нагнетилото се напрежение между Виена и Рим италианските медии подчертават, че то поставя за пореден път на изпитание двустранните отношения. Защото Южен Тирол е отреден на Италия след Първата световна война, но въпреки дадената му от парламента на страната автономност и съществуването там официално и на двата езика – немски и италиански, изглежда Австрия не е успяла да преглътне откъсването преди време от територията й на смятани за нейни земи. Та този факт продължава да тревожи политиците в Рим и вчера лидерката на подкрепящата правителството дясна партия „Италиански братя“ – Джорджа Мелони нарече готвения от Виена законопроект „дипломатическа агресия“ и „основа за отцепването на Алто Адидже“.", "date": "2018.07.23", "title": "Искри между Италия и Австрия заради Южен Тирол"}
{"url": "https://www.monitor.bg:443/bg/a/view/tomova-s-ranna-zaguba-i-v-moskva-106203", "text": "Първата ракета на България Виктория Томова отпадна на старта на турнира по тенис на WTA на червени кортове в руската столица Москва с награден фонд $750 000. 23-годишната софиянка, 128-а в света, загуби в първия кръг от получилата \"уайлд кард\" представителка на домакините Анастасия Потапова с 1:6, 1:6 за 51 минути. И два сета преминаха по един и същи начин. Българката повеждаше с 1:0, след което съперничка й взимаше 6 поредни гейма. 17-годишната Потапова е номер 200 в класацията на WTA в момента. Томова все пак заработи 1 точка за световната ранглиста и 4444 долара от наградния фонд. През миналата седмица тя отпадна още в първия кръг и на турнира в Букурещ, което й коства едно място надолу в световната ранглиста. Българката остана със 472 точки, но вече е 129-а в класацията, оглавявана от Симона Халеп (Рум) със 7571 т. При мъжете Григор Димитров остана на шесто място, въпреки че не игра през миналата седмица, като запази и актива си от 4610 т. Лидер продължава да е Рафаел Надал (Исп) с 9310 т, пред Роже Федерер (Швейц) със 7080 и Александър Зверев (Гер) с 5665 т.", "date": "2018.07.23", "title": "Томова с ранна загуба и в Москва"}
{"url": "https://www.monitor.bg:443/bg/a/view/berbo-momentyt-da-kaja-kraj-e-blizo-106205", "text": "Димитър Бербатов е много близо до официалния край на активната си футболна кариера. Бившият играч на „Манчестър Юнайтед“, „Тотнъм“, „Монако“ и „Байер“ (Леверкузен) призна, че към него няма отправени предложения. „За съжаление трябва да призная, че не е далеч моментът, но е част от живота - едно нещо свършва и започва друго\", заяви Бербатов. Той коментира и затрудненията, които среща, когато трябва да бъде направена трезва преценка на собствените способности и точният момент, за да бъде поставен края на една професионална кариера. „Това е един от най-трудните моменти и аз не правя изключение. Имам щастието на 37 години все още да мога да играя футбол. Но какъв футбол можеш да играеш!? Иска ми се да бъда в „Юнайтед“ или в „Тотнъм“ в момента, но не е възможно - просто си знам възможностите. И в същия този момент искам да играя футбол, но да не изглеждам, като че се нося по течението. Може би го имаше този момент в Индия, но всичко това е породено от любовта към футбола. Просто не искаш да спираш. Но идва момент, в който трябва да кажеш \"ОК, Берба, може би е време да спрем - постигнахме, каквото постигнахме\", заяви нападателят при представянето си за новия член от експертите на букмейкърска къща.", "date": "2018.07.23", "title": "Бербо: Моментът да кажа „край“ е близо "}
{"url": "https://www.monitor.bg:443/bg/a/view/bultrasite-poiskaha-ostavkata-na-palijski-106207", "text": "Феновете на “Ботев” (Пловдив) публикувахa остра декларация срещу президента на клуба Ангел Палийски. От КПБП и Обединени фракции „Бултрас” поискаха от него да напусне незабавно клуба. Запалянковците са крайно недоволни от финансовата неяснота в клуба, както и от конфликта на Палийски с треньора Николай Киров. Крайните фенове са категорично срещу Палийски и го призоваха да се махне, като в противен случай обявиха, че той ще се нареди в историята до омразния им Димитър Христолов, който докара клуба до фалит преди години. „Тази личност, която е главният виновник за управленската криза в „Ботев“ (Пловдив), отново се опита да залъже жълто-черната общественост как в любимия ни тим проблеми няма. Но вече никой не му вярва. Господин Палийски, наслушахме се на лъжите Ви – за всички привърженици вече е очевидно, че нямате нито нужния ценз, нито капацитета, нито морала, за да управлявате отбор от ранга на „Ботев“. Затова настояваме да се оттеглите моментално от управлението и от клуба. Направете го за благото на “Ботев”, ако не желаете името Ви да се асоциира с това на ДХ-Селския (б.р. - Димитър Христолов)”, пишат в декларацията си бултрасите.", "date": "2018.07.23", "title": "Бултрасите поискаха оставката на Палийски"}
{"url": "https://www.monitor.bg:443/bg/a/view/posreshtnaha-s-kaba-gajdi-voennite-ni-ot-afganistan-106206", "text": "Под традиционен музикален съпровод на каба гайди посрещната военните от 35-я контингент, които се върнаха от мисия на НАТО в Афганистан. Военнослужещите бяха посрещнати и от вицепремиера и министър на отбраната Красимир Каракачанов. 158-те военни се прибраха у нас с голям транспортен самолет на Военновъздушните сили на САЩ, а това бе най-големият ни контингент, заминавал на мисия в Афганистан. \"Щастлив съм, че всички, които заминаха, се върнаха живи и здрави'', заяви министърът.  Наред с това Каракачанов обясни, че още не е приключила проверката на ДАНС, която поиска той поиска по повод твърденията и разпространението на слухове за тайно приемане на мигранти и целенасочено избиване на животни в Странджа и обезлюдяването на района, за да бъде заселен с мигранти. Не разбирам политическата истерия на опозицията, коментира Каракачанов напрежението в Странджа. “В края на краищата в опозиция си, искаш да докопаш властта, не трябва да създаваш подобна ситуация, в която на практика рушиш държавността и уважението на институциите. Бори се с инициативи, идеи и каузи, недей да създаваш измислени проблеми”, допълни Каракачанов. В аргументите си срещу действията на опозицията, той дори припомни максима на Ленин, че загубата на Руската империя в Първата световна война означава победа на пролетариата. \"Е, трябва ли да си разсипеш държавата, за да спечели една или друга партия от нещо”, коментира още той. Министърът коментира и отношенията вътре в патриотичната коалиция и отново повтори, че е за диалогичност между партньорите. Утре патриотите ще се съберат отново на коалиционен съвет, за да изгладят споровете. Повод станаха поредните искри заради поправката за следприватизационния контрол, която е свързана с БМФ.", "date": "2018.07.23", "title": "Посрещнаха с каба гайди военните ни от Афганистан"}
{"url": "https://www.monitor.bg:443/bg/a/view/dvama-bezdomnici-bjaha-zapaleni-v-berlin-106208", "text": "Двама бездомни мъже бяха залети с леснозапалимо вещество и запалени тази нощ на гара Шьоневайде в Югоизточен Берлин, предаде ДПА. Според германските вестници \"Билд\" и \"Берлинер Цайтунг\" случайни минувачи са изгасили запалените мъже с пожарогасител, взет от намиращо се наблизо заведение за бързо хранене. Полицията отказа да потвърди достоверността на тази информация.  Пострадалите са откарани в болница с получени сериозни изгаряния. Освен тях са били запалени и вещите им.  Мотивите за нападението към момента са неизвестни, а полицията започна разследване на предполагаем опит за убийство.  Инцидентът припомни на германската общественост аналогичния опит за запалване на бездомен мъж на гара Шьонлайнщрасе през декември 2016 година. Тогава пътници се притекоха на помощ на бездомника, който не пострада.   Основният нападател тогава бе осъден на две години и девет месец затвор, а тримата му съучастници - на по осем месеца пробация.", "date": "2018.07.23", "title": "Двама бездомници бяха запалени в Берлин"}
{"url": "https://www.monitor.bg:443/bg/a/view/jadosana-na-hills-of-rock-plashi-s-bomba-zakopchaha-ja-106199", "text": "Изнервена от яката музика от сцените на тридневния рок фест Hills of Rock  55-годишна пловдивчанка решила да спре рок фестивала Hills of Rock с фалшив сигнал за бомба. Тя се обадила на спешния телефон 112 и съобщила за взривно устройство на Гребната база в Пловдив. Фалшивото обаждане станало едва два часа преди грандиозния концерт на британските метал величия Iron Maiden тази неделя. Сигналът за бомбата бил получен в 18,48 часа. От полицията се задействали на момента и проверили района. След като не установили истинско взривно устройство, подателката на фалшивия сигнал била издирена светкавично и закопчана за 24 часа, съобщиха от районната прокуратура в Пловдив. Срещу жената, чиито инициали са Д.З. било образувано бързо производство. След изтичането на 24-часовата мярка за неотклонение тя най-вероятно ще бъде пусната на свобода срещу „подписка”. Това обаче не я освобождава от наказателната отговорност за постъпката си, която носи. Предвиденото от закона наказание, за престъпление по чл. 326 ал. 1 от Наказателния кодекс, е до две години „лишаване от свобода“, уточни говорителят на Районна прокуратура в Пловдив Атанас Илиев.", "date": "2018.07.23", "title": "Ядосана на Hills of Rock плаши с бомба, закопчаха я"}
{"url": "https://www.monitor.bg:443/bg/a/view/slavisha-stojanovich-vodi-levski-sreshtu-milan-106210", "text": "Новият треньор на „Левски“ Славиша Стоянович ще поеме официално „сините“ след около седмица. Словенецът няма да дебютира начело на тима срещу „Черно море“ на стадион „Георги Аспарухов“, тъй като на „Герена“ все още не са финализирали отношенията си с Делио Роси. Както е известно, Стоянович вече се договори със Спас Русев за договор с продължителност 1+1 години, но не е обявен от клуба за треньор, тъй като столичани трябва да изгладят документално разтрогването на контракта с досегашния си италиански наставник. Стоянович, който прекара два дни в България, се завърна в Сърбия, откъдето ще пътува за Любляна. Именно в словенската столица го чакат редица ангажименти, които ще му попречат да се върна в София преди събота. Така той няма да бъде представен официално тази седмица, както се надяваха 26-кратните шампиони. Очаква се новият треньор на „Левски“ да се запознае с играчите през уикенда и да изгледа двубоя с „Черно море“ на 30 юли от трибуните. Това означава, че в родния шампионат Стоянович ще дебютира на 5 август при визитата на „Ботев“ (Враца) и ще изведе „сините“ срещу „Милан“ на 11-ти в дългоочаквания мач по повод 75-ата годишнина от рождението на Георги Аспарухов. При това положение младият Тодор Симов ще води „Левски“ и срещу „Черно море“. 33-годишният специалист, който замени временно Делио Роси на поста старши треньор, изведе „сините“ до инфарктна победа срещу „Ботев“ (Пловдив). Столичани спечелиха с 1:0 след гол в последните секунди на Илия Димитров, което позволи на 26-кратните шампиони да стартират сезона с победа за първи път от 2012 година, а далеч от София това не се бе случвало от 2007 година. След срещата в Коматево полузащитникът на „Левски“ Ивайло Найденов е с подут глезен и няма да тренира няколко дни. Заради травмата той отпада със сигурност за следващия двубой, което се явява поредният проблем за треньорския щаб на „сините“. С травми са още Паулиньо, Тиам, Ривалдиньо, Нашименто и Буш. ", "date": "2018.07.23", "title": "Славиша Стоянович води „Левски“ срещу „Милан“"}
{"url": "https://www.monitor.bg:443/bg/a/view/borusija-obyrna-livyrpul-v-sa-sht-106192", "text": "„Борусия” (Дортмунд) обърна \"Ливърпул\" за успеха с 3:1 в мач от турнира “Интернешънъл чемпиънс къп”, който се проведе в американския град Шарлът (Северна Каролина). Гол с глава на Върджил Ван Дайк даде аванс на мърсисайдци в 25-ата минута, но в 66-ата Кристиан Пулишич изравни от дузпа. Минута преди края той вкара втория си гол в мача, а в добавеното време и Якоб Брун Ларсен се разписа. Това беше втора поредна победа на „жълто-черните“ над английски тим в рамките на два дни. Преди това тимът на Люсиен Фавър записа успех с 1:0 над “Манчестър Сити”, когато Марио Гьотце беше точен от дузпа. “Ливърпул”, който записа победи в три от предишните си четири контроли през това лято, беше без Мохамед Салах, Садио Мане и Марко Груич, които гледаха от трибуните. На 26 юли “Борусия” (Дортмунд) ще играе с “Бенфика” в последния си мач от турнира, а в същия ден “Ливърпул” среща “Манчестър Сити”.", "date": "2018.07.23", "title": "“Борусия“ обърна „Ливърпул“ в САЩ"}
{"url": "https://www.monitor.bg:443/bg/a/view/vivacom-i-unss-shte-si-partnirat-za-profesionalna-podgotovka-na-studentite-106194", "text": "Университетът за национално и световно стопанство и Vivacom сключиха споразумение за сътрудничество. Партньорството има за цел да даде повече възможности на студентите за професионалното ориентиране и за подготовката им за бъдеща реализация. Споразумението включва и осигуряването на стажове и практики за студенти с интерес към новите технологии. Целта на инициативата е да се обогати обучителният процес с нови практически знания и умения в реална бизнес среда. При възможност и добро представяне от страна на стажантите, Vivacom е готова да предостави на най-изявените и шанс за професионална реализация. В „Дните на кариерата” и в други инициативи с работодатели, предоставящи възможност за реализация на млади хора, компанията ще презентира ключови характерстики на своя бизнес. Vivacom дава шанс на мотивирани студенти да станат част от стажантските й програми от повече от 15 години, като само за последните три години през програмите (лятна и целогодишна) са преминали повече от 300 студента. Телекомът приема младежи на стаж във всички свои направления и дирекции, което им дава шанса да опознаят бизнес средата по-отблизо и да се подготвят за реалните условия на работа след завършване на обучението им. Стажантските програми са само част от една по-всеобхватна и целенасочена политика от страна на Vivacom в подкрепа на българското образование и будните млади хора. Политиката за инвестиране в образованието е резултат от консистентна стратегия в името на младите хора, които ще формират бъдещето на България. Компанията подкрепя множество форуми и инициативи, чиято цел е да вдъхновяват младите хора да работят и да се развиват в България. Като фирма, отговорна към младото поколение у нас, наскоро Vivacom инициира кампания за развитие на дигиталното образование в страната.", "date": "2018.07.23", "title": "Vivacom и УНСС ще си партнират  за професионална подготовка на студентите"}
{"url": "https://www.monitor.bg:443/bg/a/view/peres-real-njama-da-uchastva-v-transfernata-ludost-106191", "text": "“Реал“ (Мадрид) няма да пръска огромни суми за нови футболисти. Това увери президентът на „белите“ Флорентино Перес, запитан за трансферните планове на клуба. Според боса „Реал“ може да си позволи да плаща сериозни пари за играчи, но няма да го направи, защото цените са изкуствено завишени. Перес бе категоричен, че ще се търсят попълнения, които да са полезни на отбора, а не само да са известни имена. „Това, което се случва сега, е тотална лудост. Плащат се огромни суми за играчи, които не струват толкова. Ние няма да участваме в това. Отказваме да наливаме вода в тази порочна мелница“, сподели пред „Марка“ Флорентино Перес . Очакванията са „Реал“ да обяви трансферната си цел, която да замести напусналия Кристиано Роналдо. Засега според местната преса с най-големи шансове са Еден Азар и Пауло Дибала.", "date": "2018.07.23", "title": "Перес: „Реал“ няма да участва в трансферната лудост"}
{"url": "https://www.monitor.bg:443/bg/a/view/kitajska-gysenica-oglozga-cvetjata-i-chimshirite-v-kustendilsko-106200", "text": "Китайска гъсеница оглозга цветята и чимширите на десетки кюстендилци, оплакаха се потърпевши. Вече не един или два постъпилите сигнали в общинското предприятие Дезинфекция, дезинсекция и дератизация. Засегнати от нашественика са и голяма част от цветни площи на обществени места в Кюстендил. „За момента можем да кажем, че непознатото насекомо е внесено от Китай. То направо съсипва всичко, до което се докосне. Унищожи и зеленината в общинските паркове“, обясни управителят на ДДД – Кюстендил, Олег Цветков. По негови думи спрямо този вредител може да се предприеме инсектицидна борба и хората могат да си купят препарати от земеделските аптеки. „Направихме вече обработка на обществените насаждения в Кюстендил. Надяваме се да има резултат. Взехме и проби, които изпратихме в Лесо-техническия институт, за да се уточни най-правилният препарат”, заяви още Олег Цветков. „Това, което виждам са пожълтели и увехнали участъци по цветята и чемширите. Между листенцата пък нашественикът е изплел малки паяжини. Какво ли не опитах. Купих и специален препарат от аптеката, но без резултат. Чухме, че насекомото е пренесено от Източна Азия  - Япония, Китай, Тайван, и е станало чрез внос на посадъчен материал“, коментираха кюстендилци.", "date": "2018.07.23", "title": "Китайска гъсеница оглозга цветята и чимширите в Кюстендилско"}
{"url": "https://www.monitor.bg:443/bg/a/view/5-8-po-rihter-razlulja-iran-106197", "text": "Три по-силни земетресения бяха регистрирани в Иран само за ден. Трусовете са били със сила от 4,6 до 5,8 по Рихтер. Има Близо 130 ранени. Има нанесени и материални щети по сградите. По данни на Европейския сеизмологичен център първото земетресение е било със сила от 4,6 по Рихтер и е регистрирано около 9:30 часа сутринта, в Южен Иран. Дълбочината му е била 20 километра. След това е регистриран втори по-силен трус - 5,4 по Рихтер и с дълбочина само 10 километра. Земетресението отново е в западната част на страната. Най-силен е третият трус от 5,8 по Рихтер в Западен Иран. Станал е около 14:30 часа местно време. През ноември 2017 година земетресение с магнитуд 7,3 в провинция Керманшах уби 620 души.", "date": "2018.07.23", "title": "5,8 по Рихтер разлюля Иран"}
{"url": "https://www.monitor.bg:443/bg/a/view/pojari-prekysnaha-mrejite-na-telekomite-106196", "text": "Прекъснат оптичен кабел и пожари доведоха до проблеми с достъпа до интернет и разговори на голяма част от абонатите на мобилните оператори в страната. Читатели на „Монитор“ от Пловдив и Карлово се оплакаха, че в рамките на около час и половина са били откъснати от света. Проблеми с мрежата изпитаха и част от абонатите в София. „В рамките на часовия диапазон между 13:40 и 15:10 ч. вчера изпитвахме затруднение с предоставянето на мобилни и фиксирани услуги на територията на страната, извън София“, съобщиха от Vivacom. Техническият проблем се e дължал на няколко пожара, възникнали в съоръжения извън мрежата на БТК, както и на прекъснат оптичен кабел, в следствие на ремонти на пътната мрежа. Всички услуги вече са възстановени и работят нормално. По-късно през деня от Агенция „Пътна инфраструктура“ опровергаха разпространената информация от мобилния оператор, че строителни дейности на агенцията са причинили проблем на мрежата на мобилния оператор. От АПИ са извършили проверка във всички области на страната и няма данни за подобна авария, причинена по време на строителни работи по републиканската пътна инфраструктура.", "date": "2018.07.23", "title": "Пожари прекъснаха мрежите на телекомите (ОБНОВЕНА)"}
{"url": "https://www.monitor.bg:443/bg/a/view/shefyt-na-spasitelite-na-varnenskija-plaj-georgi-esov-sled-upotreba-na-alkohol-ili-droga-plajuvashtite-stavat-smeli-kato-lyvove-i-se-davjat-kato-muhi-106193", "text": " - През това лято на варненския плаж работят 26 спасителни поста. Те са разположени по цялата ивица от вълнолома до четвърта буна. Всички пунктове са оборудвани със спасителни средства, като заетите с охраната и опазването на живота на плажуващите са 60 спасители, по двама на пост. Разполагаме и с 4 медицински пункта – 2 на централния плаж и 2 в района на буните. В допълнение към тях има и подвижен реанимационен екип с линейка.  - Нямаме проблеми с набирането на спасителите, но средната възраст вече е висока, тъй като младите бягат в чужбина. Няма изисквания за специално образование при кандидатстване за тази работа, но всеки един задължително трябва да има завършен курс за воден спасител. Всяка година се провежда и опреснителен изпит за проверка на правоспособността. Палитрата по отношение на възрастта на спасителите, които работят, е много шарена – от 18 до 70 години. Няма оплаквания и от заплащането, което бавно, но постоянно се увеличава.  - Свързани са най вече с това, че хората често надценяват силите си. Особено след употреба на алкохол или дрога стават смели като лъвове и се давят като мухи. Някои пък идват отдалече за 3 дни на море и казват, че не може да им забраняваме да влизат във водата. Имаме доста конфликти и с хора, които при червен флаг твърдят, че морето не е опасно, вълните не са големи. Но превантивно, като неписано правило при нас е, когато трябва да се избира между зелен и жълт, да се избира жълтият флаг, а между жълт и червен – червеният. Затова тези, многознайковците, обикновено се учудват, че има червен флаг.  - Нямаме кой знае какви права и много от плажуващите са наясно с това. Затова надуваме свирките, говорим, призоваваме. И все се надяваме някога да направят и плажна полиция, та да спре тормозът и над спасителите. Двама полицаи са достатъчни за целия плаж. Защото на някои колеги им писва... и тогава пак ние сме виновни. Е, има велополицаи, които патрулират по алеите в Морската градина и по Крайбрежната алея, които се отзовават при инциденти. Засега, благодарение на тяхната помощ, се оправяме някак.  - Температурата на морската вода на дълбочина след един метър е много по-ниска от тази на повърхността. Затова трябва да се внимава, защото при рязката смяна на топла със студена вода има опасност от хипотермия, инфаркт и други подобни инциденти. Особено внимателни трябва да бъдат по-възрастните хора. Аз винаги казвам, че на морето не е по-безопасно от снежната лавина в планината.  - Да викат силно и да се опитат да привлекат вниманието на други плуващи край тях или на спасителите на брега. А тези, които не са уверени, по-добре да не влизат много надълбоко или да са с група други плувци, които при нужда също може да им помогнат. - Сезонът е добър, въпреки времето, което не е с нас. Трудното през сезона започва от средата на юли до края на август, когато за нас е най-тежко, защото морето е и най-опасно. Но още през юни имаше бурно море с много висока вълна и много работа за спасителите. Извадили сме над 40 давещи, като на една трета от тях спасихме живота. Не обичам много да говоря, за да не предизвикам съдбата, но за наша радост, а и за техен късмет, досега нямаме фатални случаи. Ето и днес, навръх Илинден, морето е спокойно и това гарантира спокоен ден за спасителите. Така е от 10 дни, морето е като огледало и се надявам да продължи да е така. Както казваме в такива случаи „Мравките пият вода от морето!“ .  - Нямам обяснение. Просто може да е злощастно съвпадение, при което морето да е било бурно, а мястото неподходящо. Но нека не забравяме, че там е силата на т. нар. алкохолен туризъм и това може да е обяснението. Бил съм на Слънчев бряг и съм виждал туристите – те са денонощно пияни. А в морето са потенциални жертви.  - Работил съм на 4 или 5 плажа през годините и по-опасен от варненския е само плажът на Камчия. Южният плаж е опасен, защото брегът е плитък и прави три-четири прибоя, които копаят дънни ями и ръкави, които способстват за подводни течения, т.нар. мъртвак. Там е опасно в района между първи и четвърти пост. Друго такова място е „Дяволското мостче“ около Калните бани, а на север – външната и северната част на буните, които са открити и при ветрова вълна крият много рискове за травми и удавяния. На тези места, които изброих, са и най-многото смъртни случаи през годините. Но хората могат да бъдат спокойни, че ще бъдат своевременно информирани от нас за опасни участъци. Също така след голяма вълна се появява и мъртво вълнение. Спасителната служба поставя табели навсякъде, където има опасни участъци с дънни ями и предупреждава за места, където се появяват подводни течения. Моят апел е плажуващите да не ги чупят, нито пък да простират банските си върху тях. - Преди 3-4 години на Южния плаж, при тежка вълна и червен флаг не успяхме да спрем хората, които влизаха в морето. В един момент се получи т. нар. масово давене. Пищят жени, децата крещят за помощ - страшна картина. Използвахме въжета и с 3 макари започнахме да ги вадим един по един. Бяхме около 10 спасители, помагаха ни и плажуващи и успяхме да извадим общо 15 души, половината от които със сигурност щяха да се удавят. Като приключихме с последния, целият плаж ни аплодира като рок звезди. И сега настръхвам, като си спомня този ден. Няма да забравя и младия тогава спасител Цветомир Милев, който ми каза, след като всичко приключи: „Бате Жоре, не вярвах досега, но да спасяваш човешки живот, е страхотно преживяване. Това е по-хубаво и от секса!“  - Вадил съм от водата шампиона по бодибилдинг на ГДР – голяма канара. Беше намазан с разни масла и се плъзгаше като риба. Трудна работа, не можеш да го хванеш, но го спасихме. Освен това тези с голямата мускулатура са и много тежки във водата. Едва го издърпах, но оцеля. След това дълги години ми идва на гости, станахме приятели...  - Няма лесно, особено във водата, когато човек е обезумял от ужас. Веднъж ми се случи да спасявам една баба германка, ама много дебела... трудна за хващане... Какво ми е било, само аз си знам. На няколко пъти след това съм имал подобни случаи и винаги е било много трудно.  - Някои са благодарни, други не! Особено по-леките случаи, за които не се налага медицинска намеса – бягат от срам. Все едно не е станало. - Навремето спасих едно 13-годишно момиченце, което беше на почивка с леля си. След този случай се сприятелихме и ми стана гадже. Ходих й на гости във Вупертал... Млад бях тогава и свободен като пеперуда. При друг случай, бях още 19-годишен, пред „Златна котва“, сега хотел „Адмирал“ на Златните, извадих от водата друг германец – Франк Брюсинг. Станахме добри приятели и след това го оженихме за наше момиче. Тя замина с него за Германия. Продължихме да поддържаме връзка и вече 49 години сме приятели. Имал съм случаи, в които се чудиш да се смееш ли, да плачеш ли... Една рускиня на градския плаж преди време се разкрещя следобед „Серьожа, Серьожа... Сетила се, че го няма детето й, като първата й мисъл е, че се е удавил. Вдигнахме се и направихме т.нар. тралене, за да търсим евентуално удавник. Към 18,30 виждам, че води някакво дете и заедно се измъкват към изхода. Излязох от водата и ги настигнах, като я попитах защо не ни е казала, че е намерила детето? Вместо да се извини, ми се разкрещя насреща, че то си играело на брега. И ни изкара виновни, че тя се е заблудила и оставила детето си само... Чудни хора, все търсят някой друг да им е виновен за собствените грешки. На друга рускиня, която също се разсеяла, спасихме давещото се дете. За „благодарност“ на следващия ден дойде и ни обвини, че сме му откраднали надуваемия пояс. Имали сме какви ли не и по-пикантна или любовна история, но са доста нецензурни и не са за разказване. Една обаче бе доста комична с елементи лав стори. Руснак ни вдигна на крак, защото жена му изчезнала. Каза, че не можела да плува и може би се е удавила...Тъкмо започнахме да претърсваме морето и я виждам да влиза с някакъв мъж, който я целува страстно на раздяла и си тръгва. Събрах момчетата, а след малко се появи и съпругът, за да каже, че с жена му всичко е наред. Ние обаче не му казахме, че жена му се е позабавлявала, като му е слагала рога, докато той търчи по брега да я търси.  ", "date": "2018.07.23", "title": "Шефът на спасителите във Варна: След запой туристите са смели като лъвове и се давят като мухи"}
{"url": "https://www.monitor.bg:443/bg/a/view/temperaturen-rekord-v-japonija-106198", "text": "В страната на изгряващото слънце беше отчетен температурен рекорд от 41.1 градуса по Целзий, предаде „Индипендънт“, позовавайки се на японската метеорологична агенция. Рекордът е измерен в град Кумагая, намиращ се северозападно от столицата Токио. Гореща вълна заля Япония, причинявайки смъртта на мнозина. Всеки ден в азиатската страна има новини за загинали хора заради жегата. Измервания на температурата в страната се правят от 1896 година. Горещата вълна обхвана не само части на Япония, но и на Южна Корея. Най-малко 65 са жертвите на рекордните горещини в Япония. За една седмица 20 000 души са постъпили в болници заради горещата вълна. В Южна Корея жертвите са най-малко 20. Прогнозите са, че горещини ще се задържат. Стотици местни граждани бяха приети в болница с оплаквания, предизвикани от горещото време.  ", "date": "2018.07.23", "title": "Температурен рекорд в Япония"}
{"url": "https://www.monitor.bg:443/bg/a/view/revmatologichnoto-otdelenie-v-tyrnovskata-bolnica-syznatelno-se-vodi-kym-zakrivane-106186", "text": "Ревматологичното отделение в областната болница във Велико Търново съзнателно се води към закриване. Лошо управление и умишлено лишване на пациентите от възможността да се лекуват прозират зад решението на директора на МОБАЛ д-р Стефан Филев за спиране дейносттта на отделението, твърди червеният народен представител Валентин Ламбев. Той се позовава на информация от НЗОК и МЗ за състоянието на търновската болница и за това, че причината за бъдещото закриване на ревматлоичното отделение е напускането на единия от двмата лекари специалисти. „За мен е налице лошо мениджърско планиране от страна на д-р Стефан Филев, да не кажа нехайство и незаинтересованост. Директорът е бил длъжен достатъчно рано да положи усилия, да привлече и назначи втори лекар с необходимата специалност, в краен случай да започне да готви специализант по ревматология. Вторият ревматолог е напуснал по собствена молба и поради напреднала възраст – обстоятелство, което се знаело отдавна. Всеки добър мениджър знае как да действа в такава ситуация.“, коментира Ламбев. Той подчерта, че няма реални данни директорът да е предприел действия да привлече и назначи втори специалист, а това е едно от основните изисквания  на медицинските стандарти за покриване на нивото на компетентност на отделението.  Като резултат от това, вече всеки един пациент от Великотърновска област е изправен пред труден избор - или да заплати от джоба си за лечението или да пътува до най-близкото отделение – в Плевен, за да се възползва от здравните си осигуровки. „Посочената от министъра 34% заетост на леглата в ревматологията е съмнително ниска. Средната заетост в страната на този тип отделения над 80% и всичките без изключения са постоянно пълни с пациенти. Аргументирано можем да предположим, че д-р Филев умишлено се е стремял към минимална дейност и малък брой обслужени пациенти с ревматологични проблеми. Директорът дължи публично обяснение – дали това умишлено \"евтаназиране\" на отделението се прави с оглед тази дейност да бъде прехвърлена на частна структура или поради „скромните“ приходи от тези 5 легла в отделението, директора е решил, че въобще не го е грижа дали пациентите ще имат достъп до този вид лечение“, каза народният представител. Той постави под въпрос и финансовото управление на болницата. „Министърът потвърди, че има над 2,5млн.лв неразплатени задължения на МОБАЛ, от които близо 1,5 млн.лв са просрочени“, подчерта Ламбев.    ", "date": "2018.07.23", "title": "Депутат: Ревматологичното отделение в търновската болница съзнателно се води към закриване"}
{"url": "https://www.monitor.bg:443/bg/a/view/rekordna-skorost-za-hyperloop-106173", "text": "Последната част от надпреварата Hyperloop Pod на SpaceX бе проведена през уикенда, като някои от най-ярките студенти по инженерство в света, дойдоха в седалището на компанията в Калифорния, за да се изправят един срещу друг, със своите творения. Третата част от събитието постави акцент върху скоростта, като отборите са все по-близо до целевата, свръхзвукова скорост на системата Hyperloop. Съревнованието SpaceX Hyperloop Pod стартира през 2015 г. с цел да насърчаване иновациите около свръх бързата концепция за транспорт, споделена от Илон Муск през 2013 г. Стотици инженерни отбори, сред който и български, взеха участваха в първата част на съревнованието, през 2016 г., като най-обещаващите проекти на транспортни капсули бяха изградени и изпробвани на пистата на SpaceX в Hawthorne, Калифорния. Няколко компании работят усилено, опитвайки се да развият концепцията Hyperloop в действаща транспортна услуга, като се провеждат проучвания за осъществимост по целия свят. Основната идея е да се транспортират пътнически и товарни капсули през полу вакуумни тръби, като средата с ниско налягане позволява на магнитно левитиращите капсули да се движат със скорост близка до тази на звука, приблизително1200 км / ч. Отборът WARR Hyperloop от Техническия университет в Мюнхен победи в миналогодишното събитие с максимална скорост от 324 км / ч, което бе нов рекорд за Hyperloop. Сред 18 конкуриращи се отбора, WARR успешно защити титлата си и този път, достигайки официална максимална скорост от 466 км / ч, пореден скоростен рекорд за Hyperloop капсула. Най-новата капсула на отбора се задвижва от четири двумоторни електрически  модула, които заедно насочват 240 кВт мощност към едно колело. Корпусът е изработен от композитни материали, подсилени с въглеродни влакна, като теглото му е едва 70 кг. Според отбора това позволява на капсулата да ускори пет пъти по-бързо от самолет, по време на излитане. Virgin Hyperloop One успя да достигне 387 км / ч на частно тестово трасе през декември миналата година, което беше рекордна скорост за момента. Въпреки че екипът на WARR Hyperloop е надминал тази скорост, прототипът им е висок само 30 см и дълъг два метра, доста по-малък от пълноразмерния прототип на Virgin, което прави този на WARR не особено практичен за употреба, настоящия си вариант. Вместо превозно средство, готово за превоз на пътници, WARR ще използва своята капсула за изпитания на технологиите, които ще бъдат от основно значение за крайния успех на системата Hyperloop. За тази цел, отборът е изградил и втора капсула, която не участва в съревнованието, но ще я използва за допълнително проучване на своите усъвършенствани системи за задвижване, без триене, използващи магнитна левитация.", "date": "2018.07.23", "title": "Рекордна скорост за Hyperloop "}
{"url": "https://www.monitor.bg:443/bg/a/view/klosharite-huknaha-na-rabota-106202", "text": "Уличните събирачи в София, по-известни като клошари, масово работят. Това сочат данни представени от инициативата „Визия за София“. „Общото възприятие е, че това са бездомни хора, често етнически роми, които имат доходи под минималните за страната, но то не отразява напълно реалността. Не всички събирачи на отпадъци са клошари, и определено не всички са етнически роми“, посочват от инициативата. Данните, които цитират, показват, че 80% уличните събирачи работят ежедневно, като по-голямата част от мъжете между 6 и 8 часа на ден, а жените – до 5 часа на ден. Средствата, с които разполагат на месец, са под 400 лв., а в много от разглежданите случаи – под 200 лв. Често в тези пари влизат и спечелените от работата с отпадъци. По-малко от 10% от хората, попаднали в изследването, успяват да достигнат по-висок доход от 500 лв. на месец. За мъжете в изследваната група е много характерен фактът, че са в трудоспособна възраст – между 40- и 50-годишни. От „Визия за София“ се позовават и на онлайн проучване сред 679 души, от което става янсо, че над 50% от бездомните хора преживяват от нерегламентирано събиране на отпадъци, а почти 30% – от просия. В допитванията са разгледани и профилите на клошарите. Оказва се, че възприятието за това, че повечето улични събирачи са етнически роми е погрешно. В това хора с до и над средните доходи за страната, които имат възможност да се реализират на пазара на труда, но правят осъзнат избор да се реализират в нерегламентирано събиране на отпадъци. Друга група улични събирачи са хора, “изпаднали” от системата поради различни лични причини, които са довели до сериозни финансови последствия. Често тези хора вече не усещат себе си като част от обществото. „Визия за София“ е стратегия, която трябва да бъде изработена до септември. На базата на проучвания и предложения за това как трябва да изглежда столицата в бъдеще, ще бъде променен и Общия устройствен план на града.", "date": "2018.07.23", "title": "Клошарите хукнаха на работа"}
{"url": "https://www.monitor.bg:443/bg/a/view/kim-bejsindjyr-bijbyr-i-hejli-gotvjat-skromna-svatba-106183", "text": "Бъдещата булка на тийн сензацията Джъстин Бийбър – Хейли Болдуин напредва с бързи темпове в организацията на звездната си сватба. Това разкри леля й – секс иконата от 90-те Ким Бейсинджър. Звездата разкри, че сватбата няма да е много пищна, а ще бъде по-скоро интимно, семейно тържество, което ще се състои през следващата година. Хейли вече е избрала шаферките си. Това са сестра й Алая и братовчедка й Айрланд. 21-годишната блондинка се сгоди за Бийбър преди по-малко от месец, но вече е почти готова за големия ден. \"Ще бъде забавна сватба. Алая и Айрланд участват активно в организацията. Така че, повярвайте ми, просто ще е страхотно празненство!\", разказа Бейсинджър. Ким сподели още, че смята Джъстин за готино момче и се моли любовта им с Хейли да е изпълнена с щастие. Ким Бейсинджър е майка на 24-годишната Айрланд от брака ѝ с Алек Болдуин. Хейли и по-голямата ѝ сестра - 25-годишната Алая, пък са деца на актьора Стивън Болдуин, който е по-малък брат на Алек.    ", "date": "2018.07.23", "title": "Ким Бейсинджър: Бийбър и Хейли готвят скромна сватба"}
{"url": "https://www.monitor.bg:443/bg/a/view/kopenhagen-i-stjaua-verojatni-sypernici-na-cska-sofija-i-slavija-v-liga-evropa-106184", "text": "ЦСКА-София може да играе срещу исландския \"Стярнан\" или датския гранд ФК \"Копенхаген\" в третия квалификационен кръг на Лига Европа. Носителят на Купата на България \"Славия\" пък има шанс да мери сили със словенския \"Рудар\" или румънския \"Стяуа\". За да стигнат до тази фаза, „червените“ и „белите“ съответно трябва да елиминират \"Адмира Вакер\" (Мьодлинг) и \"Хайдук\" (Сплит). Двата тима ще бъдат домакини в първата среща, ако стигнат до тази фаза. Първите мачове ще се играят на 9 август, а реваншите са на 16 август.", "date": "2018.07.23", "title": "\"Копенхаген\" и \"Стяуа\" вероятни съперници на ЦСКА-София и \"Славия\" в Лига Европа"}
{"url": "https://www.monitor.bg:443/bg/a/view/djado-se-grymna-s-lovna-pushka-106189", "text": "Възрастен мъж се простреля с ловна пушка в павликенското село Дъскот. Инцидентът станал в понеделник сутринта в градината на дома му. Оръжието, с което старецът се е гръмнал е нерегистрирано. По време на случилото се в къщата била съпругата, която обаче не разбрала за намеренията му и не успяла да го спре и да го спаси. За случая са уведомени полицията и прокуратурата. Назначени са няколко експертизи, а тялото ще бъде аутопсирано.", "date": "2018.07.23", "title": "Дядо се гръмна  с ловна пушка"}
{"url": "https://www.monitor.bg:443/bg/a/view/georgi-bratoev-aut-za-svetovnoto-u-nas-106185", "text": "Титулярният разпределител на държавния тим Георги Братоев ще пропусне със сигурност световното първенство в България и Италия от 9 до 30 септември, заради счупена кост в глезена. Днес Братоев бе на преглед при известния проф. Дюпон в Париж и според неговото експертно мнение, волейболистът трябва да продължи да ходи с патерици още 30 дни. Братоев се контузи на мача с Австралия в София от Лигата на нациите и въпреки че направи опит за завръщане, не успя да играе пълноценно. „След месец отново трябва да отида при него на преглед и ще се реши дали да се направи операция или не. Има съвсем малък шанс и да не се стигне до оперативна намеса, но това е много малко вероятно”, заяви Георги Братоев пред Sportal.bg от Париж. „Със сигурност ще пропусна световното първенство. Съжалявам, че няма да мога да помогна на момчетата”, добави Братоев, за когото това ще е трети пореден шампионат на планетата без негово участие. За Мондиал 2010 той бе заменен в последния момент от Константин Митев, а 4 години по-късно не бе включен в състава за Полша. Така селекционерът Пламен Константинов ще разчита за разпределители на Георги Сеганов, Добромир Димитров и Иван Станев, който бе повикан преди седмица за лагера в София. От днес националите са на лагер на Белмекен до 13 август. „Диагнозата на проф. Дюпон е сериозна, но имам още малко надежди. Утре Георги трябва да премине на преглед в Париж и при хирурга, който извършва операциите. Все пак преди да взема окончателно решение, ще изчакам да видя и неговото становище, коментира Константинов ситуацията с Братоев. - Теодор Тодоров и Николай Николов започват тренировки с тима на Белмекен и тук ще си проличи до колко може да се натоварват и да тренират нормално. Тодор Скримов също сега започва по-сериозни натоварвания и ще видим как ще се отразят те на ахилеса му. На Боян Йорданов трябва да му се постави още една инжекция и той в началото няма да може да тренира пълноценно”, допълни селекционерът пред Sportal.bg от Белмекен. Към лагера на тима на високопланинската база се присъедини и универсалният волейболист Мирослав Градинаров. „Той може да играе и като посрещач, и като диагонал, така че бе добра опция за състезател, който може да ни е полезен”, обясни още Константинов.", "date": "2018.07.23", "title": "Георги Братоев аут за световното у нас"}
{"url": "https://www.monitor.bg:443/bg/a/view/london-riskyt-ot-brekzit-bez-sporazumenie-e-syvsem-realen-106188", "text": "Британският външен министър Джереми Хънт предупреди, че е налице \"съвсем реален риск\" неговата страна да напусне Европейски съюз догодина без споразумение за бъдещите отношения с Брюксел, което би причинило икономически и политически вреди както на ЕС, така и на Лондон, предаде АП. В разговор с германския си колега Хайко Маас в Берлин той заяви, че Европейската комисия, която ръководи преговорите, като че ли очаква Лондон да се огъне и да отстъпи. \"Това няма да се случи\", предупреди Хънт. Германският външен министър на своя страна го увери, че неговата страна \"не иска Брекзитът да се случи в условия на безпорядък\". \"Ние искаме споразумение\", заяви Маас. Европарламентът и националните парламенти на страните членки на ЕС трябва да ратифицират споразумението преди Великобритания да напусне съюза на 29 март догодина, както е обявила официално.", "date": "2018.07.23", "title": "Лондон: Рискът от Брекзит без споразумение е съвсем реален"}
{"url": "https://www.monitor.bg:443/bg/a/view/dyrjavnite-slujiteli-v-bylgarija-s-naj-niskite-zaplati-v-es-106187", "text": "16% от заетите в ЕС през 2016 година са държавни служители, показват данни на Евростат за 2016 г. Данните показват още, че най-ниските заплати на работещите в този сектор са в България. Статистическата служба отбелязва, че делът на държавните служители спрямо всички работещи в ЕС остава стабилен - между 15 и 17 на сто от общата заетост от 2000 г. насам. Тук са включени държавната администрация и други служби на национално, регионално и местно ниво, също и въоръжените сили. Делът на държавните служители варира в страните членки, тъй като в някои държави секторите образование и здравеопазване са част от държавната администрация, а в други - не. Най-голям е делът на държавната администрация в Швеция (29% от общата заетост), Дания (28%), Финландия (25%), Естония (23%), Литва, Франция и Унгария (във всички 22%). Данните за Унгария се отнасят за 2015 година. Най-малко са били чиновниците в Германия (10%), Люксембург (12%), Холандия (13%), Италия (14%), Португалия, Ирландия и Испания (във всички 15%). Тук не са включени данни за България, Хърватия и Малта. За България обаче става ясно, че спрямо другите страни членки заплащането на държавните служители през 2014 г. е най-ниско (500 евро), подобно на Румъния (600 евро) и Унгария (700 евро).", "date": "2018.07.23", "title": "Държавните служители в България с най-ниските заплати в ЕС"}
{"url": "https://www.monitor.bg:443/bg/a/view/germancite-moje-da-se-otbranjavame-i-bez-sa-sht-106190", "text": "Повече от половината германци мислят, че Европа може да се отбранява без военната подкрепа на САЩ, показва социологическо проучване на института \"Форза\", цитирано от Ройтерс. Само 37% от запитаните са на мнение, че Европа зависи от американската военна помощ. Проучването не показва значителни различия между източните германски региони и западната част на страната, която има по-сериозни исторически връзки със САЩ. На изток 60% смятат, че Европа не се нуждае от САЩ, а на запад 55% са на това мнение. Американският президент Доналд Тръмп даде на 12 юли ултиматум на европейските съюзници да отделят повече пари за отбрана и ги предупреди, че САЩ може да оттеглят подкрепата си, ако Европа не отнеме от плещите на американския данъкоплатец по-голяма част от финансовото бреме за издържане на НАТО. Той нарече Германия \"заложник\" на Русия заради енергийната й зависимост от Москва. Общо 84% от анкетираните 1004 германци смятат това твърдение за \"напълно абсурдно\", а 92 процента казват, че мотивът за коментарите на Тръмп е желанието му да насърчи вноса на американски втечнен газ в Европа и Германия. Две трети подкрепят изграждането на газопровода \"Северен поток 2\", защото смятат, че той ще направи по-надеждни доставките на газ в Германия.", "date": "2018.07.23", "title": "Германците: Може да се отбраняваме и без САЩ   "}
{"url": "https://www.monitor.bg:443/bg/a/view/jozil-prikluchi-pozorno-s-bundestima-106182", "text": "Истинска буря се разрази в немския футбол, след като полузащитникът Месут Йозил се отказа от участие в националния отбор на Германия. Решението му дойде след полемиката, която се разрази след появата на снимките му с турския президент Реджеп Ердоган преди световното първенство. „За мен бе много трудно и решението го взех след много размисъл. Няма да играя повече за националния отбор на Германия, тъй като се усещам жертва на расизъм и неуважение“, написа Йозил в Туитър. Той защити и решението си да се снима с Ердоган и обвини германските медии в двоен стандарт спрямо хората от турски произход, посочвайки че на самата снимка е придружаван от друг германски национал- Илкай Гюндоган. Президентът на ГФС Райнхард Гриндел пък обвини футболистите, че са позволили да бъдат експлоатирани от Ердоган за политически цели, а по-крайни политици поставиха под въпрос лоялността и на двамата към Германия и поискаха да бъдат извадени от тима за световното първенство. След окончателния отказ на Йозил от националния отбор, вчера президентът на „Байерн“ Ули Хьонес отправи остър коментар по негов адрес. „Доволен съм, че всичко приключи. От години той играе слабо. За последно направи силен мач преди мондиал 2014. Сега крие наср.ната си игра зад една снимка“, коментира Хьонес пред „Билд“. Той стигна и по-далеч, като обясни, че когато „Байерн“ е играл с „Арсенал“ в Шампионската лига, „баварците“ винаги атакували през зоната на Йозил. „Знаехме, че това е слабото звено на противника. Интересно е защо никой не попита Месут за слабото му представяне на световното първенство. Неговите 35 милиона последователи, които не съществуват в реалния живот, се радват, че е направил силен мач, когато успее да центрира точно“, заяви германската футболна легенда. Йозил дебютира за Германия през 2010 година. Има 92 мача и 23 гола за Бундестима, с който завърши трети на мондиал 2010 и спечели световната титла четири години по-късно. Халфът имаше 26 поредни мача за „маншафта“ преди да бъде оставен резерва при победата с 2:1 над Швеция на мондиал 2018.", "date": "2018.07.23", "title": "Йозил приключи позорно с Бундестима"}
{"url": "https://www.monitor.bg:443/bg/a/view/tyrsjat-speshno-kryv-za-mladata-lekarka-padnala-ot-7-ija-etaj-106167", "text": "Младата лекарка, паднала от 7-ия етаж на блок в \"Люлин\" се нуждае от голямо количество кръв. За това алармира неин приятел и колега във \"Фейсбук\". Младата лекарка, паднала от 7-ия етаж на блок в \"Люлин\" се нуждае от голямо количество кръв. За това алармира неин приятел и колега във \"Фейсбук\". Търсят се дарители за рядката кръвна група 0 отрицателна. \"Здравейте приятели! Това е Ирена, един млад и прекрасен лекар с огромно сърце. Последният път, когато я видях,беше държала ръката на пациент цяла нощ за да не го е страх, че ще умре сам. Не умря, може би защото тя беше там, не знам...Сега тя претърпя тежък инцидент и се нуждае от кръв. От много кръв.... Аз и останалите колеги и приятели ще сме много благодарни на всеки, който би могъл да дари кръв за нея, защото не искаме да я загубим. Долу в линка  са приложени местата, на които може да се дари кръв.Бележките можете да оставите в \"Спешно отделение\" на \"Александровска болница или в \"Централна реанимация\" на Пирогов. Основание на бележките за Д-р Ирена Евгениева Иванова Предварително ви благодаря!\", написа колега на Ирена. Майката на пострадалата лекарка Павлина Петрова, известна фризьорка от Враца, помоли всички да направят необходимото за спасяването на дъщеря й. Състоянието на жената е критично и предстоят още три животоспасяващи операции, за които е необходима още кръв. Както БЛИЦ съобщи, една от версиите за тежкия инцидент е любовна драма. Според криминалисти Ирена Иванова е имала скандал с приятеля си. 35-годишната жена искала да сплаши гаджето си, но се спънала и паднала през терасата. Младата лекарка, която е работила в спешния кабинет на Александровска болница, а в момента е в \"Токуда\", отишла на гости на приятеля си в петък вечерта. Той живеел на фаталния 7-и етаж в бл. 302. \"Мъжът сподели, че двамата са пили алкохол, но в един момент са се скарали заради ревност. Тя излязла на терасата. Предполага се, че искала да го сплаши, но политнала и паднала\", разказаха ченгетата.", "date": "2018.07.23", "title": "Търсят спешно кръв за младата лекарка, паднала от 7-ия етаж"}
{"url": "https://www.monitor.bg:443/bg/a/view/lovci-na-trufeli-na-protest-sreshtu-zabranata-da-sybirat-gybata-106174", "text": "Русенските ловци на трюфели излизат на протест срещу тримесечната забрана да влизат в горите и да събират деликатесната гъба. Регионалната дирекция по горите в Русе е издала заповед на 19 юли за ограничаване на достъпа до териториите с цел недопускане на африканска чума по свинете, която се разраства в съседна Румъния.  Ловците се събират утре сутринта пред магазин „Метро“, за да защитят бизнеса и прехраната на семействата си. Оттам ще се отправят към кръговото кръстовище преди ГКПП „Дунав мост“, където в 10:00 часа започва протестът им. „Мотивът за забраната е, че кучетата ни могат да разнесат заразата. Да, обаче африканска чума още не е установена в България. А кучетата на ловците, с които ще се организират гонки за лов на дива свиня, каквито са намеренията, няма ли да разнесат заразата?“, коментира пред „Монитор“ председателят на Асоциацията на ловците на трюфели в България Росен Иванов. Той допълни, че ако опасната болест се установи в България, те ще се съобразят със забраната, но засега смятат да защитят интересите си. В момента в русенските гори се събира черен летен трюфел. Иванов очаква на протеста в Русе да дойдат събирачи от цялата страна. Най-близкото огнище на африканска чума по свинете е на около стотина километра от нашата граница – в румънския окръг Констанца. В събота бе съобщено за още две нови огнища в окръг Яломица, който граничи с окръг Кълъраш, а той – с Област Силистра. Огнищата в северната ни съседка са над 230.", "date": "2018.07.23", "title": "Ловци на трюфели на протест срещу забраната да събират гъбата"}
{"url": "https://www.monitor.bg:443/bg/a/view/sofija-tyrsi-zamestitel-na-bronzovata-kyshta-106176", "text": "На мястото на Бронзовата къща, издигната върху площадката на бившия мавзолей в София, ще бъдат представяни и други временни художествени инсталации. Това стана ясно след като комисията по култура и образование към Столичния общински съвет (СОС) одобри програма „Навън“, с която се цели съвременното изкуство да стане част от градската среда. Община предвижда да отпусне за другата година 100 хил. лв. за подпомагането на две временни инсталации, които могат да стоят на площадката над мавзолея от 3 до 9 месеца. „Целта е през 2019г. да се подкрепи реализацията на проекти за създаването и представянето на временни произведения на съвременни визуални изкуства. Ще бъде обявен конкурс за проекти, а одобрените, ще получат финансиране за реализацията и творческата идея“, заяви Малина Едрева, председател на културната комисия и един от вносителите на доклада. Бронзовата къща, която трябваше да бъде символ на българското председателство на Съвета на ЕС, бе издиганата в неговия край, а не както се очакваше в началото на годината. Проектът е подарък от Австрия във връзка председателство и трябва да остане у нас до края на годината. Причината за забавянето на поставянето на арт инсталацията се оказаха финансови затруднения от австрийската страна. В началото на февруари стана ясно, че подземията под мавзолея ще бъдат превърнати в музей на съвременното изкуство. Тунелите са собственост на общината от 2016 г. Общината предвижда за укрепване на пространството и цялостното му проучване да отдели 100 хил. лв. Предстои да бъде обявен архитектурен конкурс за идеен проект за това как трябва да изглеждат тунелите под гробницата.", "date": "2018.07.23", "title": "София търси заместител на Бронзовата къща"}
{"url": "https://www.monitor.bg:443/bg/a/view/toto-pechalbi-tiraj-58-106195", "text": "„6 от 49“: Числа – 5, 24, 31, 43, 44, 49. Печалби: 6 – няма, 5 – 10 по 3297,90 лв., 4 – 367 по 89,90 лв., 3 – 7593 по 6,10 лв. ДЖАКПОТ: 5 287 566,02 лв. „6 от 42“: Числа – 1, 2, 18, 19, 38, 40. Печалби: 6 – 1 по 1 056 810,50 лв., 5 – 1 по 12 327,90 лв., 4 – 227 по 54,30 лв., 3 – 4223 по 4,20 лв. ДЖАКПОТ: 300 000 лв. „5 от 35“: I теглене: 7, 14, 16, 18, 19. Печалби: 5 – 3 по 7930,40 лв., 4 – 219 по 95,10 лв., 3 – 7172 по 4,20 лв. ДЖАКПОТ: няма. II теглене: 7, 14, 18, 21, 32. Печалби: 5 – 1 по 23 791,30 лв., 4 – 300 по 69,40 лв., 3 – 7535 по 4,00 лв. ДЖАКПОТ: няма. \"5/50 - 1/12 Зодиак\": 12, 18, 38, 49, 50; Зодия 2 – Телец. Печалби: 5+1 – няма, 5 – няма, 4+1 – няма, 4 – 2 по 500 лв., 3+1 – 15 по 100 лв., 3 – 169 по 10 лв., 2+1 – 176 по 5 лв., 1+1 – 1146 по 1,50 лв., 2 – 2511 по 0,80 лв., 1 – 2030 по 1,00 лв. ДЖАКПОТ: 3 000 000 лв. Тото джокер: Позиции – 1, 3, 5; Цифри – 3, 6, 7. Печалби: 3 – 2 по 22 454,30 лв., 2 – 752 по 32,60 лв. „Рожден ден“: Година 80, месец 7, дата 23, ден 7. Печалби: I група – няма, II група – няма, III група – 1 по 356,90 лв., IV група – 4 по 55,80 лв., V група – 7 по 31,90 лв., VI група 11 по 16,20 лв., VIII група – 15 по 14,90 лв., IX група – 24 по 7,40 лв., X група – 50 по 5,40 лв., XI група – 61 по 5,10 лв., XII група – 191 по 1,90 лв., XIII група – 223 по 2,00 лв., XIV група 426 по 2,20 лв., XV група – 1418 по 1,10 лв., XVI група 1976 по 1,30 лв. ДЖАКПОТ: 1204,54 лв.", "date": "2018.07.23", "title": "Тото печалби, тираж № 58"}
{"url": "https://www.monitor.bg:443/bg/a/view/cvetanov-na-sreshta-s-frenskija-poslanik-106175", "text": "Зам.-шефът на ГЕРБ и председател на парламентарната група на партията Цветан Цветанов проведе работна среща с посланика на Франция у нас Ерик Льобедел, съобщиха от пресцентъра на ГЕРБ. Двамата обсъдили политическата ситуация в страната и Европа, като акцентирали и върху сътрудничеството в сектор сигурност и засилването на охранителните способности в ЕС. Двамата разговаряли и по темата за мирацията и се обединии около идеята, че политиките в тази сфера трябва да се стремят към изграждането на регионални платформи в Африка. Цветанов и френският посланик отбелязали и важността да се запази комуникацията с Турция, която в момента играела тази роля.  По време на срещата било отбелязано, че добрите работни контакти между премиера Бойко Борисов и президента Еманюел Макрон през последната година и половина са дали тласък за двустранните отношения. Другата тема на разговор били процедурните правила за функционирането на групата за парламентарен контрол на Европол. Те бяха приети именно по време на БГ председателството. Наред с това те обсъдили и възможностите за засилване на парламентарното сътрудничество между българския парламент и френския Сенат.  В края на разговора, Цветанов поздравил Льобедел и за победата на френския национален отбор на Световното първенство по футбол. ", "date": "2018.07.23", "title": "Цветанов на среща с френския посланик"}
{"url": "https://www.monitor.bg:443/bg/a/view/gabrovski-katadjija-v-banda-za-izmami-s-koli-106180", "text": "Началник на група в Пътна полиция – Габрово е участвал в организирана престъпна група за измами с коли от Германия, съобщиха зам.-главният прокурор Иван Гешев и обвинители от спецпрокуратурата. Четиричленната банда действала от началото на 2016 г. В нея участвали трима мъже и една жена. Един от групата бил въпросният офицер от КАТ- Габрово на висока отговорна позиция. Схемата на действие била следната – в Германия нашенци наемали от рента кар скъпи коли и кемпери. За да сключат договорите за наем, те предоставяли фалшиви документи - трудови договори и банкови сметки. След това возилата били извеждани от страната и докарвани в Габрово и други градове. Тук в гаражи демонтирали GPS-ите им, а рамите били пренабивани. В следващия етап били създавани нови документи за регистрация на моторните превозни средства. Габровският катаджия съдействал при преминаването им на канал за преглед и регистрацията.  Тойотите и кемперите за над 100 000 лв. били продавани на нищо неподозиращи купувачи. До момента са установени 14 такива случая, но разследващите предполагат, че може би са повече.  Имало няколко начина за избор на това какви модели коли да бъдат задигани. Единият от тях е по поръчка на познати на някои от участниците. Друг начин бил да се свържат в кандидат-купувач, който е регистрирал обява в интернет какво търси. Има и случаи, когато бандитите просто си харесвали определена кола или кемпер в Германия и прилагали схемата. Никой от купувачите на тези моторни превозни средства не е знаел за манипулациите върху тях.  Групата е следена отдавна, казаха още спецпрокурорите. Трима от участниците са от Варна и един от Габрово. Един от бандата живее в Германия. За него е издадена европейска заповед за арест и се издирва. Останалите са задържани и двамата наблюдаващи спецпрокурори ще внесат искане в съда за налагане на мярка за неотклонение „задържане под стража“.  Обвинението е сезирало Вътрешна сигурност, Инспектората на МВР и главния секретар, тъй като след разбиването на групата е имало последващи действия от габровския катаджия, за които се проверява дали са административно нарушение или престъпление. При обиск в колата му е намерена валута за около 5000 лв., върху парите ма отпечатъци от ръководителя на бандата.  Вече се извършва и данъчна ревизия на четиримата участници в бандата, за да се провери дали притежаваното от тях съответства на доходите им. ", "date": "2018.07.23", "title": "Габровски катаджия в банда за измами с коли (ОБНОВЕНА)"}
{"url": "https://www.monitor.bg:443/bg/a/view/tinejdjyr-podhvyrli-100-lv-na-policai-karal-motoped-bez-knijka-106181", "text": "Тинейджър от велинградското село Света Петка е подхвърлил 100 лв. на униформени, които го спрели за проверка и установили, че хлапакът управлява мотопед без шофьорска книжка и регистрационни табели на возилото. След като му поискали документите за проверка и се оказало, че младежът нямал свидетелство за правоуправление, органите на реда незабавно предприели действия по извършване на оглед, изземане на мотопеда и образуване на досъдебно производство. Виждайки това момчето извадило две банкноти, всяка с номинал от 50 лева и ги подхвърлил в служебния „Опел Астра“.  Така тийнейджърът се сдобил и с бързо производство за предлагане на подкуп на полицейските служители. Друг е въпросът откъде тинейджърът е разполагал с толкова джобни пари, за да се опита да „затвори“ очите на полицаите.", "date": "2018.07.23", "title": "Тинейджър подхвърли 100 лв. на полицаи, карал мотопед без книжка"}
{"url": "https://www.monitor.bg:443/bg/a/view/srednoshten-ekshyn-zavyrshi-s-potroshen-mvr-avtomobil-106156", "text": "В истински среднощен екшън се превърнал опит на пътни полицаи от Сливен да задържат видимо неадекватен шофьор, чийто лек автомобил „БМВ“ криволичел по улица „Керамична“ в Града на стоте войводи .Униформените  вдигнали „Стоп“-палката към 21,00 часа на 21 юли,но 38-годишният Валентин Д. натиснал педала на газта и заобикаляйки патрулката отпрашил към село Гавраилово, където обаче го пресрещнал с автомобила си началника на РУ „Полиция“ – Сливен Димитър Кикьов.Забелязвайки препятствието гоненият направил опит за  обратен завой, при което здраво „забърсал“ служебната кола.Наложило се употреба на белезници и отвеждане в ареста след отказ да бъде изпробван за употреба на наркотици.В ареста същата нощ са били откарани и петима жители на ромския квартал „Надежда“ които пренебрегнали общинската наредба за нощната тишина и огласили махалата до ранните утринни часове с мощна чалга.Още двама мургавелковци пък били докарани оковани след як междусъседски пердах, при който в употреба влезли сапове, вили и мотики. В хода на операцията са били проверени 61 лица и 44 превозни средства, като са били съставени  12 акта по Закона за българските лични документи , 19 фиша по Закона за движение по пътищата 12 акта за нарушаване на тишината.", "date": "2018.07.23", "title": "Среднощен екшън завърши с потрошен МВР-автомобил"}
{"url": "https://www.monitor.bg:443/bg/a/view/megz-se-pokaza-kato-tijnejdjyrka-snimki-106177", "text": "Усмивки от старите ленти сподели с феновете си дизайнерката Миглена Каканашева-Мегз. Във визията й преди и сега има голяма разлика и тя не крие, че се е притеснявала от ролята на „грозното патенце“. Искрена съм, толкова много исках вече да съм голяма, успешна, богата, че не можех да понасям, че съм още малка и зависима, и просто дете, и че за всичко има време. И изпитвах срам, едно вътрешно неудобство, че не съм велика. То и до днес ме тормози, но гледам да го гоня бързо. Та, това огромно чувство на срам ме накара бързо да порасна, да уча, да постигам и никога от никого и нищо да не бъда доволна. Тогава осъзнах нещо много ценно. Срамът не зависи от това какво имаш, колко си богат или успешен, или от това с кого си. Срамът е пропорционален единствено на това дали приемаш себе си.“, гласи част от изповедта на Каканашева в социалните мрежи. Междувременно носителката на „Златна игла“ се е фокусирала върху новото си уеб предаване, което се върти във Vbox7 – InstaQueen. За продукцията тя избра пет дами, които се изправят пред редица предизвикателства в опит да спечелят титлата Новата Инстаграм кралица на България. Освен това, победителката ще се внедри в редиците на „Ангелите на Мегз“.  ", "date": "2018.07.23", "title": "Мегз се показа като тийнейджърка (СНИМКИ)"}
{"url": "https://www.monitor.bg:443/bg/a/view/sto-onkobolni-jeni-si-napraviha-bezplatni-pricheski-pri-rusenska-friziorka-106157", "text": "Сто онкоболни жени се възползваха от благотворителния жест на русенската фризьорка Нина Йорданова. В началото на годината тя обяви, че ще подарява прически на дамите, които водят битка с коварния рак. Инициативата й ще продължи през цялата 2018 г. В салона си тя ще приема жени, регистрирани в Комплексния онкологичен център в Русе, на които през тази година им предстои химиотерапия или вече са я преминали. Дамите имат право на три безплатни процедури – два пъти подстригване и боядисване и веднъж оформяне на перука. Боите също са безплатни. Преди започването на химиотерапията лекарите препоръчват на жените да си направят къси прически, а след преминаването на тежкото лечение косите им също имат нужда от оформяне. След обявяването на благотворителната инициатива неочаквано много здрави жени са пожелали да подстрижат косата си и да я дарят за направа на перуки за онкоболни. За изработката само на една перука са необходими между 10 и 20 коси с една и съща структура, пояснява Нина Йорданова. В Комплексния онкологичен център в Русе са регистрирани близо 13 000 онкоболни жени от областите Русе, Разград и Силистра. Ежегодно химиотерапия преминават около 800 пациентки.", "date": "2018.07.23", "title": "Безплатни прически за сто онкоболни жени"}
{"url": "https://www.monitor.bg:443/bg/a/view/rusnak-s-kolelo-zagina-pri-katastrofa-na-avtomagistrala-hemus-106160", "text": "35-годишен руснак загина тази сутрин на автомагистрала „Хемус“ край Варна, след като навлязъл в активната лента. Инцидентът станал към 9,30 часа, на платното в посока Варна, близо до пътен възел Неофит Рилски. Руснакът бил блъснат от лек автомобил „Мерцедес”, управляван от 61-годишен водач. Вследствие на инцидента, велосипедистът е загинал на място. Изясняват се причините и обстоятелствата за ПТП.  На място текат процесуално – следствени действия, казаха от ОД на МВР-Варна. Инцидентите по магистралата стават много често, особено през лятото, а понякога са и повече от един на ден, коментират служители на КАТ. Понякога се налага и въвеждането на промени в движението, както бе в неделния следобед във варненския участък на магистрала „Хемус“. Заради катастрофа, малко преди 16 часа, движението бе пренасочено през първокласния път Русе - Варна, след като камион, натоварен със зърно, се преобърна край Нови Пазар, но се размина без жертви. Към 17 часа движението при 359 километър беше възстановено. Преди това, подобна организация имаше и край Девня, където плевенчанин се обърна по таван с колата си и пострада тежко, като се наложи да режат колата му, за да го извадят от нея. След това пък хирурзите отрязаха кракът на пострадалия в зверската катастрофа млад мъж.", "date": "2018.07.23", "title": "Руснак с колело загина при катастрофа на „Хемус“"}
{"url": "https://www.monitor.bg:443/bg/a/view/universalnite-pensionni-fondove-nosjat-dohodnost-ot-4-45-za-poslednite-2-godini-106165", "text": "Универсалните пенсионни фондове в България носят доходност от 4,45% за периода 30 юни 2016 г. до 30 юни 2018 г. Това е почти три пъти повече от минимално определеното ниво от 1,45%, става ясно от данни на Комисията за финансов надзор (КФН), публикувани днес. Съгласно разпоредбите на Кодекса за социално осигуряване (КСО), КФН определя минимална доходност на годишна база, която универсалните и професионалните пенсионни фондове трябва да покрият при управлението на активите си за предходния 24-месечен период. Така за универсалните пенсионни фондове бе опрледелан минимална доходност в размер на 1,45%, а за професионалните пенсионни фондове - 1,47%. Определената минимална доходност се покрива от всички фондове за допълнително задължително пенсионно осигуряване, става ясно още от данните на КФН. Среднопретеглената доходност за професионалните фондове е 4,47%. В тях се осигуряват работещите в първа и втора категория труд, пише Investor.bg. Доброволните фондове, които формират т. нар. трети стълб на пенсионната система и за които няма законово изискване за покриване на минимална доходност, отчитат такава от 5,53% за периода от 30 юни 2016 г. до 30 юни 2018 г.  ", "date": "2018.07.23", "title": "Универсалните пенсионни фондове носят доходност от 4,45% за последните 2 години"}
{"url": "https://www.monitor.bg:443/bg/a/view/djigit-se-pravi-na-mutra-strelja-po-drug-shofior-106178", "text": "Джигит се вживя в ролята на мутра и реши да раздава правосъдие на пътя, като стреля по друг автомобил в близост до село Лазарово, Плевенска област. От МВР съобщиха, че вечерта на 19 юли, жител от село Търнак е сигнализирал в полицията за инцидент, възникнал в близост до Лазарово. Мъжът обяснил, че шофирайки, бил засечен от „Ауди А3“, чийто водач, при извършване на изпреварване, извадил пистолет и произвел изстрел по посока на лекия му автомобил. В резултат на незабавните оперативно-издирвателни действия било установено, че зад волана на „Ауди“-то бил 29-годишен от Лазарово, който е и произвел изстрела със законно притежаван газов пистолет. Оръжието е предадено доброволно и се намира на съхранение в РУ-Кнежа. По случая е образувано досъдебно производство за престъпление по чл. 325, ал. 1 от НК. Уведомена е прокуратурата.", "date": "2018.07.23", "title": "Джигит се прави на мутра, стреля по друг шофьор"}
{"url": "https://www.monitor.bg:443/bg/a/view/dyjdovete-dokaraha-koliformi-v-pitejnata-voda-v-pazardjishko-106162", "text": "Заради дъждовете, колиформи над допустимите норми са открити в питейната вода на отделни населени места в общините Белово, Брацигово и Пазарджик и на практика водата е негодна за пиене. Положението е овладяно за момента, но докато излязат контролните проби не се препоръчва консумацията на вода от чешмите. Това информираха от местната Регионална здравна инспекция. В периода от 1 до 17 юли са взети проби от питейната вода на 24 централно водоснабдени населени места в областта и са открити колиформи над допустимите норми.Инспекторите незабавно са издали предписания за извършване на хиперхлориране, почистване на водовземните съоръжения и представяне на контролни проби, за да не се допусне застрашаване на здравето на гражданите. Според експертите замърсяването е било причинено от повишеното ниво на подпочвените води от септичните ями. Населението е уведомено да ползва за пиене само бутилирана вода. Никъде не са регистрирани случаи на чревни инфекции и разстройства, въпреки надвишеното съдържание на колиформи в питейната вода. Поради дъждовния период инспекторите засилват контролната си дейност, още повече, че през целия август лабораторията няма да работи. Анализите на взетите проби показват, че всички села в община Белово са се оказали с негодна за пиене вода заради надвишени количества на ешерихия коли и други колиформи. С влошени микропоказатели е била и водата в брациговското село Розово и курорта „Атолука“, както и в село Овчеполци, но пазарджишкото „ ВиК“ незабавно е взело мерки и качеството на питейната вода се е нормализирало.", "date": "2018.07.23", "title": "Дъждовете замърсиха водата в Пазарджишко, откриха в нея вредни бактерии"}
{"url": "https://www.monitor.bg:443/bg/a/view/gradushka-s-razmer-na-oreh-pomlja-devnensko-106163", "text": "Мощна гръмотевична буря, придружена от едра градушка, връхлетя Девненско в неделната вечер, съобщиха от общината. Cело Кипра остана без ток, а ледените зърна унищожили гроздето по асмите на хората. Проблеми с електрозахранването имаше и в други точки, но не са постъпвали сигнали за наводнения и материални щети, казаха от общината. В съседното село Чернево от община Суворово имало по-сериозни поражения. Ледените късове там били с големината на орех. Сигнали за градушки във  фейсбук страницата „Девня - древна и съвременна“ има не само от тези общини, а и от жители на общините Аврен, Провадия и Ветрино. Хората споделят и за изгорели домакински електроуреди, вследствие на гръмотевичната активност. Размерът на пораженията по земеделските култури предстои да се изясни през седмицата, като се започва от понеделник, казаха още от администрациите в тези общини.", "date": "2018.07.23", "title": "Градушка с размер на орех помля Девненско "}
{"url": "https://www.monitor.bg:443/bg/a/view/starozagorski-rokeri-duhat-20-sveshtichki-chakat-5-000-gosti-106155", "text": "Близо 5 000 любители на двуколесните моторни превозни средства се очаква да пристигнат още в петък на територията на курорта Старозагорски минерални бани, за да вземат участие в 17-то издание на мотосъбора, организиран от членовете на старозагорския клуб Free Wind Riders BG. Близо 5 000 любители на двуколесните моторни превозни средства се очаква да пристигнат още в петък на територията на курорта Старозагорски минерални бани, за да вземат участие в 17-то издание на мотосъбора, организиран от членовете на старозагорския клуб Free Wind Riders BG. Тазгодишното издание  ще премине под „“сянката“ на юбилейната 20-та годишнина от учредяването на клуба, в който членуват близо 100 волни ездачи, коментира председателят Младен Цветков. С  подкрепата на  верни приятели той е  подготвил ефектни изненади :чисто новичък мотоциклет „Ямаха“ и лек автомобил за награди в томболата , която ще стартира веднага след стартовия сигнал от 20,30 часа на  27 юли. На сцената край езерото в петък ще забият музикантите от врачанската Doctor's Gogo Band, а в събота пак там ще палуват столичните SEVI  и Hammerhead. Сред гостите се очаква да бъдат рокери от Молдова, Сърбия, Харватия, Македония, Гърция и дори от САЩ, уточни водещата на шоуто Галина Георгиева докато ремонтираше личното си МПС – метлата на баба Яга. „Моторист не се става, такъв се раждаш!“ и „Животът е свободата да се чувстваш жив!“ са само два от слоуганите, които ще посрещнат гостите на рокерската мегасбирка,от началото на седмицата в курорта няма свободни места по хотелите, установи репортерска проверка.", "date": "2018.07.23", "title": "Старозагорски рокери духат 20 свещички, чакат  5000 гости"}
{"url": "https://www.monitor.bg:443/bg/a/view/rumynci-ili-shvedi-chakat-ludogoroc-v-sh-l-106159", "text": "“Лудогорец“ ще се изправи срещу румънския „Клуж“ или шведския „Малмьо“ в третия квалификационен кръг на Шампионската лига, ако в предния рунд на надпреварата отстрани унгарския МОЛ Види (доскоро с името \"Видеотон\") . Това определи тегленият в Нион жребий за най-комерсиалния европейски клубен турнир. Първите мачове са на 7/8 август, а реваншите на 14-и същия месец. Ако достигнат до този кръг българите ще бъдат гости в първия мач. Другите възможности за „орлите“ бяха победителите от двойките БАТЕ (Борисов)/ХИК (Хелзинки), „Динамо“ (Загреб)/“Апоел Беер-Шева“, „Шкендия“/“Шериф“, „Цървена звезда“/“Судува“, както и гръцкият АЕК. Ако отпадне от унгарския МОЛ Види в ШЛ, \"Лудогорец\" ще има шанс да играе срещу босненския \"Зрински\" или малтийския \"Валета\" в третия квалификационен кръг на Лига Европа. \"Орлите\" ще бъдат домакин в първия мач на 9 август, а реваншиът е на 16 август.", "date": "2018.07.23", "title": "Румънци или шведи чакат „Лудогорец“ в ШЛ"}
{"url": "https://www.monitor.bg:443/bg/a/view/preslava-otvyrna-na-napadkite-za-fitnesa-106158", "text": "Поп-фолк дивата Преслава не пропусна да отвърне на нападките от феновете си, че тренира бременна. Певицата сподели кратко клипче в профила си в Инстаграм от фитнес залата. написа звездата на \"Пайнер\". Тя добави и хаштаг, който гласи „лоша майка“. В коментарите към поста се включи и нейната колежка и приятелка Джена. „Аз тренирах до късна бременност. Леки тренировки, масажи и йога“, поясни изпълнителката на „Да те бях ранила“. Негативният отзвук срещу тренировките на Преслава се отприщи преди дни. Последователите й в социалните мрежи я порицаха, че се натоварва месец, преди да роди. На снимките, които разпространява, изобщо не личи и бременно коремче, отбелязват още феновете. Че Преслава е в очакване на първата си рожба стана ясно през март. Бебето, което се говори, че ще е момче, трябва да се появи на бял свят в края на август. За пола на рожбата издадоха близки до красавицата от Добрич. Най-вероятно Преслава ще кръсти детето на своя баща – Кольо, като засега се е спряла на името Нико.      ", "date": "2018.07.23", "title": "Преслава отвърна на нападките за фитнеса"}
{"url": "https://www.monitor.bg:443/bg/a/view/fas-ot-cigara-ubi-66-godishen-myj-v-kustendilsko-106151", "text": "Фас от цигара уби 66-годишният Димитър В. в кюстендилското село Тръновлак. Нелепият инцидент е станал в понеделник, малко след 3 часа сутринта. Тогава съседка на самотно живеещия мъж вижда огромни пламъци да излизат от дома му и веднага подава сигнал на тел. 112. На мястото били изпратени два противопожарни екипа от Кюстендил. Въпреки бързата реакция на огнеборците те откриват овъглен трупа на 66-годишният мъж. Пламъците унищожили изцяло втория етаж на къщата и покрива. „За съжаление не успяха да спасим човека. Тялото му беше изцяло овъглено. При пристигането на медиците, те само констатираха смъртта“, коментираха пожарникари от Кюстендил. Хора от село Тръновлак разказват, че Димитър бил самотник. Живеел сам в двуетажната си къща и не разполагал с много средства. Често обикалял по кофите, за да намери някой фас от цигара. „Възможно е преди инцидента да е изпил някоя чашка ракия и като е запалил цигара да го е унесло. От дима се е задушил и ето, стана белята“, коментират негови съселяни. През уикенда екипи на районните противопожарни служби в Кюстендилско са гасили 7 пожара, като 4 от тях са причинени поради небрежност, коментира и говорителят на ОДМВР – Кюстендил, Катя Табачка.", "date": "2018.07.23", "title": "Фас от цигара уби мъж"}
{"url": "https://www.monitor.bg:443/bg/a/view/dyljimite-danyci-za-vtoroto-trimesechie-se-deklarirat-do-kraja-na-uli-106161", "text": "Декларация за дължими данъци (образец 4001) се подава от предприятията и самоосигуряващите се лица, които са изплатили на физически лица доходи по извънтрудови правоотношения, наем или доходи от други източници по чл. 35 от ЗДДФЛ и са удържали авансов данък върху тези доходи. Дължимите авансови данъци се декларират в НАП до края на месеца, следващ тримесечието, през което е изплатен доходът. Декларация за дължими данъци (по чл. 55, ал. 1 от ЗДДФЛ и по чл. 201, ал. 1 от ЗКПО) се представя в НАП и за окончателните данъци, удържани върху доходите на чуждестранни физически лица у нас (например върху възнаграждения за услуги, неустойки, обезщетения, стипендии за обучение в България, доходи от лихви и други). Формулярът се подава и за данъци при източника по Закона за корпоративното подоходно облагане, като например данъци върху дивидентите и ликвидационните дялове в полза на чужди фирми и местни юридически лица, които не са търговци, включително общините. От НАП напомнят също, че предприятията и самоосигуряващите се лица-платци на доходи от наем или от управление и контрол, които се облагат с окончателен данък, начислени и/или изплатени в полза на лица, местни на друга държава-членка на Европейския съюз, също предоставят на НАП информация за тези доходи с декларацията по чл. 55, ал. 1 от ЗДДФЛ и по чл. 201, ал. 1 от ЗКПО. От 2018 г. предприятията-платци на доходи подават декларацията за дължими данъци (образец 4001) по чл. 55 от ЗДДФЛ и чл. 201 от ЗКПО само по електронен път. Това важи за тези декларации за дължими данъци, за които задължението за подаване възниква след 31 декември 2017 г. За самоосигуряващите се лица-платци на доходи няма промяна в начина на подаване на формуляра, т.е. те могат да го представят в НАП, както по електронен път, така и на хартия.", "date": "2018.07.23", "title": "Дължимите данъци за второто тримесечие се декларират до края на юли"}
{"url": "https://www.monitor.bg:443/bg/a/view/hari-kym-megan-oblichaj-se-kakto-trjabva-106164", "text": "Принц Хари се е скарал на Меган Мъркъл, че се облича като звезда от Холивуд, а не като част от Кралското семейство, съобщиха британските медии. Поводът за забележката на съпруга е станало предстоящо турне в Австралия, което е част от задълженията на звездната двойка. Меган искала да сложи прилепнал костюм, който обаче Хари не харесал и определил като „не достатъчно традиционен“.  36-годишната Маркъл е известна със стилните си тоалети, но откакто е част от Кралското семейство, мнозина смятат, че трябва да започне да се облича по-консервативно. Тя често е свързана с тясна кройка. Обича да носи и костюми, които в по-традиционните среди по-често са асоциирани с мъжката част от обществото. По-време на визита в Дъблин Херцогинята на Съсекс избра черен костюм с токчета стил стилето. Родената в Лос Анджелис звезда има 16 години като актриса зад гърба си и модни специалисти предполагат, че оттам идва ексцентричния вкус на Меган. Но след сватбата с Хари, Маркъл спря с актьорските си задължение и изтри профила си в Инстраграм, където имаше над 1,7 млн. последователи и където често показваше модните си постижения. Меган доста се е повлияла от Кейт Мидълтън при избора си на тоалети, смятат специалисти. Кейт е съпругата на Прин Уилям, който е втори наследник на Кралския престол. Запазена марка на Кейт са чистите нокти, например. Друга заемка е фактът, че Меган също наскоро предпочита малките чанти, които се носят в ръката и пречат на ръкостискания с други знаменитости. В момента хитовото облекло около Херцогинята е роклята, с която тя се появи на на откриването на изложбата, посветена на Нелсън Мандела в лондонския арт комплекс Southbank Centre. За официалното събитие Меган избра стилна рокля на канадската фирма Nonie. Красивата актриса не изневери на цветовата гама, любима и на Кралицата, но кройката на тоалета й бе доста необичайна дори и за самата нея.  Роклята бе украсена с големи черни копчета и колан. За необичайния тоалет херцогинята бе избрала елегантни обувки на ток и малка чантичка в същия цвят. А едва забележимите украшения я направиха да изглежда още по-нежна. В мрежата вече са категорични, че роклята на Меган Маркъл е основна тенденция това лято.", "date": "2018.07.23", "title": "Хари към Меган: Обличай се както трябва"}
{"url": "https://www.monitor.bg:443/bg/a/view/napraviha-bezkryvna-syrdechnosydova-operacija-na-6-pacienti-vyv-varna-106154", "text": "Екип специалисти от УМБАЛ „Свeтa Марина“ във Варна извърши безкръвна интервенция за смяна на аортна клапа на нови шест пациента. „Минимално инвазивната сърдечносъдова процедура се прилага при стеноза на аортната клапа и е животоспасяващо лечение за болните, при които отворената сърдечна хирургия е свързана с висок риск“, обяснява инвазивният кардиолог д-р Веселин Вълков. До момента във варненската университетска болница „Света Марина“ със съвременния високотехнологичен метод е спасен животът на общо 39 пациента досега, като първите интервенции са направени съвместно с водещия в света немски кардиолог проф. д-р Карл Щангл от берлинската университетска болница „Шарите“. Варненската и берлинската клиники си сътрудничат от 2012 година. Мултидисциплинарният лекарски екип, който придоби голям опит в областта на транскатетърната смяна на клапи, се състои от интервенционални кардиолози, кардиохирурзи и анестезиолози. В световен мащаб методът за безкръвната смяна на аортна клапа успешно се прилага от 2007 година и за това време придоби изключително бърза популярност в страните с традиции в медицината. По-голяма част от пациентите са на възраст над 70 години, често имат множество съпътстващи заболявания и при тях тази процедура е препоръчителна. Предимството на безкръвната интервенция е изключително бързото възстановяване след процедурата и възможността пациентите да водят нормален начин на живот след имплантирането на аортната клапа. „Обичайният начин за лечение на това заболяване е отворена кардиохирургична операция, при която се отваря гръдният кош, спира се сърцето, клампира се аортата и хирургът сменя клапата. Манипулацията, която ние извършваме, като резултат е същата – сменяме аортната клапа. Разликата е в това, че я сменяме транскатетърно, с достъп през бедрената артерия. Клапата се сменя без операция, без екстракорпорално кръвообращение и може дори да не се налага обща анестезия, а пациентът да е седиран. Възстановяването е много бързо, болните стават няколко часа след интервенцията и се изписват след 3-5 дни“, разяснява д-р Вълков. Процедурата по смяна на аортна клапа се поема напълно от НЗОК, като мултидисциплинарен екип от болницата обсъжда и предлага всеки случай индивидуално.  ", "date": "2018.07.23", "title": "Смениха безкръвно аортни клапи на 6 пациенти във Варна"}
{"url": "https://www.monitor.bg:443/bg/a/view/zapochvat-snimki-na-nov-igralen-film-za-hristo-botev-106153", "text": "Три години след като на голям екран излезе един от най-дискусионните родни филми „Дякон Левски“, режисьорът му Максим Генчев смело тръгва в ново начинание с друга светиня – Христо Ботев. 90-минутен игрален филм с работно заглавие „Последните 100 часа на Ботев“, заснет до 2 юни 2019 г, това е планът на Генчев. Скоро предстои да бъде направен и кастинг за ролята. Той ще бъде международен.„Условието е да бъде истински мъж, красавец, до 25-годишна възраст, когато рецитира Ботевите стихове от очите му да излиза пламък…Няма никакво значение от обяснява вижданията си режисьора. Той ще работи с бюджет от 300 000 лв, дарени от млад бизнесмен, чието име пази в тайна. Парите са малко според изчисленията на Генчев, защото само за една серия на „Дякон Левски“ той е похарчил двойно по-голяма сума. Затова за реализацията на новия си проект ще разчита на патриотизма на актьорите. В заснемането на лентата ще участват над 150 професионални актьори и натуршчици. Сред далите съгласие да участват са каскадьорите от прабългарската школа за оцеляване „Бага Тур“. „Имах три мечти още от детството си, първата беше да направя филм за Левски и тя вече е реализирана. Втората е филм за Ботев, надявам се да се случи през следващите 12 месеца и следващата есен той да бъде на големия екран. Без съмнение и при него няма да се размине без скандали. Миналата година пробваха да ме подмамят с много пари и сценарий, който окепазяваше националния герой, но аз не се поддадох…“, допълни 63-годишния ученик на големия Коко Азарян. За основа на сценария си Генчев ще използва написаното от Захари Стоянов. петима щели да заредят оръжието си, но зрителите така и нямало да разберат откъде е дошъл фаталният куршум в челото на войводата. Сюжетът ще е пресъздаден през погледа на съпругата на революционера – Венета, за чиято роля се търси най-подходящата актриса в момента. През есента ще бъдат заснети сцените с дрон, а идната пролет е отредена за битките. Най-вероятно сцените от кръчмата в Гюргево ще бъдат в подходяща сграда в Русе. „Образът на Ботев не е лъжица за всяка уста, наскоро отново изгледах „Свобода или смърт“ на Никола Корабов по сценарий на Васил Попов, с Милен Пенев в образа на войводата от вече далечната 1968 година и си припомних каква нерадостна съдба имаше този филм“, обяснява Генчев, който в портфолиото има 4 игрални филма. Докато задвижва организацията около „Последните 100 часа…“ режисьорът продължава и работата си върху сценария за филм, посветен на Петър Дънов.", "date": "2018.07.23", "title": "След „Дякон Левски“ Максим Генчев ще снима филм за Ботев"}
{"url": "https://www.monitor.bg:443/bg/a/view/traktor-s-avtonomno-upravlenie-106145", "text": "Вече има автономни автомобили, автономни камиони и автономни автобуси, а сега производителят на дизелови двигатели от Осака, Yanmar представи нова линия от роботизирани трактори. На 1 октомври 2018 г. компанията пуска в продажба два нови трактора, оборудвани със системата за автономно управление Smartpilot и информационни и комуникационни технология (ICT), които им позволяват да работят в автономен и полуавтономен режим. Разораването на полето изисква много повече от това, трактора само да се управлява нагоре и надолу по полето. Това всъщност е висококвалифицирана работа, изискваща значително обучение и практика, за да се направят еднакви редове, които да са правилно разположени и следват контурите на земята по начин, който намалява ерозията.     Тракторите могат да работят в Автоматичен (Auto) и Линеен (Linear) режим. В автоматичен режим роботизираният трактор поема всички операции по управлението, използвайки GPS или базови станции за по-прецизна навигация. При Линеен режим, тракторът поема управлението напред-назад по полето по време на култивирането, докато тракториста извършва само по-трудни маневри, като завиване на тесни пространства. В същото време, ICT системата събира данни за управлението на земеделските стопанства, чрез мрежа от сензори.     Yanmar  очаква да продаде 100 бройки от Robot и Auto Tractor, през следващата година. Auto Tractor е на цена започваща от $ 96.000 и достигаща до $ 126.000, докато Robot Tractor е с цена от $ 109.000 до $ 139.000.", "date": "2018.07.23", "title": "Трактор с автономно управление"}
{"url": "https://www.monitor.bg:443/bg/a/view/39-godishen-blagoevgradchanin-sprja-avtobus-s-pytnici-i-prebi-vodacha-106144", "text": "39-годишен благоевградчанин спря цял автобус с пътници и преби водача. Нелепият инцидент е станал преди ден, когато шофьорът на автобуса изпълнявал поредния си курс по направлението София- Рила. Малко след 12 часа в село Стоб 39-годишният разярен мъж, препречил движението на автобуса и принудил водача да спре. „В момента, в който слезе шофьора двамата започнаха да се разправят и крещят. Не чухме защо, но видяхме, че започнаха да се налагат с юмруци. Този дето слезе от леката кола дори извади нощ и одраска по бузата нашия шофьор. Естествено веднага подадохме сигнал на тел.112. Възможно е нещо нашия шофьор да го е засякъл и заради това този човек да се е разгневил“, коментираха пътници от автобуса. Според другата версия, по която се работи е двамата мъже да са имали стари неуредени финансови взаимоотношения. Пострадалият мъж е обслужен от ЦСМП Благоевград и е освободен за домашно лечение. Що се отнася до 39-годишният мъж, той е задържан с полицейска заповед за 24 часа. Уведомен е дежурен прокурор, по случая е започнато досъдебно производство в РУ Рила.", "date": "2018.07.23", "title": "39-годишен спря пътнически автобус и преби шофьора"}
{"url": "https://www.monitor.bg:443/bg/a/view/kloi-karadshijan-iska-nov-nos-106146", "text": "Риалити сензацията Клои Кардашиян разкри, че иска да легне под скалпела. Изповедта й дойде след като едно от ежедневните й селфита в социалните мрежи разбуни духовете дали тя вече не си е направила пластична операция на носа. Оказа се, че, засега, 34-годишната красавица вае чертите на лицето си с контуриране ( б. а. - метод на гримиране). обясни на феновете си тя. Звездата от Keeping Up with the Kardashians неведнъж е споделяла мнението си за интервенциите. „Говори се, че съм против пластичните операции, но не е вярно, не ми пука, ако имате такава. Всеки ден си слагаме маски така или иначе. Когато си боядисате косата, вие променяте своята същност и не мисля, че има нещо нередно в това“, заяви преди време в интервю Кардашиян. Клои обаче е против решението на жените да променят външния си вид, само за да се харесат повече на представителите на противоположния пол.  ", "date": "2018.07.23", "title": "Клои Карадшиян иска нов нос"}
{"url": "https://www.monitor.bg:443/bg/a/view/vitaminite-sa-bezpolezni-106148", "text": "Медици смятат, че въздействието на повечето витамини върху организма е силно преувеличено, съобщи Лайф. Членове на Американската асоциация на кардиолозите извършили изследване, което показало незначително въздействие на повечето витамини върху човешкия организъм. Въз основа на анализ на пуснатите на пазара мултивитаминни комплекси, медиците заключили, че съдържащите се в повечето биоактивни добавки витамини B, C и D на практика са безполезни. В рамките на изследването било констатирано, че като източник на \"нормални\" витамини, други полезни вещества и микроелементи могат да се използват единствено натурални продукти, а фармацевтичните препарати не оказват почти никакво въздействие, като по-специално витамините А, С и Е се приемат от организма само при консумация на зеленчуци и плодове. При това витамин С не допринася за бързо оздравяване при простуда, отбелязват медиците. По-рано бе изяснено, че недостигът на витамин D не влияе върху състоянието и здравето на мозъка, макар да бе смятан за една от причините за развитие на болестта на Алцхаймер.  ", "date": "2018.07.23", "title": "Витамините са безполезни"}
{"url": "https://www.monitor.bg:443/bg/a/view/us-jurnalist-na-pochivka-v-rusija-sled-intervu-s-putin-106136", "text": "Водещият на американския тв канал Fox News Крис Уолес, който преди дни направи интервю с президента Владимир Путин, изкара отпуската си в Русия, съобщава The New York Times, цитиран от Лента.ру. 70-годишният журналист посочва, че той не е имал никакви съмнение къде да отиде на почивка. „Казах си – защо пък това да не е Русия?“, споделя водещият. Уолес разказа, че заедно със жена си е посетил Москва и Санкт Петербург. По време на воаяжа си в Русия журналистът е съпругата му не се сблъскали с никакви трудности и проблеми. Тв водещият разказа, че дори няколко пъти бил спиран на улицата от хора, които го познали и го питали дали той не е журналистът, взел интервю от Путин, допълват агенциите. Уолес няколко месеца се опитвал да си организира среща с руския държавен глава, като получил положителен отговор от Кремъл, едва когато били обявени преговорите на високо ниво в Хелзинки. На 16 юли в столицата на Финландия Путин се срещна с американския си колега Доналд Тръмп, припомнят медиите. Журналистът обясни, че единственото условие да получи интервю било то да бъде излъчено без съкращения. Уолес беседвал с руския лидер след разговора му с Тръпм, като интервюто продължило 34 минути, пише Лента.ру. В него Путин си спомни загиналите американски президенти и упрекна Уолес в невнимателност.           Освен това руският държавен глава заяви, че Москва се отнася  \"крайно отрицателно\" към разширяването на НАТО на Изток, включително и към бъдещо присъединяване на Грузия и Украйна. \"Придвижването на инфраструктурата на алианса към нашите граници представлява заплаха за Русия“, бяха точните думи на Путин в интервюто му за Fox News. „Увеличеният брой на натовските военнослужещи в този регион не трябва да надвишава 10 000 души“, поясни президентът и допълни, че това не отговаря на основополагащия документ, изградил отношенията между Русия и северно-атлантическия блок. „Това определено е дестабилизиращ фактор, който трябва да бъде взет под внимание в нашите отношения“, категоричен е Путин.    ", "date": "2018.07.23", "title": "US журналист на почивка в Русия след интервю с Путин"}
{"url": "https://www.monitor.bg:443/bg/a/view/obyrkaha-jizel-bundhen-s-alberto-106149", "text": "Бразилският супермодел Жизел Бюндхен получи неочаквана изненада за рождения си ден. Освен от романтичния жест от съпруга си - американският футболист Том Брейди, тя остана без думи от празничната си торта. Оказа се, че сладкарницата за бутикови сладкарски изделия е изпратила на 38-годишната красавица чужда торта с надпис „Честит рожден ден, Алберто!“. Затова сподели самата тя с кадър на сладкото изкушение в социалните мрежи. гласят думите й. Том Брейди поздрави съпругата си, с която си казаха заветното „да“ през 2009 г., като сподели нейни секси кадри по бански, придружени от мило послание. Междувременно Бюндхен продължава работата върху биографичната си книга. Четивото ще носи името и ще проследи както професионалните постижения на Жизел, така и подробности около личните й трепети, като майчинството и брака. Сюжетът ще се завърти и около детството й, което е било споделено с пет сестри и белязано от подигравки към нея от страна на съучениците й. Очаква се „Уроци: Моят път към пълноценен живот“ да излезе на пазара през октомври тази година.  ", "date": "2018.07.23", "title": "Объркаха  Жизел Бюндхен с Алберто"}
{"url": "https://www.monitor.bg:443/bg/a/view/kremyl-vzema-pod-kontrol-jalbite-v-socialnite-mreji-106138", "text": "По инициатива на Кремъл в Русия заработи нова система за мониторинг на жалбите на гражданите в социалните мрежи, информира РБК. Идеята на президентската администрация била по този начин „да се установи какви проблеми предизвикват недоволство у хората и да се проследи реакцията на регионалните власти на тези проблеми“. Програмата ще позволява да се проследяват информационните поводи в социалните мрежи \"ВКонтакте\", Facebook, Instagram, Twitter и «Одноклассники». Чиновници коментират, че, обръщайки внимание на опасенията и жалбите на гражданите, ще може да бъдат предотвратявани трагедии, като пожара в мола «Зимна вишня» в Кемерово. Тогава загинаха 64 души.", "date": "2018.07.23", "title": "Кремъл взема под контрол жалбите в социалните мрежи "}
{"url": "https://www.monitor.bg:443/bg/a/view/iron-maiden-prizemiha-spitfire-v-plovdiv-pjaha-za-svobodata-106137", "text": "В името на свободата британските метал величия Iron Maiden приземиха макет на Spitfire в Пловдив. Едноместният британски изтребител от Втората световна война бе част от зрелищния декор на рок динозаврите, които бяха хедлайнери в последната неделна вечер на фестивала Hills of Rock в града на тепетата. След двучасовото им огнено шоу тридневният фестивал завърши с мощна 5-6-минутна красива заря. Над 25 000 екзалтирани почитатели на Iron Maiden се стекоха край Гребната база. Не ги изплаши и бурята, която се разрази над Пловдив минути преди началото на концерта. Като по чудо обаче природата се смили, дъждът спря, пекна слънце, а пространството пред голямата сцена на феста отесня. Най-малко 10 рейса от Гърция, хиляди от Македония, Турция, Русия, Сърбия, Великобритания и ред други държави, както и българи от цялата страна пропътуваха стотици километри, за да се насладят на Стив Харис, Дейв Мъри, Ейдриън Смит, Нико Макбрейн, Яник Герс и не на последно място на вокала на групата Брус Дикинсън. Минути след 21 часа се чу прословутата реч на Уинстън Чърчил от 18 юни 1940г., в която той казва, че Англия ще се бори с Германия, независимо от капитулацията на Франция. Брус Дикинсън се появи на сцената с думите: „Здравей, България” и „Scream for me, Plovdiv”, дегизиран като пилот и стартира първият хит на пловдивска земя - Aces High. Последваха Where Eagles Dare, 2 Minutes to Midnight, The Clansman, The Trooper и други, след което Дикинсън се спря за няколко минути. Започна да пита дали сред множеството има хора от Бразилия. Не получи потвърждение и веднага след това попита дали има от Шотландия. Този път получи „да” от публиката и невярващо попита втори път, след което започна да говори за свободата и за Втората световна война.”Речта, която дадохме в началото на шоуто, е пример за това какво направихме и как се борихме срещу национализма във Втората световна война. За да останем свободни. Това е песен за Шотландия. Това е песен за свободата. Да се бориш, за да останеш свободен. И просто оставете музиката да говори”, каза вокалистът на Iron Maiden и шоуто продължи. Пищният декор на концерта, започнал с „приземяването” на изтребителя Spitfire, преминал през епична борба с чудовището Еди, което по някое време се качи и на кокили, но Брус Дикинсън успя да го умъртви с помощта на българския национален флаг, до макет на огромна паст на няколко метрово чудовище за финала на концерта в Пловдив. Плюс хиляди гърла, които нямаха нужда от специална покана, за да пеят заедно с Брус Дикинсън в Пловдив. Градът на тепетата всъщност никога не е бил свидетел на нещо подобно, но и Iron Maiden все пак първи път забиват в Пловдив. Освен безупречни жици, рок гигантите демонстрираха и изключителен контакт с публиката, като на няколко пъти вокалистът, по време на парчетата, се провикваше „Как си, България?”. А развяването на националния трибагреник от сцената докара публиката до екстаз. Феновете не оставиха Брус и компания току-така да си тръгнат. Групата се върна след бис и изпълни още три парчета в минутите преди 23 часа. Дори и след пожеланията на вокалиста за хубав уикенд и неговите благодарности, че се е получило хубаво шоу, множеството продължаваше да скандира и да пее, въпреки че големите екрани и сцената вече бяха тъмни. Това бе прекъснато умело от красива заря, с която организаторите закриха тазгодишния рок фест. „До догодина, когато си пожелаваме Металика”, се разделяха феновете с  Hills of Rock 2018. И ако всички бяха супер доволни от подбора на групите тази година, то масово присъстващите на феста останаха изумени от високите цени на храните и напитките. Водата по сергиите е струвала по 3 лева, а сандвичите по 15 лева. Наливната бира е била 4 лева, а 10 лева бил супер бургерът, се жалваха посетители на феста в официалната му страница във Фейсбук.  ", "date": "2018.07.23", "title": "Iron Maiden приземиха Spitfire в Пловдив, пяха за свободата"}
{"url": "https://www.monitor.bg:443/bg/a/view/prokuraturata-izdade-evropejska-zapoved-za-arest-na-brendo-106152", "text": "Софийска градска прокуратура издаде европейска заповед за арест на Евелин Банев - Брендо във връзка с привеждане в изпълнение на постановената спрямо него осъдителна присъда от 6 години „лишаване от свобода, съобщиха от държавното обвинение.. Соченият за кокаинов бос Евелин Банев бе осъден на 6 г. затвор, затова че през периода от 17 октомври 2002г. до 30 май 2005г. на територията на България, Великобритания и Северна Ирландия, Британските Вирджински острови, Швейцария и Австрия участвал в организирана престъпна група за пране на пари,, за които е знаел, че са придобити чрез трафик на наркотици. Присъдата спрямо Банев е в сила на 26.04.2018г. и Софийска градска прокуратура незабавно е разпоредила задържане на осъдения Банев и провеждането му в затвора. Спрямо него е наложена и забрана за напускане пределите на страната. След като е установено, че той не пребивава на известните адреси и местонахождението му в страната е неизвестно, Банев е обявен за последователно за местно, общодържавно и международно издирване.", "date": "2018.07.23", "title": "Издирват Брендо с европейска заповед за арест"}
{"url": "https://www.monitor.bg:443/bg/a/view/kafeto-udyljava-jivota-106150", "text": "Ново изследване показва, че кафето удължава живота дори на онези, които изпиват 8 чашки с напитката дневно, съобщи АП. Изследването обхванало 498 134 жени и мъже на възраст между 40 и 69 години във Великобритания. Оказало се, че любителите на кафето са с по-малък риск от смърт през следващите 10 години в сравнение с онези, които не консумират напитката. По-голяма продължителност на живота била наблюдавана след консумация на нес кафе, смляно кафе или безкофеиново кафе. Любителите на кафето били с около 10-15% по-малък риск от смърт в сравнение с „въздържателите” през 10-годишния период, през който било следено здравословното състояние на участниците.   „Получените резултати не доказват, че чашката кафе е еликсир на младостта, нито че „въздържателите” трябва да започнат да пият кафе”, заяви Алис Лихтенщайн от университета Тъфтс, която не е участвала в изследването. „Трудно е да се повярва, че нещо, което ни доставя удоволствие, може да е полезно за здравето”, поясни тя. Участниците попълнили въпросници за ежедневната си консумация на кафе, физическата си активност и други свои навици, като се подложили също на кръвни изследвания.  Повечето били любители на кафето - около 154 000 участници изпивали две-три чашки кафе дневно, а 10 000 - най-малко 8 чашки кафе дневно. През следващия 10-годишен период починали 14 225 участници, повечето от които от рак или сърдечни болести.", "date": "2018.07.23", "title": "Кафето удължава живота"}
{"url": "https://www.monitor.bg:443/bg/a/view/sydyt-vyrna-bezplatnija-parking-v-sinja-zona-za-syvetnicite-v-pazardjik-106140", "text": "Пазарджишкият Административен съд отмени новите правила за служебното и преференциално паркиране в „Синя зона“ за общинските съветници от града, въведени от местната община, според които те можеха да паркират само на бул.“Княгиня Мария Луиза“ и в междублоковото пространство на ул.“Найчо Цанов“ № 4. Така общинските съветници си връщат правото на служебен пропуск в „Синя зона“ навсякъде в Пазарджик. Жалбата в съда бе внесена от 7 общински съветници, с която те оспорваха заповедта на кмета Тодор Попов. Административните магистрати са преценили, че разпореждането е незаконосъобразно в частта си, която касае съветниците. Незаконосъобразността на заповедта произтича от това, че в мотивите на документа по никакъв начин не е посочено, защо само на тези две улици от „Синя зона“ съветниците  имат право на кратковременен престой. Преференциалните пропуски за „синя зона“ на общинските съветници са издадени с оглед изпълнение на служебните им задължения и няма логика местата за паркиране да са отдалечени от мястото, където съветниците изпълняват служебните си функции. Това съдът е посочил като мотив за решението, с което отменя заповедта на кмета в частта, ограничаваща паркирането на съветниците. Новите правила за паркиране, с които бяха орязани правомощията на общинарите, срещнаха отпор и затова те обжалваха кметското разпореждане в съда.", "date": "2018.07.23", "title": "Съдът „върна“ безплатната “синя зона“ за съветниците в Пазарджик"}
{"url": "https://www.monitor.bg:443/bg/a/view/2-mesta-se-borjat-za-1-dete-sled-7-mi-klas-v-gimnaziite-v-pazardjishko-106143", "text": "До истински парадокс доведе класирането и запълването на паралелките след 7-ми клас в професионалните училища в Пазарджишко, след като 431 деца трябва да кандидатстват за 896 незаети места за третото класиране. Това стана ясно от сайта на местното Регионално управление на образованието. Според публикуваната справка над 90 са паралелките, в които не достигат ученици, по заявения от училищата план-прием в областта. 191-но са незаетите места в 27 профилирани паралелки в областта, а рекордните 705 в над 64 професионални паралелки. Това се получава, тъй като  потокът от ученици се съсредоточава от години в 5-6 училища в областта. Другите се \"борят\" за ученици и дори се стига до третия парадокс за насочване на групи от основните училища в конкретни гимназии или умишлено задържане на свидетелства за основно образование, които да се включат чак в третия етап на класиране. И на второ класиране има паралелки с нулев интерес от учениците, като за някои от тях свободните места са с максимално допустимия брой от 26 ученици за паралелка.  Паралелките с непопълнени повече от 10 гимназисти са общо 42. От тях 8 профилирани паралелки с липса на над 12 ученици за клас и 34 професионални с по над 10 свободни места. Засега на втория етап закрити паралелки няма.", "date": "2018.07.23", "title": "2 свободни места на 1 кандидат-гимназист в Пазарджишко"}
{"url": "https://www.monitor.bg:443/bg/a/view/grisho-i-nikol-se-zabavljavat-v-sen-trope-snimki-106134", "text": "Първата ракета на България в мъжкия тенис Григор Димитров реши да си вземе почивка от спорта и да използва един от малкото моменти, за да прекара време със своята приятелка Никол Шерцингер. Двамата бяха забелязани на яхта в баровския френски курорт Сен Тропе. Хасковлията, който доскоро бе в САЩ, за да се готви за турнирите на твърда настилка, явно е намерил време и за кратък релакс със своята любима. Той обаче не присъства на сватбата на треньора си Дани Валверду в швейцарския зимен център Гщаад.", "date": "2018.07.23", "title": "Гришо и Никол се забавляват в Сен Тропе (СНИМКИ)"}
{"url": "https://www.monitor.bg:443/bg/a/view/opravdatelna-prisyda-po-deloto-za-voennoto-ndk-106141", "text": "Върховният касационен съд потвърди оправдателната присъда на Военно-апелативния съд по т. нар. дело за Военното НДК, съобщиха от институцията. Подсъдимият Иван Иванов – бивш главен секретар в Изпълнителна агенция „Военни клубове и информация“ – Министерство на отбраната, е признат за невинен и оправдан по обвинението за длъжностно престъпление. Решението е окончателно. Не са открити доказателства Иванов да е действал с цел да облагодетелства фирма „ХУ ФУ“ ООД . Сключеният от него договор за строеж не е облагодетелствал дружеството и то с цялата договорена сума в размер на 11 061 406,03 лв. Всички гласни и писмени доказателствени източници, свързани с изпълнението на двата договора за строеж на обект „Национален армейски комплекс – втори и трети етап“ категорично установяват, че всички средства и по двата договора са вложени в осъществените строително-монтажни работи и няма нито една дейност, която да е изплатена, без да е извършена. В този смисъл са показанията на свидетелите от фирмата-изпълнител, от фирмата, осъществяваща строителния надзор, от длъжностните лица в ИА „ВИК“ – МО, пряко ангажирани в строителния процес. В този смисъл е цялата счетоводна документация, контролирана не само от възложителя и изпълнителя, но и от представители на инвеститорския и строителния надзор. Всички изплатени средства на фирмата-изпълнител на обекта „Национален армейски комплекс“ са вложени в него, той е завършен съобразно първоначалния и коригирания проекти и е приет от възложителя, като дори са останали неизплатени актувани строително-монтажни работи. Върховните съдии допълват, че предприетите от подсъдимия действия са били насочени не към облагодетелстване на фирмата-изпълнител, нито пък към увреждане на възложителя, а единствено към предотвратяване на по-големи щети тъкмо за агенцията, в която е работил – ИА „ВКИ“ – МО.", "date": "2018.07.23", "title": "Оправдателна присъда по делото за военното НДК"}
{"url": "https://www.monitor.bg:443/bg/a/view/gerb-ek-otpuska-1-3-mln-evro-sreshtu-dvojnija-standart-na-hranite-106139", "text": "Европейската комисия е одобрила пилотната програма на двамата евродепутати от ГЕРБ Емил Радев и Андрей Новаков за премахване на двойния стандарт на храните. Това се похвалиха самите те на извънреден брифинг в централата на ГЕРБ. Програмата е одобрена с най-висока оценка – клас А, похвали се Емил Радев и уточни, че вече има БГ програма за борба с двойните стандарти, която ще се на стойност 1,3 млн. евро. Парите са за подпомагане на потребителските организации, за провеждане на серия от тестове, за сътрудничество между отделните НПО-та.  Така потребителските организации ще могат да кандидатстват, за да повишат своя капацитет, да закупят оборудване, да направят допълнителни тестове, да организират информационни компании или обучения, разясни Андрей Новаков. Двамата евродепутати се надяват данните, събрани от тестовете да послужат за въвеждането на минимални стандарти за храните и напитките в целия ЕС.  Така до края на август ще се внесат изменения на бюджета на ЕС в размер на 1,3 млн. евро, колкото е този на програмата. В началото на 2019 година пък ЕК трябва чрез обществена поръчка да избере външна фирма, която на свой ред да разпише правилата, по които да се кандидатства от страна на потребителските организации. \"Очакваме от началото на 2019 г. да има конкретни резултати и очаквам български компании да кандидатстват пред тази програма за отпускане на грантове още през 2019 г.\", обясни Новаков. На свой ред Емил Радев обясни, че до няколко години ЕК въобще е отричал наличието на дойни стандарти при храните и напитките. Той припомни, че те искат единни стандарти и централен орган, който да следи и контролира дали те се спазват. По думите му България е една от страните най-малко сигнали за дойни стандарти при храните. „Не е вярно, че обичаме шоколад без какао“, коментира Радев и припомни, че НПО-та имат право да завеждат колективни искове от страна на гражданите.", "date": "2018.07.23", "title": "ГЕРБ: EK отпуска 1,3 млн.евро срещу двойния стандарт на храните "}
{"url": "https://www.monitor.bg:443/bg/a/view/riga-perlata-na-latvija-106124", "text": "Само преди 3 месеца латвийската столица Рига попадна в класацията на престижния британски вестник „Телеграф“ за 25-те места в Източна Европа, който трябва задължително да посетите през живота си. Но с внушителната си опера, концертните зали и църкви, предлагащи неземни рецитали на орган – забавлението и културата имат и друго измерение“, написаха от медията. В последните дни у нас Рига се свързва с бурни футболни страсти след като жребият отреди на едноименния латвийски отбор да играе с „ЦСКА-София“ и родни червени фенове тръгнаха на път към балтийската държава. За болшинството обаче страната пленява с много други неща, преди футбола. Като начало Латвия е една от най-зелените държави в Европа, а повече от половината й територия е покрита с диви гори. През нея минават 12 000 реки, а небето се оглежда в 3000 малки езера. Затова и 20% от територията е защитена природна зона. Има 4 национални парка, 42 природни парка, 260 резервата, 355 природни забележителности, 7 защитени морски зони, 24 микро резервата и биосферен резерват. Това я нареди на върха в класацията Environmental Performance през 2012. Ако обаче не сте фен на разходките из природата, а предпочитате по-урбанистични преживявания Латвия и особено столицата й има с какво да плени и вас. Само ще кажем, че спокойно може да правите по селфи в секунда и да бомбандирате социалните мрежи, позирайки пред уникалната архитектура на Рига, защото страната има един от най-бързите wi-fi интернети в света  И ние като британския „Телеграф“ слагаме акцента върху архитектурата в стил Арт Нуво на Стария град, която го праща директно в списъка на ЮНЕСКО. А като ви дойде много трамбоването по улиците спокойно може да се отдадете на гурме-почивка в някой малък ресторант. Латвийците са големи ценители на бирата и няма да сбъркате с нито една тяхна марка. Да не говорим, че са издигнали пенливата напитка в такъв култ, че дори може да се поглезите в бирено СПА, където да потопите морно тяло в топла вана с пиво, а в ръката да държите ледена халба. За любителите на по-високия градус препоръчваме да не пропускате ликьора „Черен балсам“, в който се влагат 24 растения, цветя, сокове, корени, олиа и се съхранява в дъбови бъчви. Доказано вдига мъртъвци от гроба  Щом дори Екатерина Велика е прибегнала до него по време на нейна визита в Латвия, на която я покосява тежка болест... Или поне така носи легендата. И след предложения за толкова много алкохолни напитки, не бива да пропускаме и мезето или...трезвето. Ако попитате местен какво да хапнете в 99% от случаите отговорът ще е един – супата да е от киселец, а хлябът ръжен. Има и трети вариант за прекарване на времето в малката балтийска държава, която наброява едва 2 милиона жители, 1/3 от които живеят в Рига. Може амбициозно да обиколите над 530-километровата плажна ивица на Балтийско море, покрита със съвършен пясък. Възможно е дори да ви се наложи да се мажете със слънцезащитен крем, защото в разгара на лятото си става сравнително горещо и температурите успяват да прескочат 20 градуса. Едва на 20-тина километра от столицата, на брега на морето, е Джурмала, любимото място за летуване на Брежнев и Хрушчов. А днес там разпускат едни от най-красивите жени, за каквито се славят латвийките. Според статистиката Латвия е сред държавите дала на света най-много топ модели на глава от населението в сравнение, с която и да е друга държава в света. Преди нея по този показател са само Литва, Дания, Естония и Исландия. Красиви и спортни натури се оказват местните жени. Баскетболът е националната мания, особено в нежния му вариант, като немалко са световните звезди с паспортна регистрация именно в Латвия. Пример - Уляна Семьонова, която  извежда отбора си „Рига“ 12 поредни пъти до европейската титла между 1964 г. и 1975 г. и е първата жена, от неамерикански произход, въведена в залата на славата на НБА. Но историята на тази държава помни и не толкова розови времена, в които мисълта на латвийците съвсем не се е насочвала към зелените диви гори и красиви жени, а към робството и ужаса на войната. Близо 13% от населението на Латвия е избито по време на Втората световна война  - най-високият процент, от която и да е друга европейска държава. Близо 200 000 пък са затворниците в руските каторги между 1945г. И 1952 г. С тънко чувство за ирония към историята по-нестандартните пътешественици днес могат да си подарят уникален престои в латвийски зандан. Бивш военен затвор в град Кароста в момента е хостел и доброволно може да преспиш в него. Има опция за „пълно изживяване като затворник“, което включва униформени, съвсем не луксозни условия на престои, вербални обиди и тежки физически упражнения. На латвиец трябва да благодарим и за дънките, които днес носим всички. Да, на латвиец, а не на Леви Щраус. Шивачът Якоб Дейвис, чието истинско име е Якобс Джуфис е роден в Рига, но като млад емигрира в САЩ. През 1970 е помолен от клиент да му направи панталон, който да е толкова здрав, че да устои, докато работи като дървосекач. Творението на Дейвис се приема за първообраза на дънките, които две години по-късно Леви Щраус патентова като продукт. Латвия е държавата и с един от най-старите флагове. Актуалното й знаме се използва от 1280 г., като само Дания има по-стар държавен символ.   Очарователният лабиринт от павирани малки улици на Рига е пълен със смесица от какви ли не стилове архитектура, които ти взимат дъха, плюс исторически забележителности като Замъка на Рига от 13-ти век, църквата Св. Петър, Шведската порта и монумента на Свободата. Може би затова столицата на Латвия е известна като Северния Париж. Най-лесно градът се обикаля, като го разделите на Първият може да обособим като Арт Нуво кварталът, който събира повечето архитектурни перли. Основната улица, на която се намират болшинството от сгради в този стил е „Елизабет“, но съвсем не е само тя. Общият брой на всички представители на Арт Нуво е 800. По нея най-ярките представители на стила са сгради, боядисани в синьо и бяло, а от фасадите им надничат детайлно перфектни женски лица. На съседната улица „Алберта“ се намира „Арт Нуво Музея“, от който може да научите всичко за архитектурата на столицата, а самият той се помещава в дома на един от който е работил върху 250 от емблематичните сгради в града. Следващият район, за който може да си отделите поне ден е Старият град. Местните го наричат още Векрига. Позволете си да се загубите в малките улици, съберете смелост да поговорите с местните, за да чуете невероятни истории за славни жители на Рига, защото да не забравяме, че А за ценителите на добрата храна има Централния пазар на Рига, където ще открият местни производители, а е и най-големият в Европа. Именно той е вторият обект в столицата включен в списъка на ЮНЕСКО след Стария град. Намира се в огромна, причудлива сграда от 1930 г.. Формата и съвсем не е изненадваща, когато разберете, че преди да стане пазар е За да устои на конкуренцията от големите вериги супермаркети, днес пазарът е с едни от най-ниските цени, така че е и доста икономичен вариант за находчиви туристи.", "date": "2018.07.23", "title": "Рига – перлата на Латвия (ГАЛЕРИЯ)"}
{"url": "https://www.monitor.bg:443/bg/a/view/incident-sys-samoleta-na-kristin-lagard-106142", "text": "Самолетът, на който се е намирала шефът на МВФ Кристин Лагард, е кацнал аварийно. Причината е разхерметизиране на салона. Самолетът е летял от Аржентина, където бе срещата на страните от Г-20, към САЩ.", "date": "2018.07.23", "title": "Инцидент със самолета на Кристин Лагард"}
{"url": "https://www.monitor.bg:443/bg/a/view/strelba-v-mormonska-cyrkva-v-sa-sht-106133", "text": "Един човек е бил убит, а друг - ранен при стрелба в мормонска църква, съобщава \"Фокс нюз\". Нападението е станало в град Фелън, Невада.  Очевидци съобщават, че 48-годишен мъж е дошъл по време на служба. В църквата са се намирали 50 души. Нападателят открил огън. Малко след това си тръгнал. Полицията го е открила в дома му. Той е бил задържан. Мотивите на нападателя не са известни.", "date": "2018.07.23", "title": "Стрелба в мормонска църква в САЩ"}
{"url": "https://www.monitor.bg:443/bg/a/view/cvetanov-otreche-za-razlichija-s-patriotite-106127", "text": "Нямаме различия с \"Обединените патриоти\". Това заяви зам.-шефът на ГЕРБ и председател на парламентарната група на партията Цветан Цветанов по Нова ТВ.   Той обясни, че през последните месеци \"Обединените патриоти\" имали законодателни инициативи, които пораждали известни противоречия между лидерите им, но ГЕРБ се явява като арбитър. По думите му не през медиите трябва да се решават тези противоречия,а да се постигне консенсус. По отношение на закона за шума и действията на Валери Симеонов и Волен Сидеров, който също започна да обикаля заведения в Слънчев бряг, Цветанов каза, че не е коректно да коментира поведението на политическите партньори. Трябва да се намери необходимият баланс. От една страна между младежите, които искат да се забавляват, между бизнеса и хората, които искат да почиват, каза лидерът на парламентарната група на ГЕРБ. Това е тема, която трябва да дискутираме помежду си. На въпрос дали обмислят да заменят някои от коалиционните партньори с \"Воля\", Цветанов бе категоричен, че не разглеждат такава възможност. В момента нищо не е провокирало нарушаването на коалиционното споразумение с \"Обединените патриоти\", каза той. Цветанов коментира и новината, че радио \"Свободна Европа\" възстановява излъчването си у нас. През 2016 г. на предизборната кампания бяхме подложени на хибридна атака. Направихме анализ. Фалшивите новини бяха основния акцент в подготовката за президентските избори на БСП, каза той. По думите му ГЕРБ нямали стратегия за фалшиви новини. Стратегията ни е била да се срещаме лице в лице с хората. Всички сме потърпевши от фалшивите новини, каза той .", "date": "2018.07.23", "title": "Цветанов отрече за различия с патриотите"}
{"url": "https://www.monitor.bg:443/bg/a/view/vzemat-vtora-proba-ot-stadata-plashtat-ot-dnes-obezshtetenijata-106128", "text": "Втори проби трябва да се вземат от всички стада. Контролът на заболяването ще бъде разширен в 20-километрова зона. Това обяви земеделският министър Румен Порожанов в интервю за БНТ. „В четвъртък разговарях със стопаните на стадото от Болярово, те отказаха да допуснат лекарите. Водят се разговори, за мен не е сериозно - единият член на семейството е съгласен, другият – не“, разказа той и допълни:  \"Виждате, че така наречените протестиращи сега са се преместили \". \"Ако втората проба докаже, че няма заболяване, те все пак ще останат под наблюдение. Никой няма за цел да манипулира, разбира се, че пробите са истински. С министър Радев поискахме изслушване, изнесохме данни, че в района на Странджа, Краище и Шарково има положителни проби, потвърдени включително и от лабораторията във Франция, така че заболяването го има, то съществува\", коментира още министърът.  \"Едно разпространение на болестта в по-големи райони създава икономически загуби за цялото овцевъдство в България. В 5 населени места имаме умъртвяване на животните, но в 7 общини имаме спиране на търговията с мляко и месо\", добави земеделският министър. От миналия четвъртък е стартирало приемането на документи за програмата \"де минимис\". Обезщетенията в Шарково ще започнат да се изплащат днес. При посещението си в четвъртък предложих на баба Дора освен обезщетението, което въобще не е малко, в Карловския балкан беше заделено едно стадо от сто кози. Аз лично поех ангажимент да й го запазим, но тя отказа, каза още Порожанов.", "date": "2018.07.23", "title": "Вземат втора проба от стадата, плащат от днес обезщетенията"}
{"url": "https://www.monitor.bg:443/bg/a/view/300-avtobusa-ot-bylgarija-trygvat-na-shoping-v-turcija-106135", "text": "Над 300 автобуса с организирани шопинг туристи от България очакват организаторите на Търговското изложение Чорлу в едноименния турски град на магистралата между Одрин и Истанбул. \"Създали сме организация с български туроператори от цялата страна и каним българските клиенти да дойдат при нас на предстоящото Търговско изложение Чорлу 2018.\" - заяви пред журналисти от България председателят на Търговско-промишлената камара на Чорлу Иззет Волкан. \"Няма начин да купите в Одрин по-евтино продуктите на някои от най-големите световни и европейски брандове просто защото ги произвеждаме тук, в Чорлу.\" - влезе в задочен двубой с бизнеса и търговията в Одрин Волкан. В панаира от 30 юли до 5 август ще участват над 200 водещи марки и производители, които са разделени на стоки за потребление - дрехи, текстил, техника, играчки и селскостопанска продукция, а щандовете им ще бъдат на площ от ок. 30 хиляди квадратни метра. Очаква се посетителите от Турция да достигнат 100 хиляди души в панаирната седмица, но целта на домакините е да покажат на съседите от България и Гърция Чорлу като добро място за бизнес и пазаруване. \"Аз каня всички: елате, защото намаленията, които ще предложим не са предлагани досега\" - коментира Волкан на фона на ослабената спрямо еврото и лева турска лира. За промоцията на панаира домакините са отпечатали хиляди флаери на български език за разпространение в България. \"Освен търговията, тук ще има и богата културна програма, всяка вечер ще има изпълнения на различни музикални групи в различни стилове, а за откриването сме поканили Тони, вие, предполагам го знаете, Тони Стораро. Водихме разговори и с Азис, но той се оказа прекалено скъп.\" - разказаха организаторите на изложението. Амбициите на 34-годишния Иззет Волкан, който е отскоро на поста си и е вторият по възраст председател на търговска камара в Турция е да превърне Чорлу в трамплин за турския бизнес за България и Европа. Местните власти и бизнесът работят за модернизация на летището, което се намира на 15 километра южно от града така, че да може през следващите години да приема и изпраща полети от и до София, Пловдив и Варна. Заради бързото си икономическо развитие, започнало от разрастването на града след пристигането на български изселници през 1989 година и изтеглянето на промишлеността от Босфора към Тракия, Чорлу е наричан \"малкият Истанбул\" с официално население ок. 200 хиляди жители и половин милион по неофициални данни. \"Свободната икономическа зона \"Европа\" е на 4-та по големина в страната, а по икономически ръст градът заема първо място.", "date": "2018.07.23", "title": "300 автобуса от България тръгват на шопинг в Турция"}
{"url": "https://www.monitor.bg:443/bg/a/view/prof-evgeni-dukendjiev-s-protezite-elja-jivee-nov-jivot-veche-hodi-po-3-chasa-na-den-106106", "text": "Момичето ме грабна с изключителния си интелект, лови идеите във въздуха, казва в интервю пред \"Монитор\" професорът по бионика и протезиране. - Всъщност думата фурор е по-скоро емоционална и не е много адекватна на реалността. Всъщност за хората нещо предизвиква фурор при липса на информация. Аз работя в тази сфера десетилетия и бих казал, че в Латвия, и дори в цяла Европа, изработването на подобни протези е обичайна практика. В България се завърнах отново преди две години, когато открих клиника. Но не съм популяризирал работата си. Затова и за хората това, което направих за Еля, е фурор. За мен обаче е рутинна дейност. Този случай просто е особен по количеството ампутации. Става дума за дете, родено без две ръце и два крака, което е много рядко срещано. Затова наистина мога да кажа, че Еля е най-сложният случай в практиката ми, тъй като е с вродени ампутации на тазобедрените стави. Тоест тя въобще няма сегменти на долните крайници. Точно тук бяха и теоретичните проблеми, а след това и технологичните, които обаче със съпругата ми доц. Дюкенджиева успяхме да разрешим. За да ме разберат хората, е добре да обясня, че съществува три типа протезиране. Едното е стандартно, типично, което с готови части се изработва дадена конструкция. Можем да направим аналог с готовите дрехи и обувки. Когато има сложно протезиране, готовите части не могат да се използват едно към едно. Затова някои от тях се преработват и се създава протеза или ортеза. Има и трети вид, което се нарича атипично протезиране. Аз се занимавам точно с такова. Всички части се проектират и се правят в единствен екземпляр, защото всеки случай е уникален сам по себе си. Обикновено това касае различни недоразвити крайници и се среща при около 4-5% от пациентите. То не е много популярно и когато публично стане ясно история като тази на Еля, той предизвиква интерес сред обществото. - Не знам как да ви обясня точно това чувство, което изпитах, при срещата с Еля. Знаете, че всеки лекар има много пациенти и едва ли може да стане близък с всички. В този смисъл, аз имам пациенти, повечето от които са типично протезирани. Детското протезиране е любимата част от дейността ми. Особеното, което ме грабна при Еля, бяха маслинените й очи и нейният интелект. Това хлапе е изключително умно, ако мога да се изразя метафорично, лови идеите във въздуха. Като жив дявол е и това ме привлече в нея чисто емоционално. Всичко друго е рутинна дейност. Има обаче и друг елемент, който може би много повече заслужава определението фурор. Протезирането и това, което правя, наистина е сложно. Но в България има други неща, които изобщо не са популярни. През последните 25 години бях в Латвия и там разработих метод за компенсиране с външна енергия дефицита на мускулна и управляваща активност. Това е уникален способ с много силни резултати, за тези години имам над 50 успешни случая. За да стане по-ясно, мога да го обясня по следния начин - представете си космонавтите, когато кацат на Земята след връщане от полет. Тогава те са изключително безпомощни заради промяната на гравитацията и дори ги носят на ръце. Общо взето така стоят нещата и при децата, страдащи от церебрална парализа. Преди много години съм обучавал специалисти по метода, за който споменах. Към него обаче има цял комплекс от технически устройства. Изработвали сме, да речем, кукла на електрическа пътечка, която ходи сама. Методът включва външно енергетично устройство, което вкарва енергия в тялото. В случая става дума за електрическа пътечка. Има и реципрочна ортезна система, което представлява подобие на скафандърче върху тялото на детето и има допълнителни устройства за стиковка на системите. Най-важното е, че те работят вкъщи. Така майката облича това костюмче на детето, натиска два бутона, регулира скоростта и то започва да ходи. Така че по повод на фурора, случаят с Еля наистина в технологичен смисъл беше много сложен, защото нямаше къде да се закачат долните крайници. Но по инженерна сложност това е просто обикновена конструкция. - Нека поясним, че не съм точно лекар, а функционален специалист. Аз съм доктор на науките по биомеханика и не съм лекар в класическия смисъл на думата. В Латвия например сме правили биометрично управляеми ръце. Те се отварят със сигнали от мозъка. Отделно с колегите в Рига сме правили протези на крака с компютърно устройство и датчици. По този начин се следи натоварването на краката. Така че това са фурорите в тази област. - Защото съм българин. Договорът ми в Латвия приключи, тъй като там са срочни, а и вече съм на години. Имам дъщеря на 18 години и с майка й, която е доцент по протезиране, решихме, че е добре да я доведем в България. Искахме да учи тук и да знае езика. Да не говорим, че в Латвия е влажно, няма слънце. Родителите ми тук починаха и трябваше да нагледам имотите. - В София, но баща ми беше офицер и беше разпределен в Горна Оряховица. Там са живяли с майка ми. А и днес не бих могъл да живея в София, много е пренаселено там. - Имам, разбира се. Но не ми се иска да коментирам особено. Преди около месец дъщеря ми си счупи глезена, докато караше колело. Заведохме я в Спешна помощ и след това в ортопедичното отделение във Велико Търново. С ръка на сърцето мога да кажа, че у нас има изключителни специалисти. Мога да дам и други лични примери, категоричен съм, че в България лекарите са на много високо ниво. Колкото до финансирането, не ми се иска да се спираме на този въпрос. Аз работя в областта на ортопедната техника. Тук в Агенцията за хора с увреждания са регистрирани 326 фирми производители и търговци. Изработват се какви ли не протези, които са със съмнително качество. Основната част от приходите са в сивия сектор. Затова и пациентите не получават качествени изделия, да не говорим за протези, защото няма специалисти точно в тази област, които да ги изработват. В нормативната уредба дори няма критерий за материал. Финансирането също е голям проблем и аз се сблъсках с това при случая с Еля. Сумата, която държавата отпусна на детето, е половината от цената на протезите. Отделно ги няма в самия класификатор, там има максимум бедрена протеза. И от тук проблемите са много. - Тъй като детето расте, е необходимо след около година протезите да бъдат сменени. А и тя обича да си похапва. Затова и посъветвах майка й да й ограничи храненето. Вече ходи по 3-4 часа, има нов живот. Държавата отпусна 11 000 лева, но протезата струва двойно повече. Семейството е социално слабо и трябва да се намери отново разрешение. Благодарен съм, че зам.-кметът на Разград г-н Хасанов помогна. - Много е щастлива. Почти всеки ден се чувам с с майка й по телефона. Еля е изключително умна. Много сладко дете. Говорих и с г-н Хасанов да му се помогне, като му се осигури учител по програмиране. Вече има много повече приятели, живее нов живот. Когато дойде при мен, все едно беше в равнина. Вече мога да кажа, че е в пространството. Може да изпитате какво в чувствала само когато сте вечер в леглото. Надявам се да е щастлива, но въпросът с протезите ще се реши трудно. По-добре е да има обаче протези с акумулатори, които се задвижват от сигнали, идващи от мозъка. Завършил е машинно инженерство, приложна математика и биологичен факултет Кандидат е за доктор на науките у нас по биомеханика, доктор на науките по биомеханика в бившия Съветски съюз Професор по бионика и протезиране в Латвия      ", "date": "2018.07.23", "title": "Проф. Евгени Дюкенджиев: С протезите Еля живее нов живот, вече ходи по 3 часа на ден"}
{"url": "https://www.monitor.bg:443/bg/a/view/rysel-brand-gushna-vtoroto-si-dete-106122", "text": "43-годишният комедиант Ръсел Бранд и съпругата му Лаура се радват на втората си дъщеричка, само 20 месеца, след като бял свят се появи първата им наследница Мейбъл. Бебето е проплакало по-рано този месец, но двойката е пазила новината в тайна, въпреки че приближен до семейството сподели пред вестник „Сън“, че родителите са на седмото небе, но и двамата не са искали да вдигат голям шум около щастливото събитие. Ръсел и Лаура пазеха в тайна и бременността, докато миналия месец не бяха изловени от папараци около дома им в Оксфордшир, а на снимките не може да се скрие голямото коремче на бъдещата майка. Междувременно актьорът, който водеше дълги битки с пристрастеността си към алкохол, секс и наркотици, наскоро сподели, че не може да си представи да е по-щастлив с тихия начин на живот, който е избрал и семейният живот му харесва много повече от безкрайните партита.", "date": "2018.07.23", "title": "Ръсел Бранд гушна второто си дете"}
{"url": "https://www.monitor.bg:443/bg/a/view/makron-reorganizira-kancelarijata-si-zaradi-skandala-s-boja-106130", "text": "Френският президент Еманюел Макрон е разпоредил да бъде извършена реорганизация на неговата канцелария, след като е признал, че е имало слабости в начина, по който президентството е подходило към скандала с висш служител от охраната на държавния глава, заснет да бие демонстранти, предаде Ройтерс, като се позова на източник, близък до Елисейския дворец.   Срещу президентския телохранител Александър Бенала бяха повдигнати обвинения за насилие над протестиращи хора. Случаят предизвика политическа буря. Миналата седмица в. \"Монд\" публикува видеозапис, на който се вижда как Бенала, който носи полицейска каска и обозначения, влачи жена, а после бие мъж при протести на 1 май в Париж. По-късно френските медии разпространиха второ видео, показващо как Бенала също така малтретира жената. Макрон уволни Бенала в петък, но беше разкритикуван, че не е предприел действия по-рано. Първоначално Бенала е бил временно отстранен от длъжност, но после му е било разрешено да се върне на работа. Макрон се е срещнал вчера с членове на своето правителство, за да обсъди въпроса, заяви източникът. \"Президентът каза, че поведението на Александър Бенала на 1 май е било неприемливо, шокиращо и че не може да допусне представата, че някой от неговото обкръжение може да бъде над закона\", заяви източникът. Макрон е признал, че от 1 май са допуснати редица пропуски в Елисейския дворец, и е поискал да бъде направена реорганизация на неговата канцелария, за да не се случват подобни неща отново. Това е първият път, в който се съобщава, че президентът е коментирал случая, отбелязва Ройтерс. Френските власти започнаха разследване срещу Бенала във връзка със заснетия побой и му повдигнаха обвинения, включително за насилие, намеса в упражняването на обществена длъжност и неразрешено публично показване на служебни символи, посочва Асошиейтед прес. По случая бяха обвинени още четирима човека: Венсан Краз, който е работил за партията на Макрон и е бил с Бенала в деня на протестите, и трима полицаи, заподозрени, че незаконно са предали на Бенала кадри от събитията. Срещу Краз бяха повдигнати обвинения в насилие и му беше забранено да притежава оръжие.", "date": "2018.07.23", "title": "Макрон реорганизира канцеларията си заради скандала с боя"}
{"url": "https://www.monitor.bg:443/bg/a/view/jena-ubita-i-13-raneni-pri-strelba-v-toronto-106129", "text": "Двама загинаха и 12 бяха ранени при стрелба по ресторант късно вечерта в неделя в гръцкия квартал на Торонто. Килърът е 29-годишен мъж, чиято самоличност не се съобщава. От МВнР съобщиха, че няма данни за пострадали българи при престрелката. Килърът е ликвидиран при последвалата престрелка с полицията. Говорителят на органите на реда в канадската столица Марк Пугаш обяви, че е твърде рано да се даде мотивът за случилото  се. Видео, направено от очевидец, показва мъж, облечен в черни дрехи и шапка, ходещ бързо и стрелящ по ресторант. Според присъствали той е произвел поне 20 изстрела, като на няколко пъти е презареждал. Още не са известни мотивите за стрелбата.", "date": "2018.07.23", "title": "Два трупа и 12 ранени при стрелба в Торонто"}
{"url": "https://www.monitor.bg:443/bg/a/view/spirat-kolite-pod-evro-5-v-centyra-na-stolicata-106110", "text": "Замърсяващите автомобили ще бъдат ограничавани в централните части на София. По-екологичните коли ще бъдат отличавани от вредните за здравето ни чрез стикера за преминат технически преглед и вграден чип. Това става ясно от отговор на транспортният министър Ивайло Московски на депутатски въпрос относно мерките за по-екологичен транспорт в страната. Промяната е предвидена в наредба на транспортното министерство за периодичните прегледи за проверка на техническата изправност на превозните средства. Експертите са се впрегнали да свързана с определяне на екологични групи, известни масово като стандарта Евро, към които ще бъде квалифицирано всяко едно моторно средство. „Екологичната група ще се определя в зависимост от количеството и съдържанието на вредни емисии в отработените газове на автомобилите, установени при извършване на периодичните прегледи и евро-категорията на превозното средство“, се казва в отговора на Московски. За тази цел в информационната система на Изпълнителна агенция \"Автомобилна администрация\" (ИААА) това ще се случва автоматично. Екологичната група ще се отразява в знака на техническия преглед и в специален чип, предоставящ възможност за отдалечено четене на данните за превозното средство. Това ще даде възможност и да се въведе допълнителен критерий при определяне на данъчните задължения върху превозните средства в зависимост от замърсяването, което причиняват. „Нашата идея е свързана с Затова пуснахме писмо до министър Московски, с което помолихме да се потърси начин за ясна техническа идентификация на двигателя, по време на техническия преглед, спрямо стандарта Евро 3,4,5 и 6. Възможно е това да се направи с чип“, обясни за „Монитор“ зам.-председателят на транспортната комисия в Столичната община Зафир Зарков. Писмото е от името на председателите на двете комисии в Столичния общински съвет – транспортната и екологичната и с даден мандат от кмета Йорданка Фандъкова. Предложението на общинарите е, в дните с повишено замърсяване на въздуха да се ограничава движението на автомобили в центъра на града. „В тези дни трябва да се допускат само автомобили с най-високите екологични показатели на двигателя - Евро 5 и 6, а тези с Евро 2 и 3 да се глобяват, ако преминават през централната част на града“, допълни Зарков. От бизнеса реагираха негативно пред „Монитор“, защото смятат, че така ще бъдат ограничени доставчиците на стоки в магазините в центъра на града. Това ще доведе до нови инвестиции на фирмите, за да обновяват автопарка си, опериращи в по-централните части. които закупиха през последните години електрически превозни средства. С промяна в наредбата от страна на бившата ДАИ предвиждат и свързване на информационната й система с измервателните уреди с пунктове за технически преглед с цел недопускане на манипулации на направените измервания.", "date": "2018.07.23", "title": "Спират колите под Евро 5 в центъра на столицата"}
{"url": "https://www.monitor.bg:443/bg/a/view/plevenskata-kajma-na-edro-s-40-po-evtina-ot-tyrnovskata-106047", "text": "Каймата смес на едро в Плевен е с 40% по-евтина от предлаганата на борсата във Велико Търново, сочи справка в сайта на Държавната комисия по стоковите борси и тържищата (ДКСБТ). В Старата столица през последната седмица цената е варирала от 5,28 до 6,10 лв./кг, а в Плевен - от 3,00 до 3,80 лв./кг. В София каймата през периода се продаваше на едро по 5,20 лв./кг. През миналата година в началото на последната десетдневка на юли каймата на едро в страната се е предлагала средно по 4,83 лв./кг, а сега - по 5,20 лв. или с над 7% по-скъпо. В замяна на скъпите кюфтета, обаче продавани на едро от 14 до 21 ст. Подобна е конюнктурата и в Кърджали, където кокошият продукт се оферираше през миналата седмица на борсата от 15 до 20 ст. бройката. В София цените варираха от 19 до 26 ст./бр., а най-високи - между 25 и 30 стотинки парчето бяха в Пловдив. Минималната цена под тепетата на яйцата бе с 44% по-висока, отколкото най-ниската във Велико Търново, а при максималните стойности разликата - с 30%. През 2017 г. по същото време на юли яйцата на едро в страната са се продавали средно по 17 ст. бройката, а сега - по 20 ст. Големи разлики в цените по борсите се откриват и при друг масов продукт - замразените пилета. Така например търговците на едро в Добрич предлагаха през миналата седмица бройлерите по 4,95 лв./кг, а в Ловеч - средно по 2,90 лв./кг или с почти 41% по-евтино. В столицата замразените пилета без вътрешности през миналата седмица вървяха на борсите от 3,85 до 4,32 лв./кг. На 21 юли миналата година средната цена на бройлерите бе 3,71 лв./кг. В замяна на това обаче пишелките бутчета това лято са по-евтини с почти 9%. Лани те вървяха на едро по 2,96 лв./кг, а в края на миналата седмица - по 2,70 лв. При пилешките гърди, които се смятат за по-качественото месо от пернатото, спрямо юли миналата година има ръст от 6,94 лв./кг на 7,46 лв. или със 7%. Кренвиршите с пилешко месо са само с 6 ст. на кило по-евтини от миналия юли по същото време и в петък са се предлагали по борсите средно за 3,27 лв./кг. При телешките е отчетено значително поскъпване от 4,80 на 5,25 лв./кг или с 8,5%, сочат още данните на ДКСБТ. Шпековият салам за година е поскъпнал на едро с над 10% от 7,30 лв./кг на 8,13 лв., а малотрайните колбаси остават в рамките на 4,58-4,53 лв./кг. Свинското месо, което основно е от внос запазва стабилна цена на борсите от 7,50 лв./кг.", "date": "2018.07.23", "title": "Плевенската кайма на едро с 40% по-евтина от търновската"}
{"url": "https://www.monitor.bg:443/bg/a/view/novijat-shef-na-nzok-dve-lobita-diktuvat-v-zdravnija-sektor-106131", "text": "В отрасъла има две силни лобита – на фармакокомпаниите и болничните. Групата на фармацевтичните компании формира цените и пробива навсякъде, а болничното лоби съществува на гърба на държавните и общинските болници. Това обяви в първото си интервю, след като бе избран за шеф на НЗОК д-р Дечо Дечев.  В отрасъла има много интереси, но ще го развиваме в 3 посоки - ефективност, ефикасност и контрол, заяви по bTV той. Приех, защото ситуацията по-тежка не може да стане. Трябва да се промени коренно начинът, по който български граждани отиват на лечение в чужбина. Необходима е и адекватност на заложените дейности, а срещу тях да има съответното финансиране, допълни той. Д-р Дечев даде пример за необходимата ефективност: ако целта на трима души е да отидат до Варна, то единият ще отиде с кола, другият - с такси, а третият - с яхта през Солун. Сега касата плаща и на тримата, тъй като е постигнат клиничният резултат. Но на различни цени.", "date": "2018.07.23", "title": "Новият шеф на НЗОК: Две лобита диктуват в здравния сектор"}
{"url": "https://www.monitor.bg:443/bg/a/view/monologyt-na-vasil-duev-106123", "text": "Поредното издание на един от най-посещаваните театрални фестивали на открито – „София Моно“, пусна финалната си завеса само преди дни. Между утвърдените имена на Мариус Куркунски, Иван Юрукова и Виктор Калев тази година блесна едно ново, предизвикало такова любопитство, че получи честта да закрие форума и то пред препълнените редове със столове в парка на Военната академия в столицата. Името на Васил Дуев в моноспектакъла „Всичко на масата“ по пънкара с перо Чарлз Буковски. На 28 години, възпитаникът на проф. Маргарита Младенова вече може да се похвали, че е пълнил афиша на театър Сфумато не само с актьорските си превъплъщения, но и с режисьорските си опити, с които ще напвлезе и на сцената на „199“. Голямата лъжица, която е лапнал с образа на младия Буковски – Хенри Чинарски в последните две години му носи номинация за Икар през 2017 за главна мъжка роля, награди за най-добър спектакъл от Balkan Teathre Tirana Fest в Албания и Monoact в Печ, Косово, приз за сценичен експеримент и иновация на Интернационалния фестивал \"Актьорът на Европа\" в Ресен, Македония, и покани за форуми в Русия, Монголия, Турция и Сърбия. С блеснал до полуда поглед и глас нерядко извисяващ се във фалцет на превъзбуда Васил облада сцената във Военната академия в продължение на час и половина и обязди образа на непокорния Чинарски с лекотата на сценичен доайен. Психологическите крайности, с които автора винаги умело е жонглирал, бяха пресъздадени органично от младата надежда на родния театър. „Да, по някакъв начин трябва да си луд. Трябва да се поддържа тази крайност, което е доста изморително за нервите. Играещият човек –     А детето е точно такова, по някакъв начин се доближава до лудия човек, защото нарушава норми, не се съобразява с тях, създава си свои“, сподели Дуев в деня след представлението. И той, като повечето си връстници признава, че е хванал именно книгите на Буковски като тинейджър, време в което крайностите са част от порастването. И докато прословутата директност на автора е оставил за себе си в миналото, то чувствителността е това, което и до днес го свързва с американския писател, любител на обществените низини. А порокът на „Проклетата гениалност“ както Хемингуей нарича писателя, който е взел за себе си е писането. „С жените мисля да поуспокоят нещата. С пиенето всеки си има периоди на залитане. Случвало ми се е, но там човек си губи съсредоточеността и центъра и когато престъпиш някаква граница то те вади от посоката, а това не е хубаво и не си достатъчно креативен. При Буковски не е така, тази работа доста му припечелва и му е акумулатор, но за мен лично това не ми помага, а ме разсейва“, смело споделя Васил. Поканата да направи моноспектакъла идва от режисьорката Ана Батева, с която „се опитаме да разберем какъв е нашия прочит на младия Буковски“. Признава, че в началото не е липсвала прилична доза притеснение как ще се справи сам на сцената, но когато започват да разглеждат пиесата на отделни сцени установяват, че единствено дългия пасаж, в който героя разисква възгледите си за живота, биха нарекли монолог. Васил иска хората, които гледат неговата „Всичко на масата“ да помислят върху две неща – възпитанието на децата и отстояването на бунтарския дух. „Това детство без детство на героя, изначалното обръгване и цинизъм може да ни предостави изводи как да се държим с децата си. Независимият му дух, който отстоява въпреки всички, без значение кой го харесва“, разказва вдъхновено тъмнокосия вдъхновител на Мелпомена. Именно „Всичко на масата“ отвежда Дуев в почти всяка балканска страна, където взима награда след награда. Но не статуетките са най-ценното, което носи в куфара си на връщане. „Опознаваш страни като Косово, където очакваш, че ще завариш едно окаяно положение след всичко, което се случи там. Всъщност намираш доста здраво развиващо се място, което едва ли не е надминало България. Виждаш различния театър как се разбира, какви са търсенията, срещаш се творци от твоето поколение и не само. Това е хубавото.  Виждаш как представите ти за изкуството се променят и разширяват. Трябва да се ходиш и видиш с очите си. Има изкуство!“, носи оптимизъм младостта му. Един от най-ярките му спомени обаче е от Албания и по-точно от фестивала в Тирана, където получава и голямата награда за спектакъла си. Всяка вечер е била отредена за цялостно представяне на една държава – не само с театъра, но и с музиката, кухнята и културата й. „Едни хора се виха... Беше празник за артиста и даже човекът, който го организираше каза:     След толкова много призове няма как Дуев да не стъпва още по-уверено на сцената и да си позволява да развръзва вътрешните си бесове във всеки следващ образ, който прави. Признава обаче, че с Ана Батева всеки път „работим да не свикнем с представлението“. Всеки път сменят по нещо и така вече 43 представления. Съвсем скоро чака да отбележи юбилея на „Всичко на масата“. Още нещо го свързва, макар и не пряко с Хенри Чинарски – той е талантливата, артистична „издънка“ на семейството. Като млад баща му е имал залитания, като е снимал документални филми като асистент режисьор и съсценарист, но след като се появява сестра му, а после и той „трябва да се яде“ и родителят се отказва от тези си занимания. В началото огъня на любовта към актьорството се запалва от старите филми, на които Васко е фен. Възпитал се е с Уди Алън и съзнателно или не е привзел един негов прийом в работата си. Дори когато режисира в театъра, Дуев винаги оставя по една малка роличка за себе си. В най-новата си постановка „Кроасан“, чиято премиера ще е на 29 септември в театър „199“ по пиесата на Мартин Колев, Васил отново сяда в режисьорския стол, но не забравя да задели не един, а цели два образа за себе си. „Ще е интересно, такова нещо не е правено“, заканва се таланта и кани всички на есен в театралния салон. Истинската страст по сценичния прах обаче запалва първият му учител „един от най-добрите първи учители, които са важни за театъра – Петър Върбанов от театрална студия „Игра“ при културен дом „Средец“. „Той е успял много хора да инфектира и да им даде здрава конска инжекция на вдъхновение и вяра, че   Имам много учители, но мисля, че е важен най-вече първия. Бил съм в класа на проф. Маргарита Младенова и Иван Добчев, които значително са оказали влияние върху мен, но всеки един режисьор и колега, с когото работя го считам за учител“, доверява актьора. С този плам, с които играе на сцена, влага и зад кулисите при всеки нов проект. Така, откакто е влязъл в НАТФИЗ преди 10 години, не му липсват нито превъплъщения на сцена, нито като режисьор. Респективно – 28-годишният талант е пълното доказателство, че можеш да се издържаш от изкуство, дори да се налага да правиш компромиси понякога. Било то обещан по-голям, а отпуснат минимален бюджет, било то актьорски решения, различни от неговите виждания. „Важното е да не прекаляваш с компромисите, за да не изгубиш себе си. В крайна сметка това е диалог, а диалогът не може без отстъпки и разбирателство“, гледа глобално на картинката той. Тази приятна шизофрения, която е овладял между ролите и държането на режисьорската палка е неговата формула, от която не възнамерява да се отказва. „Така е от 10-тина години вече, и няма от какво да се оплаквам“, казва Васко. С телевизията и киното съвсем не стоят по същия начин нещата. Те остават неизследвана територия за него към момента, но напълно по волята му, защото много рядко ходи по кастинги. Може би в един момент в бъдеще и това ще привлече неудържимо вниманието му, но днес театралните ангажименти са му достатъчно много. Толкова, че като го попитахме коя е мечтаната му роля се оказа, че вече я е изиграл. „За тези години са ми се случили доста приятни роли. Даже смятам, че съм играл една от най-яките, въобще съществуващи. И за щастие тя е написана от български автор - от Емилиян Станев – Антихриста. Случи ми се в Пловдив. Познавайки световната драматургия, параболата на този герой беше такава, която може би само Фауст на Гьоте има. Малко хора са играли и Хенри Чинарски... Дори да ти дадат роля на автор, който никога не си чувал     за да е значим този герои, а да не е просто някой си Антоан, който нищо не говори“, категоричен е Дуев, който не мечтае за конкретни персонажи а за повече плътни мигове на сцена, „в които да усещаш, че даваш спокойствие на хората, щастие, момент на освобождение от нерви и ежедневие“. .    ", "date": "2018.07.23", "title": "Монологът на Васил Дуев"}
{"url": "https://www.monitor.bg:443/bg/a/view/trymp-vse-po-verojatno-izglejda-kampanijata-mi-da-e-shpionirana-106126", "text": "Президентът на САЩ Доналд Тръмп обяви, че документи, публикувани от ФБР и свърани с връзките на негов бивш съветник с Русия показват, че кампанията му през 2016 г. е била незаконно шпионирана от службите, предаде Ройтерс. Агенцията се позова на пост в Туитър на Тръмп, гласящ: „Все повече изглежда, че кампанията на Тръмп за президент е била незаконно шпионирана в полза на измамницата Хилари Клинтън и Националния комитет на Демократите“. Републиканците трябва да са твърди сега! Незаконна измама!, допълва той. В друг пост в Туитър пък Тръмп предупреди иранския си колега Хасан Рохани никога повече да не заплашва САЩ. По-рано Рохани заяви на американския държавен глава да не води враждебна политика спрямо Техеран. \"Никога повече не заплашвайте САЩ или ще понесете последствия, каквито малцина са понасяли в историята\", написа Тръмп в Туитър, използвайки само главни букви. \"Ние вече не сме страна, която подкрепя побърканите ви думи за насилие и смърт. Внимавайте!\", добавя Тръмп.", "date": "2018.07.23", "title": "Тръмп: Все по-вероятно изглежда кампанията ми да е шпионирана"}
{"url": "https://www.monitor.bg:443/bg/a/view/el-maestro-otpisa-titlata-utopija-e-da-svalim-ludogorec-106132", "text": "Наставникът на ЦСКА Нестор Ел Маестро сподели след успеха с 2:0 над „Локомотив“ (Пловдив), че титлата за “червените” е утопия. Той се скъса да хвали „Лудогорец“, като заяви още, че българският шампион доминира, тъй като в Разград се работи професионално и има по-добри футболисти. “Щастлив съм, тъй като спечелихме. Играхме добър футбол. Имаше интензитет в играта. През първата част играхме просто футбол, а през втората част - много добре. Вижте, всеки треньор предпочита отборът му да контролира играта и да притежава топката. Трябва да залагаме на различен стил“, коментира Ел Маестро след успеха на „Българска армия“. Мечтан дебют в мача направи най-новото попълнение на ЦСКА - бразилецът Мауридес, който откри резултата в 52-ата минута. Единайсет минути по-късно друг нов футболист - Жоржиньо, вкара за крайното 2:0. „Много трудно ще станем шампиони. „Лудогорец“ е финансово осигурен и има много добри футболисти. Този отбор работи много добре и доминира. Утопия е да ги свалим от върха”, заяви още наставникът на “червените”. Относно предстоящия двубой за Лига Европа срещу „Адмира“ (Вакер) Ел Маестро сподели: „Няма да бягаме от мачовете с „Адмира“ (Вакер). Ще изиграем срещите. Ще ни липсват четирима основни играчи, но нали затова има други, които ще ги заместят. Трябва да изиграем разумно срещите. В България непрестанно се пише за нови попълнения. Може би ми трябва още един нападател. Няма да поставям под напрежение собственика и на всяка цена да искам нов нападател.“", "date": "2018.07.23", "title": "Ел Маестро отписа титлата: Утопия е да свалим „Лудогорец“"}
{"url": "https://www.monitor.bg:443/bg/a/view/sys-srednata-si-zaplata-kupuvame-430-5-l-benzin-a-95-106049", "text": "Със средната си заплата българинът може да купи 430,5 л от масовия бензин А-95, в съседна Гърция тамошното средно месечно възнаграждение стига за 789 л, а в Люксембург - за цели 2755 л, пише в анализ на „РИА Новости”. България е на опашката по покупателна способност заедно с Румъния и Украйна. Северните ни съседи със средната си заплата могат да си позволят да 433,6 л, а украинците, които са последни след нас - 243,8 л. От другите балкански държави, за които в публикацията са цитирани данни, в Словения могат да налеят 776,3 л, в Хърватия - 558 л. От бившите соцстрани с най-добра покупателна способност е Русия, където се купуват 853,3 л бензин, но не бива да забравяме, че страната е износител на петрол и нефтени деривати. От същата група държави, които вече са в ЕС, освен Словения, и в Естония също могат да се похвалят, че могат да налеят доста голямо количество бензин със средната си заплата - 733,8 л. От страните извън бившия соцблок най-зле е Португалия, където със средното си месечно възнаграждение могат да купят почти 691 л бензин. По този показател обаче малката иберийска държава е много по-добре от почти всички бивши соцстрани. В челото освен Люксембург са още Норвегия и Австрия, където с една средната месечна заплата може да се налеят над 2000 л бензин А-95. На Острова това количество е 1948,3 л, в Швеция - 1854,3 л, в Дания - 1808 л, в Холандия - 1771,3 л, в Германия - 1694,6 л, в Ирландия - 1685,8 л, във Финландия - 1660,6 л, Белгия - 1575,3 л, Франция - 1484 л, Испания - 1323,4 л, Кипър - 1280 л и Италия 1083,6 л. Общо 12 са страните, където със средната заплата може да се налее между 1000 и почти 2000 л от масовия бензин. В други 14 държави, включени в статистиката може да се купи между 521 и 854 л. За под 500 л парите стигат в 4 европейски държави, сред които е и България.", "date": "2018.07.23", "title": "Със средната си заплата купуваме 430,5 л бензин А-95"}
{"url": "https://www.monitor.bg:443/bg/a/view/arestuvaha-myjyt-na-kardi-bi-106121", "text": "Рапърът Офсет, съпругът на Карди Би и баща на дъщеричката им Кълчър, която се роди само преди дни, е бил арестуван за притежание на оръжие и наркотици. Според TMZ, 26-годишният изпълнител, е пътувал извън Атланта, когато е направил непозволена маневра на пътя. За това е бил спрян от патрулиращи полицаи, които при проверка са открили оръжие в колата му. Според очевидци, униформените на мястото са намерили и марихуана. Притежаване на оръжие от човек, лежал в затвора, какъвто е Офсет, е углавно престъпление. На него ще му бъдат повдигнати поне четири обвинения – в притежание на оръжие, притежание на оръжие от престъпник, притежание на марихуана и нарушаване на закона за движение по пътищата. Карди Би и детето им най-вероятно не са били в колата. Въпреки заплахата да отиде отново в затвора, адвокатът на рапъра – Дрю Файндлинг, съобщи, че той е най-притеснен за съпругата и бебето си.", "date": "2018.07.23", "title": "Арестуваха мъжa на Карди Би"}
{"url": "https://www.monitor.bg:443/bg/a/view/vnimavajte-dnes-chakat-ni-gradushki-106125", "text": "Задушно време и градушки. Така изглежда прогнозата за времето на НИМХ-БАН за днешния 23 юли. Началото на седмицата идва с променливо време, по-характерно за пролетта, отколкото за лятото, като слънце ще се редува с облаци и валежи. Още предиобед първо в Северна България, а после и в Южна ще се развива купесто-дъждовна облачност, като на много места ще има и градушки. Така че - грабвайте чадърите и внимавайте къде паркирате колите. ", "date": "2018.07.23", "title": "Внимавайте днес, чакат ни градушки"}
{"url": "https://www.monitor.bg:443/bg/a/view/niki-iliev-se-shtrakna-s-teri-giliym-v-italija-106103", "text": "Да стисне ръката на легендарния Тери Гилиъм – това бе сред отличителните моменти за Ники Илиев в рамките на международния филмов и музикален фестивал в Иския, Италия. Авторът на филми като „Живи легенди“ и „Нокаут, или всичко, което тя написа“ успя да се срещне с един от идолите си в киното сутринта след прожекцията на последната лента на британеца „Човекът, който уби Дон Кихот“. Само ден по-късно се състоя и премиерата на третия филм на Илиев - „Нокаут“, в рамките на кинофорума. „Един легендарен режисьор...и Тери Гилиъм“, намигна бившият модел в социалните мрежи, като призна, че се е засякъл със звездата от „Монти Пайтън“ напът за плажа. „Човекът, който уби Дон Кихот“ е сред най-дългоочакваните филми на Гилиъм, който работи по него няколко десетилетия. Въпреки това заглавието предизвика скандал, в основата на който застанаха претенциите на португалския продуцент Пауло Бранко, според които именно той държи правата за разпространение на проекта.„Според съдебното решение всяко показване на „Човекът, който уби Дон Кихот“ до този момент е незаконно тъй като няма разрешение от фирмата ми Alfama Films“, обясни Бранко пред ThePlaylist, като уточнява, че възнамерява да търси правата си от всеки, участвал пряко или косвено в това разпространение. Това означава, че предстоят дела както срещу Тери Гилиъм, така и срещу самия фестивал в Кан, който закри програмата си именно с „Човекът, който уби Дон Кихот“. Сред останалите премиерите по време на фестивала в Иския бяха още криминалния трилър „Бент“ с участието на Карл Ърбан, Анди Гарсия и София Вергара, който беше представен от режисьора Робърт Мореско, и музикалната драма „Последният уикенд на Стела“ на режисьорката Поли Драпър, с участието на американския поп-дует, братята Nat and Alex Wolff. На кинофорума се състоя и европейската премиера на американския хорър Domestics на майстора в жанра Майк П.Нелсън. Фестивалът в Иския отдаде почит на известния италиански майстор на комедията, режисьора Карло Ванзина, който почина в началото на този месец. През своята 40-годишна творческа кариера той е заснел повече от 17 филма и тв сериали. Организаторите са включили в програмата панорама с най-добрите филми на Ванзина.", "date": "2018.07.23", "title": "Ники Илиев се щракна с Тери Гилиъм в Италия"}
