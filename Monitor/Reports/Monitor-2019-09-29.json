{"url": "https://www.monitor.bg:443/bg/a/view/izprashtame-septemvri-s-kys-rykav-176647", "text": "През нощта ще бъде ясно и почти тихо, а минималните температури ще бъдат между 10° и 15°. Утре ще е предимно слънчево и топло за края на септември, съобщи дежурният синоптик Красимир Стоев от Националния институт по метеорология и хидрология (НИМХ) за „Фокус” . Ще духа слаб, в Дунавската равнина до умерен вятър от запад, в Източна България – от юг. Ще можем да изпратим месеца с къс ръкав, тъй като преобладаващите максимални температури ще бъдат между 27° и 32°. Над Черноморието също ще бъде слънчево. Ще духа до умерен вятър от юг-югоизток. Максимални температури на въздуха ще бъдат между 25°-30°, а температурата на морската вода е 22°-23°. Вълнението на морето ще бъде 1-2 бала. Предимно слънчево ще бъде и над планините, като ще духа умерен, по билата и временно силен западен вятър. Максимална температура на височина 1200 метра около 21°, на 2000 метра – около 14°. Във вторник и сряда ще бъде предимно слънчево и топло за периода. Първия ден ще духа слаб, в Дунавската равнина до умерен северозападен вятър и дневните температури, главно в североизточната половина от страната, слабо ще се понижат. Втория ден вятърът ще се обърне от юг-югозапад и максималните температури отново ще са над 25°, на отделни места ще достигат и до 30°-31°. Преобладаващите минимални и двата дни ще са между 11° и 16°. В четвъртък в Източна България вятърът ще остане югозападен и дневните температури там ще са високи. В западната половина от страната вятърът ще се ориентира от северозапад и ще започне захлаждане. Облачността ще се увеличава, след обяд и през нощта срещу петък на места в западните райони ще превали, възможно е и да прегърми.", "date": "2019.09.29", "title": "Изпращаме септември с къс ръкав "}
{"url": "https://www.monitor.bg:443/bg/a/view/syrbija-s-titlata-na-evrovolej-2019-176644", "text": "Волейболистите на Сърбия прекъснаха “словенската приказка” и покориха европейския връх. На финала възпитаниците на Слободан Ковач обърнаха сензацията на шампионата на Стария континент Словения с 3:1 (19:25, 25:16, 25:18, 25:20) в препълнената Accor Hotels Arena в Париж (Франция) пред 12 654 зрители. Сърбия завърши първенството без нито едно поражение, печелейки 5-те си мача в глуповатата фаза и четирите в елиминациите, а любопитен факт е, че в момента Западните ни съседи държат европейските титли в този спорт и при мъжете, и при жените. Волейболистите на Слободан Ковач имаха категорично предимство във втория, третия и четвъртия гейм, а то дойде най-вече от силния им сервис и отличната игра на блокада. Единствено в първата част Словения бе доминиращият състав, като това се дължеше и на сериозната подкрепа от страна на дошлите от Любляна фенове. Александър Атанасийевич бе най-резултатен за победителите с 22 точки, а още 20 прибави Урош Ковачевич. С 12 завърши Неманя Петрич, а с 11 остана Сречко Лисинац. За Словения Клемен Чебул приключи с 15 точки, 12 реализира Ален Паженк, а с 10 остана Тине Урнаут.", "date": "2019.09.29", "title": "Сърбия с титлата на Евроволей 2019"}
{"url": "https://www.monitor.bg:443/bg/a/view/borisov-pozdravi-kurc-za-pobedata-176646", "text": "Поздравих моя приятел Себастиан Курц за убедителната победа. Това написа премиерът Бойко Борисов в профила си във \"Фейсбук\". \"Пожелах му бързо да успее да сформира правителство и отново да поведе Австрия напред\", написа още Борисов.", "date": "2019.09.29", "title": "Борисов поздрави Курц за победата"}
{"url": "https://www.monitor.bg:443/bg/a/view/vadjat-20-hotela-i-60-krychmi-na-tezgjaha-temata-176638", "text": "20 хотела и 60 кръчми извадиха на тезгяха частни съдебни изпълнители от цялата страна в края на лятото. Това показа проверка на „Монитор“ в регистъра на публичните продажби на Камарата на ЧСИ-тата. Най-скъпият хотел, обявен на търг, се намира в Банско и началната му цена е близо 8 200 000 лв. Той е на груб строеж и се намира в местността Грамадето на зимния курорт. Според обявата хотелът е замислен като апартаментен комплекс и се състои от 3 отделни сгради. Общо в тях са разположени около 30 самостоятелни жилища, а всяка сграда разполага със собствена рецепция. Въпреки че достъпът до имота минава през черен път, а самите сгради са недостроени, всеки желаещ да го купи ще трябва да плати май-малко 8,2 млн. лева. Само за участието в търга, който ще се състои на 7-и октомври, когато ще бъде проведено и самото наддаване за имота, всеки кандидат-купувач пък ще трябва да внесе по сметката на ЧСИ-то 820 000 лв. задатък. Парите се възстановяват ако участникът не успее да спечели търга. При него ЧСИ-то отваря всички подадени оферти и обявява за купувач далия най-висока цена. има възможност да направи това, като стъпката отново е около 820 000 лева, над печелившата оферта. Втората най-скъпа оферта е с цели 6 млн. лева след първата и е за хотел, който се намира в местността Горна Росица край Габрово и е пуснат за продажба заради дългове към банка. В описанието му е записано, че имотът е бивш почивен дом, а целият е с площ от малко над 5 декара. Комплексът включва както част за настаняване, така и ресторант и конферентна зала. За около 1,4 млн. лв. пък са пуснати за продажба три хотела в Рибарица, Кошарица и Пампорово. Както и предишните два, те са обявени за продан заради дългове на собствениците, които не са покрити в законовия срок. Най-евтиният имот в тази графа пък се намира край Видин и може да стане собственост на всеки мераклия, готов да брои за него повече от 40 000 лв. Сградата обаче е в много лошо състояние и се нуждае от основен ремонт. Освен хотелите, на тезгяха са извадени още и 60 заведения в цялата страна, както и още 138 магазини и търговски площи. Кръчмите, обявени за продажба, вървят между над 1 000 000 и 7000 лева. В горния ценови диапазон се предлагат заведения, които са Най-евтините оферти пък са за тип квартални заведения, в които отдавна не са правени подобрения. От годишния доклад на камарата става ясно, че през 2018 г. в платформата са публикувани 41 174 броя обяви за продажби на имущество. „За сравнение обявите са били 51 699 за 2017 г.“, подчертава се в документа. През 2018 г. обявленията за продажба на недвижими имоти са били 37 024 броя спрямо 46 545 за 2017 г. Отделно в регистъра миналата година са били пуснати за продажба 1606 МПС, като техният брой е само с 91 по-малко от предишната година. Освен това са публикувани и 2544 броя обяви за пуснати на търг движими вещи. Те са с малко под 1000 по-малко в сравнение с 2017 г., когато са били 3457. „Тук правим следното важно уточнение –броят на публикуваните обявления не означава реално извършени продажби, нито пък че толкова имоти са предмет на изпълнение. В много случаи се провеждат по няколко продани на едни и същи имоти поради липса на наддавачи“, допълват в годишния си доклад от камарата.", "date": "2019.09.29", "title": "Вадят 20 хотела и 60 кръчми на тезгяха (ТЕМАТА)"}
{"url": "https://www.monitor.bg:443/bg/a/view/tomas-kuk-okachva-na-kukata-betonnija-turizym-176637", "text": "Фалитът на най-големия и най-стария туроператор в света разтресе туризма в света и естествено удари и нас. В следващите месеци и дори години ехото на банкрута ще се носи навсякъде. Изпращането в историята на „Томас Кук“ ще стимулира процеси, които образно казано ще окачат на куката масовия туризъм, познат в днешния му вид с пакетни почивки в огромни хотели. Продукт добре познат ни и от времето на соца, с робуването основно на бройката, а не на качеството. С промените у нас добавихме само ол инклузива, за да не се чака да дойде сервитьорката да ни донесе супата или таратора в столовата на почивната станция. Сами си ги взимаме, като се наредим на опашката. Добавихме, разбира се, и огромни хотели и почти пълно бетониране на морския бряг. Зеленият някога Слънчев бряг от години вече е просто град на брега на морето, който оживява само през топлите месеци на годината. На всичкото отгоре се превърна и в място за алкохолен туризъм. Системата, наложена от големите туроператори, подобни на изгърмелия, не само стимулираха несъразмерно увеличаване на броя на леглата, но и притъпиха бизнес рефлексите на хотелиерите. Те на практика станаха само посрещачи и не се интересуваха дали изпращачът, в случая туроператорът, е платежоспособен. Случайно или не, фалитът на „Томас Кук“ удари хотелиерите в най-неподходящия момент - в края на сезона, когато трябваше да започнат да получават парите за нощувките от най-силните месеци през лятото. Сега им остава да тръгнат да се съдят и както винаги се получава ще им се наложи да пият по една студена вода. Сигурно оцелелите от тях за следващото лято доста ще се замислят дали да продължават да работят през туроператор. Според теорията на туризма обаче не е препоръчително хотелиер да работи без посредник, най-вече от типа на фалиралия британски гигант. Защото голямото име било гаранция. Оказа се обратното. Отделно за проблемите на „Томас Кук“ се знаеше от години, но албионците успяха са прилъжат хотелиерите с плана за спасяването си, уж финансиран от китайците. Последните обаче накрая се отказаха от наливането на вода в пясъка. Защо в пясъка ли? Залезът на туроператорите започна с разрастването на интернет и най-вече на социалните мрежи. Сега всеки вече може директно на сайта на хотела или специализиран портал да си направи резервация. И с полет на някой от евтините авиопревозвачи да стигне до мечтаното място за ваканция. В това в известна степен бе и късметът на някои хотелиери, приемали повече гости с такива резервации, а не през туроператор, който в края на сезона затваря кепенците и не си плаща за изпратените туристи. Не бива да забравяме и друго - през мрежата може да си направим резервация не само за голям хотел, а и за къща за гости например, и това увеличава шансовете на малкия семеен бизнес. В богатите страни именно той е в основата на просперитета на хората.", "date": "2019.09.29", "title": "„Томас Кук“ окачва на куката бетонния туризъм"}
{"url": "https://www.monitor.bg:443/bg/a/view/edin-ot-deset-deklarira-praseta-fantomi-176620", "text": "Всяка десета проверка на земеделското министерство в личните стопанства установява декларирани прасета фантоми. Заради предизборната ситуация кметове са се опитали да уредят хора в подопечните им общини неправомерно с обезщетения за свинската чума. Това стана ясно от думите на министъра на земеделието, храните и горите Десислава Танева по време на парламентарния контрол. Извършени са 2210 проверки за достоверност на подадените данни за обезщетение при африканска чума по свинете, открити са 228 нарушение или при 10 на сто от инспектираните стопанства има нередности, показват данните на земеделското министерство. Има отказани заявления за изплащането на обезщетенията на личните стопанства в страната заради африканската чума по свинете, обяви ресорният министър. Броят на стопанствата, които бяха подадени по списък в МЗХГ, е 34 821, подадените заявления в областни дирекции по безопасност на храните са 29 500, изплатени в 1691 населени места в 179 общини. „Бяха взети много мерки, благодаря на всички хора, които изпълниха препоръките на Агенцията за безопасност на храните, на областните епизоотични щабове и предприеха мерките, които засягаха личните стопанства с цел намаляване на епизоотичния риск и ограничаване на големи. Това е мнението на специалистите в тази област и на научните сътрудници“, допълни Танева. Припомняме, че подаденият списък с информация за личните стопанства беше събрана през областни епизоотични комисии от кмета на населеното място и официалния ветеринарен доктор. Тези в системата на Агенцията по храните. Причините за това са много, включително и това, че те не отговаряха на изискванията за лично стопанство, а именно към момента по наредба 44 - отглеждане само на свине за угояване до 5 броя. По тази причина не бяха регистрирани и инвертаризацията и преброяването за нуждите на ограничаване на епизоотичния риск, беше направено лятото, когато се взе решение за прилагане на тази мярка. „Извършват се и сега проверки. Всички сигнали, тъй като изготвянето на тези списъци беше направен от кметовете на населени места и ветеринарния доктор, бяха публични. Всички, които са имали сигнали затова, че неправомерно са включени хора и са проверявани там, където има съмнение, е спирано плащането. Има такива случаи на отказани заявления“, каза Танева в парламента. „Правим проверки и в момента и на принципа на анализа на риска и в други области, за да установим дали всичко, което е подадено, подписано и потвърдено от кметовете и ветеринарния доктор отговаря на подадените данни“, допълни още земеделският министър.", "date": "2019.09.29", "title": "Един от десет декларира прасета фантоми"}
{"url": "https://www.monitor.bg:443/bg/a/view/eksobvinitel-1-njama-dokazatelstva-che-polfrijman-se-popravil-176641", "text": "Изводът на съдия Калин Калпакчиев, че осъденият Джок Полфрийман се е поправил, е необоснован и не почива на представените доказателства. Това заяви бившият главен прокурор Никола Филчев пред БНТ. \"Хората негодуват по две причини. Това решение е поставено от незаконен състав, който е предубеден, заинтересован от изхода на делото. И второ – защото по своето съдържание решението противоречи на закона“, обясни Филчев реакцията на обществото срещу условното предсрочно освобождаване на Джок Полфрийман. Австралиецът, който е осъден за убийството на студента Андрей Монов, напусна 6,5 г. по-рано килията, след като съдебен състав, председателстван от Калин Калпакчиев, го освободи предсрочно от затвора с мотива, че чужденецът се бил поправил зад решетките. Положителната характеристика, на която се основават тези заключения обаче, не е случайна – тя е дадена от шефа на Българския хелзинкски комитет Красимир Кънев. Филчев посочи, че съдия Калин Калпакчиев е бил отличен като \"Човек на годината\" от БХК, а Джок Полфрийман е бил номиниран в категорията - още едно от възраженията на сегашното ръководство на прокуратурата. Бившият обвинител разказа и как всъщност Полфрийман бил поканен от бившия правосъден министър Христо Иванов да напише поправки в наказателните закони, от които после той самият се възползвал, за да излезе предсрочно. Това, по думите на Филчев, било \"сценка\", която се разигравала пред обществото. По думите на бившия главен прокурор в тази грозна сцена искат да ни убедят, че решението на съда е справедливо. Филчев призна, че той е сбъркал със съдия Калин Калпакчиев. Той припомни, че през 2005 г. тогавашният председател на Апелативния съд Евгени Стайков направил предложение в повишаване на Калпакчиев от районен съдия в апелативен съдия. Филчев тогава възразил, но неговият заместник го помолил да прескочи едно стъпало и все пак Калпакчиев да бъде повишен. Според бившия главен прокурор адвокатите могат да си говорят каквото поискат в защита на Полфрийман. Той обаче знае какво е да бъдеш съдия, какво уважение трябва да има към магистратите, които трябва да спазват закона. \"Решението за освобождаването на Джок Полфрийман е дълбоко необосновано и постановено от незаконен състав\", повтори бившият главен прокурор. \"Знам какво е съдия. Знам какво уважение дължим на съдията. Знам разликата между прокурора и съдията. Прокурорът иска, съдията дава. Но в същото време знам, че съдията трябва да спазва закона\", допълни Филчев. Никола Филчев коментира и темата за 30-годишния преход. Според него икономическият либерализъм на Костов - че пазарът всичко ще подреди, се е провалил. Държавата се грижи за гражданите си и осигурява справедливост. Не можем да очакваме, че олигарсите ще си продадат замъците на Френската Ривиера и ще си купят карта от профсъюзния дом, посочи още Филчев. Бившият главен прокурор Никола Филчев похвали сегашния топобвинител Сотир Цацаров, че приключва своя мандат като изключително успешен и ще бъде запомнен с това, че е вкарал в съда много държавни служители и представители на изпълнителната власт. “Смятам, че той работи успешно през този мандат. Отличен юрист. С познаване на законодателството. Отстояваше интересите на закона. Ще остави едно име на отговорен човек в историята на прокуратурата”, каза още Филчев. Филчев коментира и номинацията на Иван Гешев за главен прокурор. По думите на бившия главен прокурор хората трябва да могат да изразят мнението си, но има един безпрецедентен факт - Гешев е предложен от всички прокурори и членове на ВСС. Той е предложен от повечето прокуратури в страната и те са се подписали, защото познават неговите качества, работили са с него и смятат, че може да бъде успешен главен прокурор.", "date": "2019.09.29", "title": "Ексобвинител №1: Няма доказателства, че Полфрийман се е поправил"}
{"url": "https://www.monitor.bg:443/bg/a/view/mladej-bez-knijka-ubi-dvama-tijnejdjyri-obzor-176640", "text": "Младеж на 19 години, без свидетелство за управление, уби на място свой връстник. Жестоката катастрофа станала в Пловдив около 2 часа през нощта на 29 септември т.г. По-късно стана ясно, че има и втора жертва – момче на 16 години. В нощта на трагедията на 112 бил подаден сигнал за блъснал се в електрически стълб до шосето автомобил „Опел корса”. Това е станало на кръстовището между булевардите „Марица” и „Източен”. При удара на място загинал единият от пътниците в корсата – младеж на 19 г. Други шофьори, които минути след кървавото пътно произшествие са минали оттам от колата. Вторият от пътуващите в колата с шофьор без книжка бил откаран в болница за оказване на спешна медицинска помощ. Шофьорът също оцелял и с линейка бил закаран в здравно заведение за прегледи и евентуално лечение. На водача била взета кръвна проба за алкохол и наркотици, съобщиха от полицията в Пловдив. По случая било образувано досъдебно производство. За втори труп – на 16-годишен тийнейджър, който също е жертва на жестоката катастрофа през нощта срещу неделя в Пловдив, съобщиха от полицията в града вчера. Сигналът за мъртвото тяло на момчето бил получен на 112 в 11,15 часа на 29 септември. Трупът с блъсналия се в електрически стълб „Опел корса”. Той катастрофирал на кръстовището между булевардите „Марица” и „Източен” в 2 часа през нощта. При удара в стълба на място загинал 19-годишен пътник. Вторият пътник – също на 19 години, както и шофьорът, който пък е бил без книжка, били откарани в болница с линейка за оказване на спешна медицинска помощ. След като било открито тялото и на 16-годишния младеж, станало ясно, че и той е пътувал в злополучната кола. Неговата самоличност била установена, уточниха от полицията. Предполага се, че момчето е изпаднало при зверския удар на автомобила в стълба. Впоследствие оцелелите 19-годишни младежи, които се намират в болница в Пловдив а именно – загиналото 16-годишно момче. Шофьорът на опела е без шофьорска книжка и в болницата му е била взета кръвна проба за проверка за алкохол и наркотици. В рамките на досъдебното производство предстои да се изясни от кого му е предоставен автомобилът, уточниха от полицията.  По-късно днес стана ясно, че е който причини тежката катастрофа в Пловдив.", "date": "2019.09.29", "title": "Младеж без книжка уби двама тийнейджъри (ОБЗОР)"}
{"url": "https://www.monitor.bg:443/bg/a/view/prez-2050-a-vseki-deseti-bylgarin-na-nad-80-176636", "text": "Всеки десети българин през 2050-а ще бъде на възраст над 80 години, сочи прогноза на учените от Българската академия на науките. Според тях след 10 години хората, духнали 80 свещички на тортата, ще съставляват около 7% от населението у нас. Така впоследствие само за две десетилетия българите на над 80 години ще се увеличат с 3%. Учените посочват като най-голям проблем застаряването на нацията. Те използват данни на Евростат за броя на родените деца, според които за четвърт век новородените българчета ще бъдат с 14 000 по-малко. През 2015-а те са били близо 66 хиляди, но очакванията за след 20 години са за са под 52 хиляди. Изследователите от БАН обаче не смятат, че страната ни „Тезата, че България ще изчезне, не може да бъде актуална. Не може да бъде и адекватна по някакъв начин, защото има много тенденции, много процеси, които взаимно се допълват и има начин да се преодолеят. Но трябва политическа воля и политики за това”, коментира проф. Антоанета Христова от Института за изследване на населението и човека към БАН, пред Нова. Тя посочи още, че социалните неравенства и миграцията сред младите нарастват. Според Христова, за да се разреши проблемът, трябва комплексност на действията и се изисква синхронизация на отговорните министерства – социално, образователно, икономическо. Осигуряването на здравни и социални услуги на възрастните хора е друга от сферите, които трябва да се подобрят, за да се осигури смята доц. Стоянка Черкезова от БАН. Тя обясни, че в момента има мобилни услуги на лекари, които минават през селата и правят прегледи или носят лекарства. Имало и различни социални услуги. Те обаче се осигуряват от различни специалисти. „Ако тези услуги се обединят и се предоставят от екип специалисти, които пътуват от място на място, това би било добро икономическо решение. Цената за осигуряване на услугите ще е много по-ниска“, смятам доц. Черкезова. В момента социалните и здравните услуги на възрастни се финансират от държавния бюджет и по оперативни програми. По този начин осигуряването на минималните нужди през годините е между 10 и 20%, което не е достатъчно. За да се промени тази тенденция и здравните и социалните услуги да бъдат устойчиви, според доц. Черкезова трябва да се създаде фонд за дългосрочни грижи, в който всеки гражданин да инвестира. „Така всеки в края на живота си, когато изпадне в риск и е болен и няма кой да се грижи за него ще може да получи тази грижа от публичните политики“, обясни още тя.", "date": "2019.09.29", "title": "През 2050 г.: всеки десети българин на над 80 "}
{"url": "https://www.monitor.bg:443/bg/a/view/premeriha-gigantska-jabylka-ot-nad-500-grama-na-praznika-na-plodorodieto-v-kustendil-176642", "text": "Гигантска ябълка, тежаща 524 грама и диаметър 109,2 мм, обра овациите на журито в тазгодишния Празник на плодородието в Кюстендил. 12-тото издание на единствения по рода си празник събра стотици хора от цялата събра, като тържествата продължиха в рамките на три дни. Първата награда съвсем заслужено завоюва читалището от село Багренци, на чийто щанд беше открит гиганта. На второ и трето място се класираха НЧ „Светлина 1913“ - с.Раждавица с 516 грама ябълка и кметството на село Цървеняно с 484 см. В рамките на три дни десетките земеделски производители и читалища имаха възможността да покажат изобилието от плодове и зеленчуци, произведени в овощната градина на България – Кюстендил. Не случайно те бяха аранжирали щандовете си по подобие на картините на Майстора. „Днес е двоен празник за нас – отбелязваме 90 години от създаването си и в същото време Празникът на плодородието. През 1929 г. е създадена Овощарската опитна и контролна станция, която и днес е символ на Овощната градина на България. По случай нашия юбилей можете да видите и именно толкова сортове ябълки, които са с различни вкусови качества и в същото време се произвеждат тук, Кюстендил. В световен мащаб са известни над 10 хил. сорта ябълки, като ние в института по земеделие отглеждаме около 400. Едни от най-устойчивите са „Флорина“, „Бесапара“, „Санса“ и „Златна превъзходна“, обяви със задоволство директорът на Института по земеделие, доц. д-р Илияна Кришкова. През тази година в истинска атракция се превърна тиква, която тежеше близо 50 кг. На нея млади моми от селото, преоблечени в автентични носии, привличаха стотиците жители и гости на града. „Тази тиква е произведена от жител на село Пиперков Чифлик. Човекът я е произвел с много любов и нямаше как да не я покажем на този велик празник“, обявиха дейните жени от селото. Редом до тях беше и щандът на село Грамаждано, където можеше да се види домашно приготвен боб със сушени чушки и традиционните за региона печени ябълки. Сред зеленчуците пък силно впечатление направи домат, тежащ цели 1100 грама. „Аз лично произведох този домат в село Цървеняно. След празника ще си извадя семчици и ще си произведа разсад за другата година. Гарантирано и ще си направим една шопска салата за почерпка с ракийка“, твърди разказа със задоволство и земеделецът Георги. Кулминацията на тържествата в областния град завършиха с едни от незабравимите хитове на рок група „Тангра“, които също си тръгнаха с богати дарове от Кюстендилския край.", "date": "2019.09.29", "title": "Премериха гигантска ябълка от над 500 грама на Празника на плодородието в Кюстендил"}
{"url": "https://www.monitor.bg:443/bg/a/view/beroe-udari-s-2-1-cska-v-stara-zagora-176645", "text": "\"Берое\" победи ЦСКА с 2:1 в мач от 11-ия кръг на Първа Лига. Ибрахима Конте откри резултата в 31-ата минута, а в 78-ата Рубен Бригидо удвои. В 90-ата минута Али Соу върна едно попадение. В първите 15-ина минути играта бе равностойна без положения пред двете врати. Само Евандро от гостите пробва късмета си, но след удара му в 14-ата минута топката излезе в аут. Феновете на домакините пък не подкрепяха своите любимци до 20-ата минута и бяха извадили плакат с призив \"Вън бездушниците от Берое\". В 31-ата минута отне топката от Кери в средата на терена, напредна и пусна към Ибрахима Конте, който финтира Албентоса и с шут по земя преодоля вратаря Бусато. Така Берое поведе с първия точен удар в мача. „Червените“ се опитаха да отвърнат на удара в заключителните секунди на първата част Кери стреля добре от фаул, но топката премина на около половин метър покрай вратата на Перниш. Малко след това и Тиаго опита да реализира от пряк свободен удар, но не намери целта. Гостите започнаха по-добре второто полувреме и шест минути след началото му можеха да изравнят. Соу надбяга Бандаловски и излезе сам срещу Перниш, но шутира в тялото на вратаря. В 57-ата минута пък Йосипович се озова за момент фронтално сам срещу вратаря на гостите Бусато, но притичалият Бикел му отне топката. В 65-ата минута Берое бе близо до втори гол. След центриране от корнер Алкан отклони топката с глава към Генев, който също с глава стреля от 4-5 метра, но право в ръцете на Бусато. „Армейците“ нямаха никаква идея как да стигнат изравнително попадение, а в 77-ата минута появилият се като резерва Бригидо им нанесе нов тежък удар, след като напредна добре и с мощен шут матира Бусато за 2:0. В 84-ата минута Берое като по чудо не отбеляза трето попадение. Камбуров получи на около 15 метра от голлинията, а изстрелът му по диагонал профуча на сантиметри покрай дясната греда. Малко след това феновете на „червените“ започнаха да скандират: „Люпко вън“. Все пак гостите върнаха един го в 90-ата минута, когато Али Соу вкара с глава след центриране от фаул.", "date": "2019.09.29", "title": "\"Берое\" удари с 2:1 ЦСКА в Стара Загора"}
{"url": "https://www.monitor.bg:443/bg/a/view/novijat-film-na-klint-istuud-izliza-prez-dekemvri-176627", "text": "Новият филм на легендарния Клинт Истууд \"Балада за Ричард Джуъл\" ще се появи на екран на 13 декември. Главната роля е поверена на актьора Пол Уолтър Хаузър (\"Аз, Тоня\", \"Черен в клана\") . Хаузър се превъплъщава в образа на полицейския служител и охранител Ричард Джуъл, чиято действителна история вдъхновява сюжета. Джуъл открива подозрителна раница в Олимпийския парк по време на Летните олимпийски игри в Атланта през 1996 г., евакуира района и спасява много хора. Собственият му живот обаче се преобръща, след като полицията пуска информация, че той е замесен в бомбения атентат. От герой Джуъл бързо се превръща в един от най-мразените хора в САЩ. Въпреки че е оневинен, медиите го преследват с години. Носителят на \"Оскар\" Сам Рокуел пък играе адвоката, поел защитата на Джуъл. Оливия Уайлд грабна ролята на журналистката Кати Скръгс, която следи историята в развитие. В ролята на агент на ФБР, разследващ атентата, зрителите ще видят Джон Хам.  Сценарият за \"Балада за Ричард Джуъл\" е поверен на Били Рей, познат с работата си над \"Капитан Филипс\". Леонардо ди Каприо и Джона Хил, за които по-рано беше съобщено, че ще се снимат във филма, не са част от актьорския състав, но се изявяват като продуценти.", "date": "2019.09.29", "title": "Новият филм на Клинт Истууд излиза през декември "}
{"url": "https://www.monitor.bg:443/bg/a/view/proektantska-greshka-blokirala-remonta-na-majmunskite-kletki-v-stolichnija-zoopark-176635", "text": "Проектантска грешка е забавила с година реконструкцията на клетките на маймуните в столичния зоопарк. Обновяването на местообитанията на приматите трябвало да е готово още в края на 2018 година. Проектантите обаче пропуснали важната подробност, че под новите разширения на клетките на маймуните има подземни помещения с колектори, съобщи БНТ. От общината уверяват, че новият проект вече е готов и работата ще бъде възобновена съвсем скоро. Разширението е на стойност над 1 400 000 лева. Новото пространство ще е около 10 пъти по-голямо, а маймуните ще са по-близко до естествената си среда заради многобройните дървета, които ще попаднат в клетките им. Повечето маймуни очакват завършването на реконструкциите в зоопарка, а друга част е преместена в други градове.", "date": "2019.09.29", "title": "Проектантска грешка блокирала ремонта на маймунските клетки в столичния зоопарк"}
{"url": "https://www.monitor.bg:443/bg/a/view/uikend-s-dobri-novini-176626", "text": "Хубаво е водещите новини у нас да са за добри дела, а не преглед на бюлетина на МВР за произшествия и престъпления. На това сме свидетели този уикенд. Първо се разбра, че Софийското кметство е откупило къщата музей на Яворов и тя ще остане място за духовно приобщаване на всички. С 18 000 лв. на байловския светец дядо Добри, беше завършен покрива на най-голямата църква в Софийска област, осветена от Негово светейшество патриарх Неофит днес. Поредната инициатива “Капачки за бъдеще” събра над 40 тона пластмаса и за по-малко от две години вече са дарени 12 кувьоза за недоносени деца за малките общински болници. По същото време над 700 души, с таксата си за участие, се включиха в маратона в подкрепа на жените с рак на гърдата. Събитието се провежда паралелно в 16 европейски столици. В друга инициатива, в Свищов влязоха участници в световен пробег на мира. За трите десетилетия са изминати 600 000 хиляди километра в над 150 държави. В него са участвали и световни лидери като Нелсън Мандела, майка Тереза, Михаил Горбачов, Мохамед Али. Сутринта стана известно още, че в памет на свой приятел група младежи са събрали пари за стипендия на момче от малцинствата за образование в Германия. Вдъхновяващо е да чуеш толкова много добри новини само за часове. Изводът е, че това трябва да е пример не само за политиците, но и за всички, които през последните дни ни облъчват с негативизъм и противопоставят едни българи на други. Нека да не си мислят, че зад делата им ние не виждаме да надничат сенките на подсъдни олигарси. И не на последно място тези добри новини идват навреме, за да подскажат, че предизборните кампании свършват, важното е обаче тези, които бъдат избрани, да бъдат запомнени с работата си за полза роду. Както тези дни го направиха хиляди достойни наши сънародници.", "date": "2019.09.29", "title": "Уикенд с добри новини"}
{"url": "https://www.monitor.bg:443/bg/a/view/kurc-pecheli-avstrija-176643", "text": "Консервативната Австрийска народна партия начело с нейния председател и бивш канцлер Себастиан Курц печели 38,4% от гласовете на предсрочните парламентарни избори в Австрия и ще получи 73 депутатски мандата. Това показват окончателни резултати след преброяване на всички гласове, подадени в избирателните секции, съобщи министерството на вътрешните работи на Австрия. Австрийската социалдемократическа партия се нарежда на второ място с 21,5 % от гласовете и 41 депутатски мандата. На трето място е крайнодясната Австрийска партия на свободата със 17,3% и 32 мандата. \"Зелените\" са на четвърто място с 12,4% и ще получат 23 мандата, а на пето място е либералната партия \"Нова Австрия\" със 7,4% и 14 депутатски мандата. Политическите наблюдатели правят прогнози за състава на бъдещото австрийско правителство. Единодушно е мнението, че изходът от изборите значително подобри възможностите на безспорния победител Себастиан Курц, шеф на Австрийската народна партия (АНП), за образуване на нова управляваща коалиция. Той има три опции за друпартийно правителство: Австрийска народна партия (АНП) - Австрийска социалдемократическа партия (АСП), АНП - Австрийска партия на свободата (АПС) или АНП и Партия на зелените. Намерението на Курц е да изчака вътрешнопартийните процеси на изясняване в останалите партии и едва след седмица да започне сондажни разговори с останалите партии. Очаква се да покани най-напред класиралата се на второ място АСП. В полза на коалицията със социалдемократите говори фактът, че тя ще е най-стабилна и е най-вероятно да издържи пет години. Против този вариант говори фактът, че Курц не е привърженик на голямата коалиция, от социалдемократите го делят доста различия. Личният му опит показва, че съществуват опасности от блокиране на политиките на АНП, а и в предизборните дебати се очерта взаимна липса на симпатия с водачката на партията Памела Ренди-Вагнер. Лошото състояние, в което социалдемократическата партия се намира, също ще е причина партията да не е готова на известни компромиси, които неминуемо трябва да се направят в бъдещата коалиция.  В полза на коалиция с АПС е общото схващане по редица основни въпроси. След изборния неуспех на Партията на свободата вероятно това ще е най-лесният вариант за Курц. Против този вариант говори фактът, че самите партийни функционери бяха категорични още в първите си изявления, че ще бъдат опозиция на управляващите. И генералният секретар Харалд Вилимски, и ръководителят на партията Норберт Хофер, а и Херберт Кикъл, министърът, заради когото стана големият разрив между бившите коалиционни партньори, заявиха намеренията си да минат в опозиция. Освен това коалиция с Партията на свободата крие рискове, свързани с нестабилността на партията, доминиращата роля на Херберт Кикъл, непрекъснатите скандали, които биха повлияли отрицателно и на авторитета на Народната партия в Европейския Съюз и извън него. За Курц най-привлекателният вариант е коалиция с Партията на Зелените. Тя ще бъде и коалицията на победителите на тези парламентарни избори. Партията на Зелените, която на миналите избори остана извън парламента, сега спечели 14 процента от гласовете на избирателите и ще разполага с 26 кресла в парламента. За Курц това ще е нова премиера - той ще бъде първият политик в Европа, съставил \"коалиция за опазване на климата\" и ще бъде приет като пионер на новото време, което несъмнено ще му спечели одобрението на медиите в страната и в чужбина.  От своя страна Зелените могат да надградят изборната си победа с участие и в националното правителство, ще излъчат вицеканцлера, представени са и в четири от деветте провинциални правителства. Не бива да се пропуска и фактът, че и федералният президент Александър Ван дер Белен идва от редиците на Зелените. Но ще трябва да докажат възможностите си и да не разочароват избирателите, заради което ще действат много внимателно, тъй като е още много болезнен шокът от оставането извън парламента само преди две години. Много високи са очакванията на младите избиратели, които са идеалисти и опасността от разочарование в този случай е голяма. Народната партия ще трябва да отстъпи на Зелените по въпросите с опазване на климата, борбата с корупцията, демокрацията, прозрачността и детската бедност.", "date": "2019.09.29", "title": "Курц печели Австрия (ОБНОВЕНА)"}
{"url": "https://www.monitor.bg:443/bg/a/view/ferari-podari-pobedata-na-mercedes-v-sochi-176625", "text": "Отборът на „Ферари“ преживя ново тежко разочарование и загуби състезание, което трябваше да е тяхно. Скудерията на практика подари победата в Гран при на Русия на Люис Хамилтън и Валтери Ботас от „Мерцедес“. Себастиан Фетел и Шарл Льоклер поведоха от старта, но всичко се обърка след влизането за смяна на гуми: Фетел получи повреда в КЕРС и отпадна, с което предизвика кола на сигурността. Всички влязоха за смяна на гуми, а Хамилтън дори запази водачеството. Льоклер, който се движеше зад него и пред Ботас, беше извикан за втора смяна на гуми. Поставиха му софт – също като на двата „Мерцедес“-а, и той излезе трети зад тях. При рестарта обаче Ботас удържа атаките на Льоклер. До края на надпреварата Шарл притискаше здраво Валтери, но така и не стигна до достатъчно опасна маневра. Така Хамилтън записа девета победа за сезона, 4-а в Русия и общо 82-ра в кариерата му. С това „Мерцедес“ продължиха доминацията си на пистата в Сочи, където друг автомобил не е ставал първи от влизането на състезанието в календара на Формула 1 през 2014 г. В топ 10 място намериха още Макс Верстапен, Карлос Сайнс-младши, Александър Албън, Серхио Перес, Кевин Магнусен, Ландо Норис и Нико Хюлкенберг. „Ние, в „Мерцедес“, никога не се предаваме. Натискаме, борим се до края, а и колата днес беше фантастична, коментира Хамилтън създалата се ситуация по време на състезанието. - От доста време нямахме победа (бел.ред. – от Унгария на 4 август) и се радвам, че я постигнахме. Всеки сезон става все по-трудно да се печели в края на календара“, призна още британецът. Неговият съотборник Валтери Ботас пък остана доволен, че въпреки трудното състезание за самия него, първите две места са за пилоти на „Мерцедес“. „Съжалявам за изпуснатия шанс. Доверих се на отборната тактика да пусна начело Фетел, но не знам защо след това той не ми върна жеста, каквато беше договорката. Все пак хубаво е, че намерих място на подиума“, призна разочарованият Шарл Льоклер. 6 кръга преди края на сезона Хамилтън води пред Ботас със 73 точки в генералното класиране при пилотите и със 107 пред Льоклер. Следващият старт е на 13 октомври в Япония.", "date": "2019.09.29", "title": "„Ферари“ подари победата на „Мерцедес“ в Сочи"}
{"url": "https://www.monitor.bg:443/bg/a/view/po-evtini-karti-za-transport-vyv-varna-ot-20-oktomvri-176628", "text": "От 20 октомври ученици, студенти, пенсионери и инвалиди ще пътуват по-евтино в градския транспорт във Варна. Според промените право на ползване на градския транспорт на преференциални цени ще имат ученици, студенти, пенсионери, лица с трайни увреждания и техните придружители. Месечната абонаментна карта за една линия вече ще струва 35 лв., а карта за всички линии – 50 лв. на месец вместо досегашните 130 лева, съобщи „Фокус“. По-изгодно ще е и пътуването с тримесечни карти. С промените в наредбата те ще са на цени от 90 лв. за една линия и 135 лв. – за всички линии. От новите условия, освен гражданите в пенсионна възраст – хора на 65 и повече години, от намалението ще се възползват и учащи се и лица с трайни увреждания и техните придружители. Пенсионерите вече ще заплащат по 2 лв. месечно за една вътрешноградска линия и по 8 лв. за всички вътрешноградски. Срещу 15 лв. на месец учащите се ще могат да използват всички линии в чертите на града, това се отнася и до ученици, които пътуват от малките населени места. Месечните карти за хората с увреждания за всички линии ще са от 8 до 25 лв. За степен на увреждане от 50% до 70% Наредбата определя цена на карта 25 лв., от 71% до 90% ще заплащат 15 лв., а лица с увреждания над 91% – 8 лв. Придружителите на тези лица могат да използват месечни карти за всички линии на стойност 15 лв. Безплатна абонаментна карта е предвидена за лица под 18 години с трайни увреждания от 50% до 100%. Наредбата дава възможност карти за два или повече месеца да бъдат закупувани предварително.", "date": "2019.09.29", "title": "По-евтини карти за транспорт във Варна от 20 октомври "}
{"url": "https://www.monitor.bg:443/bg/a/view/preslava-majchinstvoto-napravi-jivota-mi-po-krasiv-176602", "text": "Поп-фолк дивата Преслава от година е в отбора на „звездните майки“ и грижите за дъщеричката й Паола са направили живота й по-красив. Това разказа самата тя. И най-важното – майчинството направи живота ми по-красив... Семейството, музиката, близките приятели, всички, които ме обичат и които идват да се забавляват с песните ми, те са моето голямо семейство и моята опора.”, разказа пред сп. „Жената днес“ тя. За изпълнителката на „Пиян“ е много важно един изпълнител да запази свободата си като творец, както и да може да експериментира. “Музиката се развива и трябва да имаш свободата да направиш навреме крачки във вярната посока. Тогава всичко е ок.”, допълни тя. Припомняме ,че преди точно 20 дни звездата на „Пайнер“ зарадва феновете си с нов албум - „Да гори в любов“. Освен познатите заглавия, той включва и пет нови песни.", "date": "2019.09.29", "title": "Преслава: Майчинството направи живота ми по-красив"}
{"url": "https://www.monitor.bg:443/bg/a/view/karanikolov-s-novite-investicii-za-godina-se-otkriha-8000-rabotni-mesta-176631", "text": "За последната година се откриха предприятия и производства зад над 1 млрд. лв., на базата на което се разкриха 8000 работни места. Това обяви министърът на икономиката Емил Караниколов пред Канал 3. По думите му в последните години България става все по-конкурентна, а държавата се бори за всеки един инвеститор. \"Последните две години динамично търсим, преговаряме и презентираме България, за да изчистим имиджа й“, изтъкна Караниколов. Относно чакащото се решение на германския производител на автомобили „Фолксваген“ за това дали да изгради завод у нас или в Турция, Караниколов коментира, че България е направила най-доброто предложение. „Направихме най-доброто предложение и доказателство за това е, че останахме на финал с Турция. Инвестицията на „Фолксваген“ не е съобразена с политическа конюнктура, тук са чисто икономически логики. Нека да изчакаме още малко да видим решението и след това ще разкажем какво предложихме“, каза още икономическият министър. Караниколов коментира още, че страната ни не трябва да изостава от новите технологии. По думите му бъдещето е в производството на батерии за електрически автомобили и затова преговоря с южнокорейски компании. Караниколов определи като признание избора на Кристалина Георгиева за шеф на МВФ. „Българските жени винаги са работили и са били част от икономиката. Нейната основна цел ще бъде да контролира финансовите средства навсякъде“, каза министърът.", "date": "2019.09.29", "title": "Караниколов: С новите инвестиции за година се откриха 8000 работни места"}
{"url": "https://www.monitor.bg:443/bg/a/view/500-mln-evro-shteti-za-gryckija-turizym-ot-falita-na-tomas-kuk-176632", "text": "Около 500 млн. евро е изгубил гръцкият туризъм от фалита на британската туристическа компания \"Томас Кук\", съобщава \"Катимерини\", като се позовава на интервю на министъра на туризма на Гърция Харис Теохарис пред АНА-МПА. \"Ако не се беше случило рухването на \"Томас Кук\", годината щеше да приключи с приходи, около 500 милиона евро по-високи в сравнение с 2018 г., и със съществено увеличение на средния разход (на туристите в страната)\", каза Теохарис. Министърът заяви, че основна грижа на правителството е да окаже подкрепа на дружествата и заетите в сектора, засегнати от фалита на британския туроператор. Сред мерките за подкрепа, които изброява Теохарис, е специална програма на Организацията за заетост на трудовите ресурси за подкрепа на работните места, отлагане с 6 месеца на внасянето на ДДС пропорционално на процента от оборота на всяко дружество с фалиралата компания и подкрепа на засегнатите дружества чрез Гръцката банка за развитие.", "date": "2019.09.29", "title": "500 млн. евро щети за гръцкия туризъм от фалита на \"Томас Кук\""}
{"url": "https://www.monitor.bg:443/bg/a/view/francija-zapochva-proverka-na-atomnija-otrasyl-v-stranata-176634", "text": "Министърът на икономиката и финансите на Франция Брюно Льо Мер обяви началото на независима проверка на ядрения отрасъл страната, която ще засегне и корпорацията EDF, съобщават световните агенции. Наскоро бе съобщено, че EDF е увеличила стойността на проекта по изграждането на атомната електростанция Hinkley Point във Великобритания от първоначалните 1,9-2,9 млрд. паунда на 21,5-22,5 милиарда. Според министъра подобни отклонения са неприемливи. По думите му, резултатите от проверката ще му бъдат представени към края на октомври. Льо Мер добави, че не бива да се допуска атомната индустрия да продължава да бъде „държава в държавата“.", "date": "2019.09.29", "title": "Франция започва проверка на атомния отрасъл в страната"}
{"url": "https://www.monitor.bg:443/bg/a/view/ulichiha-boris-djonsyn-v-seks-afera-176591", "text": "Бившият модел Дженифър Аркури заяви пред британските медии, че е имала секс афера с Борис Джонсън, докато той е бил кмет на Лондон и е бил женен за Марина Уилър. Самият Джонсън отрече да е правил каквото и да било нередно с моделя Дженифър Аркури. Въпреки това медиите разпространиха снимки на двамата. Дамата е американка и днес е предприемач.", "date": "2019.09.29", "title": "Уличиха Борис Джонсън в секс афера "}
{"url": "https://www.monitor.bg:443/bg/a/view/gilermo-del-toro-izdava-sbornik-sys-strashni-razkazi-176576", "text": "Мексиканският режисьор Гилермо дел Торо се е нагърбил със задачата да пише страшни истории. Той дори се е заел с подготвянето на сборник с кратки разкази, който ще излезе на книжния пазар през 2021 г. Носителят на „Оскар“ е написал книга, за да наплаши почитателите на „ужасни и странни събития от другия свят“. Сега мога да създам нещо свое и да го споделя“, отбеляза авторът. Очаква се сборникът да излезе на хартия, електронна версия и аудиокнига.", "date": "2019.09.29", "title": "Гилермо дел Торо издава сборник със страшни разкази"}
{"url": "https://www.monitor.bg:443/bg/a/view/bdj-spira-za-tri-sedmici-14-vlaka-176629", "text": "БДЖ спира за три седмици от понеделник (30 септември)  до 20 октомври 14 влака, съобщиха от държавния жп превозвач. Промените са свързани с необходимостта от осигуряване на достатъчен брой локомотиви за обслужване на влаковете поради съществуващия в момента постоянен недостиг на тягов подвижен състав. Пътническите влакове, които няма да се движат през периода от 30 септември до 19 октомври, са следните: • Пътническият влак № 30135 от Карлово за Зимница, който заминава от гара Карлово в 18:00 ч. и пристига в Зимница в 21:19 ч.; • Пътническият влак № 30175 от Карлово за Зимница, който пътува само в ден петък, тръгва от гара Карлово в 17:00 ч. и пристига в Зимница в 20:40 ч.; • Пътническият влак № 50133 от Дупница за Петрич, който заминава от гара Дупница в 17:10 ч. и пристига в Петрич в 19:52 ч.; • Пътническият влак № 20164 от Варна за Шумен, който тръгва от гара Варна в 16:45 ч. и пристига в Шумен в 18:53 ч. • Крайградският пътнически влак № 30236 от Зимница за Сливен, който заминава от гара Зимница в 21:45 ч. и пристига в Сливен в 22:06 ч. Пътническите влакове, които се отменят от 30 септември до 20 октомври, са: • Крайградският пътнически влак № 30270 от Стара Загора за Карлово, който заминава от гара Стара Загора в 03:50 ч. и пристига в Карлово в 06:33 ч.; • Крайградският пътнически влак № 30271 от Карлово за Стара Загора, който тръгва от гара Карлово в 07:03 ч. и пристига в Стара Загора в 09:46 ч. Пътническите влакове, които няма да се движат през периода от 1 до 19 октомври, са: • Пътническият влак № 30133 от Карлово за Карнобат, няма да се движи само в участъка Карлово-Тулово в ден събота. Влакът заминава от гара Карлово в 11:55 ч. и пристига в Тулово в 13:34 ч.; • Пътническият влак № 30170 от Сливен за Карлово, който пътува само в ден събота, няма да се движи само в участъка Тулово-Карлово. Влакът тръгва от гара Тулово в 14:08 ч. и пристига в Карлово в 15:44 ч. Пътническите влакове, които няма да се движат през периода от 1 до 20 октомври, са: • Пътническият влак № 30130 от Сливен за Карлово, който заминава от гара Сливен в 05:05 ч. и пристига в Карлово в 08:38 ч.; • Пътническият влак № 50132 от Петрич за Дупница, който тръгва от гара Петрич в 06:40 ч. и пристига в Дупница в 09:18 ч.; • Пътническият влак № 20163 от Шумен за Варна, който заминава от гара Шумен в 07:07 ч. и пристига във Варна в 09:15 ч. • Крайградският пътнически влак № 20277 от Шумен за Каспичан, който тръгва от гара Шумен в 05:45 ч. и пристига в Каспичан в 06:12 ч. • Крайградският пътнически влак № 20278 от Каспичан за Шумен, който заминава от гара Каспичан в 06:32 ч. и пристига в Шумен в 07:00 ч. За осигуряване на транспортно обслужване за пътниците от тези влакове, ще бъде осигурен превоз с автобуси, които ще обслужват гарите и спирките по маршрута на влаковете. Разписанието на автобусите е разпространено в тези гари и спирки. За влаковете по направленията Варна-Шумен, Каспичан-Шумен и Шумен-Каспичан няма да има осигурен алтернативен превоз с автобуси поради отдалеченост на гарите по маршрута на влакoвете от републиканската пътна мрежа. Пътниците, които ползват пътническият влак от Варна за Шумен могат да се пътуват с бързия влак № 2654 от Варна за Плевен, който ще пътува с увеличен състав, ще заминава от гара Варна с 5 минути по-рано от обичайното му разписание, т. е. в 17:25 ч. и ще спира допълнително на гарите и спирките в крайградския регион на Варна до гара Синдел разпределителна по маршрута на пътническия влак.", "date": "2019.09.29", "title": "БДЖ спира за три седмици 14 влака"}
{"url": "https://www.monitor.bg:443/bg/a/view/stotici-blokirani-v-kapan-na-gkpp-malko-tyrnovo-176624", "text": "Стотици българи попаднаха в капан през уикенда и останаха заклещени на българо-турската граница. На ГКПП Малко Търново се образуваха километрични опашки, а пътниците чакаха часове наред и от двете страни на бариерата.  Според данни на потърпевши причината за тапата на границата са серия от токови удари заради ремонтни дейности при комшиите. \"Токът ту идваше, ту спираше, а без електричество компютрите на пункта Дерекьой не работят. Обясниха ни, че се извършвали пътни ремонти и бил прекъснат някакъв основен кабел. Поне така разбрахме. Чакахме повече от девет часа, просто беше някакъв ад\", разказаха потърпевши, които са се озовали в неделния ден на границата. Много от нашенци, които в почивните дни пътуват до Турция за еднодневен шопинг, след като повисели по 3-4 часа на бариерата, са се отказали от екскурзията и са обърнали обратно колите си. По неофициална информация, огромното задръстване е започнало още в събота по обяд. \"Наши приятели тръгнаха в събота след обяд, обадиха се около полунощ, че още не са минали, а според тях други са останали цяла нощ в колите си на границата до сутринта\", разказаха бургазлии в социалните мрежи. Според официалната информация, разпространена от българските власти, причината за блокирането на трафика е срив в системата за обработка на документи на турските гранични пунктове, а проблемът е блокирал за повече от 12 часа преминаването не само през КГПП Малко Търново, но и през Лесово. Пропускането на автомобили през границата е било възстановено в неделя преди обяд, но това не е решило проблема. \"Всичко ставаше много бавно, защото трафикът се обслужваше ръчно от турските гранични власти, а през това време прииждаха още коли и автобуси\", разказаха очевидци. Ситуацията се е нормализирала едва в следобедните часове в неделя, когато техническият проблем при комшиите е бил изцяло отстранен. В попадналите в среднощния капан на браздата е имало и много семейства с малки деца, които са прекарали безсънна нощ. Трафикът през граничния пункт Малко Търново-Дерекьой е особено натоварен в дните от петък до неделя, тъй като стотици българи отскачат до южната ни съседка на пазар. При липса на проблем, преминаването става за около час, а в по-натоварените моменти максимум за два часа. Подобно задръстване и километрични опашки обаче не е имало никога. ", "date": "2019.09.29", "title": "Стотици блокирани в капан на ГКПП Малко Търново "}
{"url": "https://www.monitor.bg:443/bg/a/view/instalacija-na-tancuvasht-artist-privleche-stotici-pod-lipite-176607", "text": "Инсталация, вдъхновена от философските търсения на Спиноза под наслов „PURE“ /ЧИСТ/, построена в пространството на античния форум в Стара Загора от танцуващия артист Християн Бакалов, привлече родители и деца във финалния ден от 11-то издание на международния фестивал за куклен театър за възрастни „Пиеро“. Докато големите гледаха конкурсната програма (“Хронолог“ на ДКТ Видин, „Хамлет“ на актьорите от полския град Гданск, „Комедиантката“ на сливенските кукленици) или се наслаждаваха на концерта „Под небето на Париж“, хлапетата извървяха пътя, очертан от шарените лентички от новото арт-пространство на уличката „Сава Силов“ , през античната улица и форум до сградата на оперния театър. По думите на пристигналия от Брюксел Христо Бакалов: „Чисто“ е част от трилогията “Етерния“ на Спиноза: в която трите индивидуалности на личността: светъл, чист и вечен, са инспирирани от идеята му за вечност като опозиция на концепцията на религията за безсмъртност. Имаше разбира се и родители на пожелали да преминат под своеобразната дъга хлапета, които се пошегуваха с възможността отрочетата им да останат на другия бряг. На което авторът „контрираше“ с обясненията , че “ЧИСТ” е потапяща перформативна инсталация, която изследва влиянието на въображението и разказите върху нашето възприемане на реалността и тяхното въздействие върху отношенията, които съставят собственото „Аз“ ​​и отношенията с „другите неща“.", "date": "2019.09.29", "title": "Инсталация на танцуващ артист привлече стотици под липите"}
{"url": "https://www.monitor.bg:443/bg/a/view/stanislav-dechev-pochete-150-godishninata-na-bylgarski-hram-v-odrin-176619", "text": "Кандидатът за кмет на Хасково от ГЕРБ Станислав Дечев почете 150-годишнината от построяването на българския православен храм „Св. Св. Константин и Елена“ в Одрин. Дечев е областен управител на Хасково, но е в отпуск заради участието си в местния вот. Празненствата са организирани от Генералното консулство на България в Одрин, а специалени гости бяха българският министър на културата Боил Банов и посланик Надежда Нейнски.  „Благодарим на Българската и Турската държава за това, че заедно се грижат за нашата вяра и традиции. Днес пред храма сме заедно българи, турци и гърци. А това показва, че когато ние силно желаем мир и благоденствие, Бог ни го дава“, каза Станислав Дечев. Българската църква „Св. св. Константин и Елена“ е единият от двата православни български храма в Одрин. Другата българска църква в граничния турски град е православният храм „Свети Георги“.  „Св. св. Константин и Елена“ дълго време беше в руини, без покрив и се крепеше на конструкция от метални подпори.  Храмът, построен от български бежанци от Одринска и Беломорска Тракия  е бил опожаряван и разграбван. През 2008-а започнаха усилията на българската държава за неговото възстановяване. То е коствало около половин милион евро държавни средства и дарения от миряни. Храмът дълги години беше със забрана за църковни служби от Вселенската патриаршия в Истанбул. Причината е паметникът на Антим Първи в двора на храма, който гръцката патриаршия смята официално за разколник. След дълги проговори Патриаршията вдигна забраната и „Св. св. Константин и Елена“ посрещна своята 150-годишнина като действащ храм.", "date": "2019.09.29", "title": "Станислав Дечев почете 150-годишнината на български храм в Одрин"}
{"url": "https://www.monitor.bg:443/bg/a/view/obmisljat-izgrajdane-na-postojanna-avtopista-v-stara-zagora-176618", "text": "Има голяма вероятност в околностите на Стара Загора да се изгради не след дълго постоянно действаща автописта, което ще позволи любителите на този спорт да изпробват както своите, така и възможностите на колите си, заяви след като даде старт на тазгодишното издание на „Писта Стара Загора“ кметът Живко Тодоров, под чийто патронаж се провежда състезанието четвърти етап от националния шампионат. На старта застанаха 59 елитни състезатели. Повреда в двигателя по време на тренировките остави сред публиката още един от желаещите край дългото 2 800 м трасе. Някои от участниците пристигнаха с наследниците си. Край мястото на старта дойдоха внучките на легендарния състезател и 10 – кратен шампион на България з.м.с. Георги Петров, който преди няколко години учреди специалната награда „Fair Play пилот“, в памет на по-малката си дъщеря  Станимира Петрова-Ганева. Сред организаторите са дългогодишният му навигатор Иван Тонев и механикът Стефан Диков. За пръв път от три години на старта застана и старозагорецът-ветеран Илия Бояджиев, председател на АСК-Стара Загора. Участниците  за пореден път подкрепиха инициативата за безопасност на движението под мотото  „Аз съм бъдещето. Пази ме!“.", "date": "2019.09.29", "title": "Изграждат постоянна автописта в Стара Загора"}
{"url": "https://www.monitor.bg:443/bg/a/view/syd-vyrna-70-000-evro-na-rumynska-tyrgovka-176621", "text": "70 000 евро си получи обратно 18 месеца по-късно румънска търговка, която „забравила“ да ги декларира на влизане в България от Турция на 5 май м.г. Банкнотите били намерени от митнически служител на ГКПП – Лесово в хода на щателна проверка на возилото, с което пътувала Лаура К.Р. и съответно били прибрани, защото били в нарушение чл. 11а, ал. 1 от Валутния закон, както и чл. 2, ал. 1 и чл. 9, ал. 1 от Наредба № Н-1 от 01.02.2012 г. на министъра на финансите . Съдът обаче одобри споразумение между чужденката и прокуратурата по силата на което бизнесменката се съгласила да бъде наказана с 3-месечно пребиваване зад решетките, но при 3-годишно отложено изпълнение. Конфискуваната сума се връща обратно на притежателя й, защото разпоредбата на  чл. 251, ал. 2 от нашия Наказателен кодекс е в противоречие с правото на Евросъюза и Определение № 1086412 от 12 юли 2018 година на Съда на Европейския Съюз по Дело С-707/17. Разноските по делото от 120 лв. остават за сметка на ТД „Южна морска\" при Агенция Митници, а разходите за преводач от 150 лв. са за сметка на полицейското управление в Елхово.        ", "date": "2019.09.29", "title": "Съд върна 70 000 евро на румънска търговка"}
{"url": "https://www.monitor.bg:443/bg/a/view/nad-3000-sini-se-gotvjat-za-desant-v-razgrad-176608", "text": "Привържениците на „Левски“ се готвят за истинска окупация на „Лудогорец Арена“ за предстоящото дерби на върха на 6 октомври. В неделя двата тима се изправят един срещу друг в пряк спор за лидерската позиция в класирането, а „сините“ фенове гарантират мощна подкрепа след поредицата от победи на тима. Ултрасите вече започнаха да организират пътуването си, като към Разград те ще се насочат както с коли, така и сбусове и автобус. Очакванията са на дербито да има над 3000 присъстващи в сектора за гости, а с оглед на около „синята“ публика местната полиция готви извънредни мерки. Ще бъдат мобилизирани повече служители на реда, като в помощ на местните униформени ще се стекат полицаи от околните градове и София. В същото време наставникът на „Левски“ Петър Хубчев похвали своите футболисти след поредния успех, този път над „Ботев“ (Вр) с 3:1 на „Герена“. „Не знам кое беше ключът в този двубой, но мачът беше много труден. Победата не беше толкова лесна. Нормално е да има спадове. Трябва да гледаме да коригираме нещата. Създаваме положения и това е повод за гордост. Мачът с „Лудогорец“ не е най-трудният, откакто съм тук. Кажете ми един лесен мач за „Левски“. Трябва да сме дисциплинирани. Има хора, които да казват в каква посока вървим. Аз го приемам като мач, от който можем да спечелим три точки“, коментира Хубчев. За успеха срещу врачани се разписаха Холмар Ейолфсон (11), Найджъл Робърта (27) и Паулиньо (87). Попадението на исландският национал бе на „Левски“. „Ние си направихме мача труден. Те са много добре организиран отбор, който работи здраво на терена. Ние трябваше да взимаме по-добри решения при тяхната преса, но хубавото е, че въпреки това вкарахме три гола. Преди мача Мазурек ми каза, че ще вкарам и дори ми разказа, как ще отбележа. Благодаря на феновете, че бяха търпеливи с мен. Нямаше ме дълго време на терена, завърнах се в тима през юни, когато почнах подготовка. През цялото време ми показваха своята любов и своята подкрепа\", сподели след мача Ейолфсон.", "date": "2019.09.29", "title": "Над 3000 „сини“ се готвят за десант в Разград"}
{"url": "https://www.monitor.bg:443/bg/a/view/pytuvame-do-divata-avstralija-prez-oktomvri-176581", "text": "Австралия превзема документалните канали на Viasat World през октомври. Рубриката „Дивата Австралия“ ще покаже редица документални филми, сред които „Големия бариерен риф“ и „Магическата Австралия“. На 6 октомври в 16 ч. по Viasat Nature стартира „Ветеринар в пустошта“. Поредицата ни среща с Рик Фени - ветеринар с 40-годишен опит, семейството му и мрежата му от ветеринарни клиники, които показват какво е да се работи с животни в най-враждебните условия в Западна Австралия. От началото на кариерата си той се придвижва с каравана и редовно се впуска в пътешествие от по 3000 км. Продукцията показва и сина на Рик – Ед, който по професия е морски биолог и експерт по акулите. На 7 октомври пък започва нови серии на „Австралийски търсачи на злато“, а часът на излъчване е 21, 15. В четвърти сезон на поредицата, който ще се разгърне в 13 епизода от по 60 минути, ще се появи нов екип от щата Виктория. Целта на членовете му е да открият късове на стойност милиони долари, имайки предвид, че на тяхна територия е открито най-голямото наносно злато на планетата. Докато новаците преследват мечтата си, опитните търсачи на злато планират операции, разработват нови територии и се отправят още по на север в суровите условия на Западна Австралия.", "date": "2019.09.29", "title": "Пътуваме до „Дивата Австралия“ през октомври"}
{"url": "https://www.monitor.bg:443/bg/a/view/karadajy-ot-isperih-vlastta-sluji-za-reshavaneto-na-problemite-na-horata-zatova-nasheto-moto-e-vlast-za-horata-176613", "text": "Екипът на Централния лъч на ДПС присъства на предизборен митинг в Исперих. В препълнена зала бяха представени кандидатите за кметове на населени места и общински съветници на ДПС начело с кандидата за кмет на община Исперих инж. Белгин Шукри, съобщиха от партията. В своето изказване председателят на ДПС Мустафа Карадайъ пожела успех на кандидатите и каза \"убеден съм, че на 27-ми октомври още на първия тур Белгин Шукри ще бъде избран за кмет на община Исперих\". Карадайъ подчерта, че ДПС говори за включването на свободните и активни граждани във вземането на решенията и в контрола на изпълнението на тези решения. Ние казваме властта идва от хората, властта е на хората, властта служи за решаването на проблемите на хората и затова нашето мото е “Власт за хората“, допълни той. Лидерът на ДПС критикува и модела на управление на общината и заяви, че никой няма право да си мисли, че може да репресира нашите хора. ДПС сме пазители на мира, стабилността и сигурността в нашата Родина, бе категоричен Карадайъ. В името на стабилността и сигурността в нашата Родина, ние през 1989г. създадохме срещу дулата на танковете и автоматите и до днес в 21 век ние няма да допуснем някой да си играе с нашата чест и достойнство, допълни Карадайъ. И в името на стабилността и сигурността на нашата Родина, ако е необходимо ще подкрепяме някоя власт. Но ако някоя власт не работи за стабилността и сигурността, ще я сваляме. Имаме тази сила, заяви ясно председателят на ДПС. Карадайъ обяви, че ДПС е единствения пазител на мира, целостта и стабилността. Това е нашата мисия, това е нашата карма, заключи той. Пишем историята на нашата Родина България, нашата обща Родина – на християни, мюсюлмани, българи, турци и на всички етноси, които живеят, каза зам.-председателят на ПГ на ДПС Йордан Цонев. Ние от ДПС пишем тази история с доброта, патриотизъм, мъдрост и без страх. Това е историята, която написахте вие и която продължихме да пишем заедно, допълни той. На предизборния митинг в Исперих присъстваха още зам.-председателят на ДПС Ахмед Ахмедов, председателят на Младежко ДПС и евродепутат Илхан Кючюк, членът на ЦОБ Емел Етем, народните представители Ихсан Хаккъ, д-р Хасан Адемов, Имрен Мехмедова и Танер Али, Гюнер Четин-зам.-кмет на община Чорлу и отговорник на ДПС за район Тракия, Р Турция, кандидат кметове на общини и населени места.", "date": "2019.09.29", "title": "Карадайъ от Исперих: Властта служи за решаването на проблемите на хората, затова нашето мото е \"Власт за хората\""}
{"url": "https://www.monitor.bg:443/bg/a/view/megz-za-men-andrea-beshe-syvyrshena-176587", "text": "Скандалната дизайнерка Мегз отново напълни профилите си в социалните мрежи с признания за лични си живот. Тя разказа на последователите си как като била на 16 постоянно гледала една снимка на певицата Андреа, като подчертава, че става въпрос за фотос от 2005-2007 г. „На снимката тя се е облегнала на нещо като гримьорна маса и се гледа в огледало. Красива, руса, съвършена.“, пише Мегз и признава, че тогава е била 16-годишно девойче от Раковски, което живеело на общежитие в Пловдив, което не можело да разбере как Андреа е толкова идеална. Затова с единствените си заделени пари си купила дигитално апаратчето и се снимала 200 пъти, но пак не постигнала „съвършенството“ на Андреа. След като започнала да изкарва някакви доходи първото, което направила, било да иде и да се напълни с филъри, за да изглежда като звезда Днес вече била осъзнала, че този стремеж към съвършенство е глупав.", "date": "2019.09.29", "title": "Мегз: За мен Андреа беше съвършена"}
{"url": "https://www.monitor.bg:443/bg/a/view/ramos-gori-do-12-macha-zaradi-psuvnja-po-sydija-176610", "text": "Капитанът на „Реал“ (Мадрид) Серхио Рамос рискува да отнесе тежко наказание, след като е напсувал страничния рефер на съботното дерби с „Атлетико“ (Мадрид), твърди AS, като се позовава на думите на хора от щаба на „рохибланкос\". Защитникът обидил съдията „на майка“, като думите му били „ши*аната ку*ва, която те е родила“. Очаква се главният арбитър Гонсале Гонсалес да предостави пълен доклад за случилото се, а за такова провинение Рамос може да отнесе санкция от 4 до 12 мача. През пролетта Диего Коща от „Атлетико“ беше наказан за 8 срещи за същото нещо. След три кръга „Реал“ играе с „Барселона“. Мадридският сблъсък на „Уанда Метрополитано” пък завърши 0:0, като за равенството повече съжаляваше Зинедин Зидан. „Разочарован съм заради своите играчи. Те изиграха един много добър мач, създадохме много положения, не позволихме да се стига до опасни ситуации пред нашата врата, бяхме единни. Знам какво не ни достигна. Смятам, че заслужавахме повече трите точки“, сподели наставникът на „кралете“.", "date": "2019.09.29", "title": "Рамос гори до 12 мача заради псувня по съдия "}
{"url": "https://www.monitor.bg:443/bg/a/view/mlada-jena-zagina-sled-kato-prijatelkata-j-se-zabi-v-dyrvo-kraj-varna-176589", "text": "Млада жена загина, след като приятелката й катастрофира снощи около 21,20 часа на пътя Аксаково – Игнатиево край Варна. Инцидентът станал на около 2 км. преди Игнатиево, където 20-годишната водачка загубила по време на движение контрол над управлявания от нея лек автомобил „Ауди“ и се забила фатално в крайпътно дърво. Вследствие на удара тя и нейната спътничка (21 г.) са отведени и настанени в болнично заведение с множество травми и контузии. Там по- късно 21-годишната пътничка е починала от раните си. Злополучната шофьорка е със съчетана травма и остава за наблюдение в Реанимацията на МБАЛ „Света Анна“. Изясняват се причините и обстоятелствата около случая. Образувано е досъдебно производство.", "date": "2019.09.29", "title": "Млада жена загина, след като приятелката й се заби в дърво край Варна"}
{"url": "https://www.monitor.bg:443/bg/a/view/amerikanski-triumf-v-myjkija-sprint-v-doha-176595", "text": "Американецът Крисчън Коулмън е новият крал на спринта. Той не допусна изненада и спечели световната титла на 100 м от първенството на планетата по лека атлетика в Доха (Катар). 23-годишният американец спря хронометъра на 9,76 сек., с което оглави ранглистата за сезона. Негов подгласник стана защитаващият титлата си от Лондон 2017 Джъстин Гатлин (САЩ) с 9,89 сек. Така двамата атлети размениха позициите си от преди две години. Сега бронзът е за Андре Де Грас (Кан), който подобри личния си рекорд на 9,90 сек. за успеха. В началото на месеца имаше съмнение дали Коулмън няма да бъде изваден от тима на САЩ за Доха заради административни неточности при задължителния внезапен допинг контрол. Американската допинг агенция обаче оневини спринтьора и му позволи да стартира на световното. За 37-годишният Гатлин пък това е девети медал от световни първенства. Три от тях са златни. Той е шампион на планетата на 100 м и 200 м още през 2005 г. „Това е лудост. Да добавиш името си в списъка на легендарните момчета, печелили преди мен, е чест и благословия. Страхотно чувство, прекалено, за да е вярно, коментира след успеха си Коулман, който не пропусна да поздрави и своя сънародник Джъстин Гатлин. - Той е страхотен човек и голям съперник. Винаги е бил на пистата. Спомням си, че го гледах през 2004-та, когато бях на осем години!“ Довечера ще са полуфиналите и финалът на 100 м при жените, в които няма да има българско участие след отпадането на Инна Ефтимова в сериите с 11,79 сек. Утре пък за първия си старт на 200 м ще застане Ивет Лалова, а от 20.30 часа е финалът в скока на височина на Мирела Демирева. Ямаецът Теджей Гейл поднесе голямата сензация във финала в скока на дължина. 23-годишният скачач направи отличен първия опит, когато се приземи на 8,46 м, а в четвъртия прелетя на 8,69 м и грабна златото. Олимпийският шампион от Рио 2016 Джеф Хендерсън (САЩ) остана втори с 8,39 м, а с бронза се окичи соченият за фаворит за титлата Хуан Мигел Ечевария (Куба) с 8,34 м. Етиопката с холандски паспорт Сифан Хасан триумфира в бягането на 10 000 м с време 30:17,62 мин. едва 5 месеца откакто дебютира в тази дисциплина.", "date": "2019.09.29", "title": "Американски триумф в мъжкия спринт в Доха"}
{"url": "https://www.monitor.bg:443/bg/a/view/otkriha-memoriala-na-dupnishkite-barikadi-ot-1997-godina-176592", "text": "Новият мемориал \"Дупнишки барикади - 1997 г.\", посветен на денонощните протести на дупничани през януари-февруари 1997 г., беше тържествено открит. Идеята и инициативата за изграждането на мемориала е на сдружението „Духът на Дупница“, като част от средствата са осигурени от дарители - около 250 дупничани са събрали 5000 лв. „Поколенията трябва да имат място, на което да се учат на демокрация. Дупница вече има свой мемориал, посветен на денонощните протести на дупничани“, обяви бившият шеф на ОбС – Дупница, Ивайло Константинов. Мемориалът е изграден в близост до стария паметник край ж.п. линията София - Кулата и главен път Е-79, който се оказа в продаден частен терен и затова се роди идеята за издигане на друг. „Вие тогава затворихте пътища, но отворихте магистрала – магистрала към европейска и натовска България. Магистралата, която дотогава бе само в мислите. След Дупница през 1997 година тя стана реалност“, заяви и евродепутатът Александър Йорданов, който бе официален гост на събитието. Пред присъстващите депутатът Спас Гърневски подчерта, че, не случайно, през 2000 г. Народното събрание обявява комунистическия режим за престъпен. „Всички трябва да сме заедно – да не се делим на крила, на бивши седесари, на бивши десебари и т.н. Всички трябва да застане под едно знаме, и то е знамето на свободна България и на Дупница, която поведе тази борба“, посочи Гърневски.", "date": "2019.09.29", "title": "Откриха мемориала на Дупнишките барикади от 1997 година"}
{"url": "https://www.monitor.bg:443/bg/a/view/lubovnici-padnaha-ot-balkon-po-vreme-na-seks-i-zaginaha-176676", "text": "Мъж и жена любовници загинали нелепо, докато правили секс на балкон на третия етаж в квартал Карапунго, Еквадор, пише в. \"Сън\". 28-годишната жена и 35-годишният й любовник се изплъзнали и паднали през парапета на балкона.  Намерили смъртта си върху намираща се по-долу тераса, казаха полицаи пред местните репортери в столицата Кито. Съсед открил злощастната двойка. Чул силен трясък и излязъл навън, за да види какво се е случило.  Загиналата жена  е майка на 8-годишно момиче, споделя неин роднина. ", "date": "2019.09.29", "title": "Любовници паднаха от балкон по време на секс и загинаха "}
{"url": "https://www.monitor.bg:443/bg/a/view/zapaliha-kolata-na-razsledvasht-policaj-v-sofija-176597", "text": "Запалиха колата на разследващ полицай в София. Това е вторият палеж в рамките само на година. Деянието е извършено около 5 часа тази сутрин, съобщи Нова ТВ. Щетите са материални. Колата е паркирана пред входа на блока на собствениците. Те са мъж и жена  -служители в системата на МВР. А синът им е репортер на телевизията Кристиян Попов. Той е първият, който разбира за случващото се. „Беше към 5 часа сутринта. Първо чух свистене. После видях в тавана ми отблясъци от огъня. Погледнах през прозореца и видях, че колата ни гори. Това е втора кола в рамките на година и половина. Веднага изтичах и започнахме да гасим с малки пожарогасители, но това е нищо, не можеш да го локализираш. Единствено може да го спреш за момент и той лумва отново. Бяхме се обадили на пожарната. Много бързо дойдоха. Може би 5 минути им трябваше. И още 5 да го загасят, но щетите са доста сериозни”, коментира Кристиян Попов. Той се надява деянието да не е свързано с неговата работа и тази на родителите му. А камера пред блока е заснела извършителя на палежа. Предишното посегателство върху автомобил на семейството все още не е разкрит.  Извършителят отново е заснет. Собствениците му смятат, че става дума за един и същи човек. От МВР обясниха, че тече разследване. Вероятно ще работят по всички версии за палежа.", "date": "2019.09.29", "title": "Запалиха колата на разследващ полицай в София"}
{"url": "https://www.monitor.bg:443/bg/a/view/propja-chovek-na-mafijata-v-neapol-176593", "text": "Арестуваният в Испания и екстрадиран в Италия трафикант на наркотици Алфредо Барасо се разприказва пред прокурорите в римския затвор „Ребибия“ и членовете на мафиотските кланове в Неапол се разтрепераха от страх и гняв. Защото шейсетгодишният Барасо е не само един от най-близките хора на Джузепе Сетола - супербоса на организираната престъпност под Везувий – „ла камора“. Пропелият мафиот открай време ръководел нелегалните доставки на кокаин от Пиенеите до северната част на Апенините и по-специално до богатата италианска област Ломбардия. А според запознати това било най-доходоносната далавера на „камората“, в която били замесени някои от нейните най-мощни кланове. Но ако се вярва на медиите в Рим и Милано, освен трафика на наркотици в няколко европейски страни за сметка на неаполитанската мафия, Алфредо Барасо най-вероятно ще разкрие на магистратите имената на подбудителите и извършителите на кървавата каспница през септември 2008 г. в намиращия се до Неапол град Кастел Волтурно. Тогава най-вероятно по заповед на Джузепе Сетола са убити осем души, начело със смятания за предател „каморист“ Антонио Чилиенто, като виновните за жестоката разправа все още не са предадени на правосъдието. Покаялият се престъпник освен това знаел много за внедрените от „камората“ нейни доверени лица в социалната и предприемаческа действителност на Северна Италия и по-специално на Ломбардия и нейната столица Милано – държавни и обществени институции, банки, индустриални компании и др. Единственото условие, което страдащият от различни патологии Барасо бил поставил на прокуратурата, било магистратите никога да не го „командироват“ в неаполитанския зандан „Поджореале“, защото независимо от засилената охрана там, той щял да бъде веднага убит от килъри на местната мафия.", "date": "2019.09.29", "title": "Пропя човек на мафията в Неапол "}
{"url": "https://www.monitor.bg:443/bg/a/view/princesata-na-jordanija-pristiga-dovechera-u-nas-176590", "text": "Нейно кралско височество Дана Фирас, принцеса на Йордания, пристига довечера на работно посещение у нас по покана на министър Николина Ангелкова, съобщиха от министерството на туризма. Нейно кралско височество е посланик на добра воля на ЮНЕСКО и председател на „Петра Нешанъл Тръст“, най-старата национална неправителствена организация в областта на опазването и съхраняването на наследството на Йордания. Миналата година тя стана първата жена и представител на Йордания, получила лична награда „Арабско наследство“. Принцесата на Йордания ще проведе и тематичен мастърклас пред посланици и членове на дипломатически мисии у нас, представители на туристическия бизнес, местната власт, академичната общност и неправителствени организации от сектора. По време на визитата София ще бъде домакин на международен форум, насочен към развитието на културния туризъм. Очаква се той да бъде открит от Нейно кралско височество и министър Ангелкова в понеделник (30 септември). Събитието се организира съвместно със Съвета на Европа. Работната програма предвижда тематични кръгли маси, на които експертите ще дискутират разработването на конкретни дестинации за насърчаване на културния туризъм. В програмата на принцеса Фирас са предвидени визити на емблематични туристически забележителности у нас. Във вторник тя и българският министър на туризма ще посетят Рилския манастир. Това ще е второто посещение на Нейно кралско височество в България по покана на българския министър на туризма. През 2016 г. председателят на „Петра Нешанъл Тръст“ участва в откриването на първия Конгрес на световните цивилизации и древния туризъм под егидата на Световната организация по туризъм (СОТ). Нейно кралско височество Дана Фирас, принцеса на Йордания, и министърът на туризма Николина Ангелкова ще открият в понеделник в София конференция на тема: “Нови културни маршрути в Дунавския регион”. Във форума ще участват министърът на културата Боил Банов и представители от Съвета на Европа. Програмата предвижда тематични кръгли маси, на които ще се дискутира разработването на конкретни дестинации за насърчаване на културния туризъм.", "date": "2019.09.29", "title": "Принцесата на Йордания пристига довечера у нас (ОБНОВЕНА)"}
{"url": "https://www.monitor.bg:443/bg/a/view/vtori-trup-sled-zverskata-katastrofa-prez-noshtta-v-plovdiv-176577", "text": "За втори труп – на 16-годишен тийнейджър, който също е жертва на жестоката катастрофа през нощта срещу неделя в Пловдив, съобщиха от полицията в града. Сигналът за мъртвото тяло на момчето бил получен на 112 в 11,15 часа на 29 септември. Трупът бил открит по поречието на река Марица, съвсем близо до катастрофата с блъсналия се в ел. стълб „Опел корса”. Той катастрофирал на кръстовището между булевардите „Марица” и „Източен” в 2 часа през нощта. При удара в стълба на място загинал 19-годишен пътник. Вторият пътник – също на 19 години, както и шофьорът, който пък е бил без книжка, били откарани в болница с линейка за оказване на спешна медицинска помощ. След като било открито тялото и на 16-годишния младеж, станало ясно, че и той е пътувал в злополучната кола. Неговата самоличност била установена, уточниха от полицията. Предполага се, че момчето е изпаднало при зверския удар на автомобила в стълба. Впоследствие оцелелите 19-годишни младежи, които се намират в болница в Пловдив, потвърдили пред разследващите, че в колата е имало и трети пътник, а именно – загиналото 16-годишно момче. Шофьорът на опела е без шофьорска книжка и в болницата му е била взета кръвна проба за проверка за алкохол и наркотици. В рамките на досъдебното производство предстои да се изясни от кого му е предоставен автомобила, уточниха от полицията.", "date": "2019.09.29", "title": "Втори труп след зверската катастрофа през нощта в Пловдив (СНИМКИ)"}
{"url": "https://www.monitor.bg:443/bg/a/view/metallica-spira-s-koncertite-176584", "text": "Най-влиятелната и печеливша метъл банда в света, основоположниците на траш стила, който само до преди месец взеха на абордаж цяла Европа – Metallica, изненадващо обявиха, че спират с концертите. За щастие временно. Но ще отменят всичките си планирани участия в Австралия и Нова Зеландия. Това те направиха с „бележка“ в официалния сайт на групата. Съобщението е подписано от трима от четиримата членове на Metallica, а именно – Ларс Улрих (барабани), Кърк Хамет (китара) и Роб Трухийо (бас). Причината за отменянето на цялото турне е проблемите на фронтмена Джеймс Хетфийлд. И момчетата не крият каква е истината.  съобщават музикантите. Те обещават, че ще намерят начин да направят концертите в Австралия и Нова Зеландия, веднага щом здравето на Папа Хет, както наричат Джеймс, позволи. „Отново, съжаляваме, че разочароваме толкова много от вас, особено нашите лоялни фенове, които често пътуват огромни разстояния, за да дойдат на наше шоу“, допълват Metallica. Билетите за всичките им дати вече могат да бъдат върнати, а парите за тях – напълно възстановени. Припомняме че, в началото на милениума Хетфийлд отново беше в център за рехабилитация в опит да пребори алкохолизма си. Той се възстанови и според приближените му дълги години не се беше доближавал до чашката. Това личеше и по отличната му форма, която демонстрира и на концертите у нас. В последните 2 години обаче дори феновете видяха промяната в Папа Хет, който отново отпусна външния си вид, но повечето го отдаваха на годините и умората. Не веднъж е признавал, че през 2000 г. жена му го е изгонила от къщи, изгубил е семейството си и е трябвало да живее сам, заради безобразното си държание, когато се напие. Именно страха да не изгуби семейството си е бил основна мотивация да се опита да преодолее зависимостта си. Преди да започне да се лекува: „Ходих на турнетата само за да обикалям стриптийз клубовете или да си намеря къде да пия. Да изляза на сцена беше на заден план, като че ли бях забравил какво е“, признава преди време пред списание „Форбс“.", "date": "2019.09.29", "title": "Metallica спира с концертите"}
{"url": "https://www.monitor.bg:443/bg/a/view/bili-ajlish-trygva-na-svetovno-turne-176596", "text": "Тийн сензацията Били Айлиш стяга куфарите за световно турне. Младата певица оповести, че ще стартира обиколката в подкрепа на дебютния си албум When We All Fall Asleep, Where Do We Go? през 2020 г. 17-годишната звезда ще забие първо в Маями на 9 март. В рамките на северноамериканската част от турнето Айлиш ще изнесе концерти във Филаделфия, Ню Йорк, Бостън, Детройт, Чикаго, Нашвил, Сейнт Луис, Денвър, Лос Анджелис, Сиатъл. Обиколката в Северна Америка ще приключи на 11 април с шоу във Ванкувър, Канада.  Между 25 май и 7 юни певицата ще изнесе концерти в Мексико, Бразилия, Аржентина, Чили и Колумбия.  Европейската част от турнето на Били Айлиш ще стартира на 9 юли с концерт в Испания. Младата изпълнителка ще гостува също в Португалия, Холандия, Германия, Италия, Франция, Белгия. Концертната й обиколка ще приключи с две изяви в лондонската зала O2 Арена на 26 и 27 юли, преди които Айлиш ще извие глас в Манчестър и Бирмингам.  Билетите за турнето на Били Айлиш ще бъдат пуснати в продажба в началото на октомври.", "date": "2019.09.29", "title": "Били Айлиш тръгва на световно турне"}
{"url": "https://www.monitor.bg:443/bg/a/view/boris-djonsyn-se-izvini-na-elizabet-vtora-za-zatvarjaneto-na-parlamenta-176588", "text": "Борис Джонсън лично се е извинил, че е поставил в неудобна позиция кралицата, като поиска тя да одобри незаконното спиране на работата на Камарата на общините. Кралски източници разкриха, че в домакинството на кралицата има огромно безпокойство относно решението на Джонсън да спре работата на парламента в продължение на пет седмици, дори преди Върховният съд да постанови миналата седмица, че е незаконно. По-рано този месец придворните измислиха начини да дистанцират монарха от политическата буря, която бушува по повод Брекзит на фона на опасенията, че Джонсън ще използва речта на кралицата като средство, за да предизвика общите избори. Премиерът се е обадил по телефона на кралицата във вторник, след като Върховният съд реши, че е сгрешил като е спрял парламента за пет седмици. Източник от \"Даулинг стрийт\" 10 потвърди: „Той се отправи към кралицата възможно най-бързо, за да каже колко съжалява.“ Това бе третият път, когато Джонсън се извини насаме за нещо, за което отказа да се извинява публично. Премиерът заяви в кабинета в четвъртък, че е \"грешка\" да се отхвърлят предупрежденията, че езикът му може да доведе до атаки срещу депутатите. Освен това той се извини, казвайки, че при независимото разследване за сексуално насилие над деца са изразходвани 60 милиона британски лири, когато през тази година се срещна с жертви на насилие от старото си училище, Ashdown House в Източен Съсекс. По-късно Джонсън заяви, че няма да подаде оставка, за да не се налага да удължава срока за Брекзит, който е в края на октомври, предаде Ройтерс. Джонсън е обещал да изведе Обединеното кралство от ЕС - със или без сделка, независимо, че парламентът гласува закон, изискващ от него да поиска отлагане на срока за напускане на съюза, ако законодателите не са одобрили евентуално споразумение.  В интервю за Би Би Си, запитан дали ще подаде оставка, за да не се налага да иска отлагане, Джонсън каза: \"Не. Поех задачата да ръководя партията и страната си в трудни времена и ще продължа да го правя. Убеден съм, че това е моя отговорност\".  В отговор на въпрос дали въпреки приетия закон остава възможността от твърд Брекзит, тоест без споразумение с ЕС, Джонсън заяви , че това е възможно. \"Да, можем да го направим\", каза той.  Германия е готова да даде поредна отсрочка на Великобритания за Брекзит при определени условия. \"Ако Великобритания се обърне с искане за удължаване на срока, ще го разгледаме в конструктивен тон\", заяви министърът на външните работи на Германия Хайко Маас. \"Имаме ясна цел - да постигнем съгласие с Великобритания\", коментира Маас в интервю за Welt am Sonntag.", "date": "2019.09.29", "title": "Борис Джонсън се извини на Елизабет Втора за затварянето на парламента "}
{"url": "https://www.monitor.bg:443/bg/a/view/venecija-objavi-vojna-na-kitaj-176582", "text": "Общинският съвет на Венеция реши на територията й да бъде забранена търговията с евтини облекла и некачествени сувенири, които са произведени в Китай. В мотивите на решението се подчертава, че всеки местен жител или пришълец, който реши да отвори търговски обект в града, трябва да работи задължително за прослава на неговото културно наследство. Целта на предприетата мярка според общинарите е Венеция да не изгуби „своята автентична идентичност“ и да бъде опазена за поколенията такава, каквато е – красива и уникална. Като начало решението обхваща най-посещаваните от милионите туристи зони – тези около прочутия площад „Сан Марко“ и моста „Риалто“. До шест месеца заповедта трябва да бъде изпълнена от всички тъдявашни собственици на бутици за дрехи, на книжарници, на изложбени зали, на антикварни и мебелни магазини, на бутици за бижута, скъпоценности и часовници, на ателиета за раставрация и търговия с произведения на изкуството, за типични местни занаятчийски стоки и предмети, на магазини за филателия или нумизматика, както и на лавки за сувенири. В същото време върху всяка стока трябва ясно да бъде написана къде е произведена и от кого, а витрините на търговските обекти да бъдат аранжирани с вкус като истински произведения на изкуството. В останалата част на града, която е извън посочените по-горе две зони, изпълнението на решението би трябвало да се случи до три години. Едновременно с обябяването на война на “Made in China” общинският съвет на Венеция реши в лагуната й да стане масово използването на лодки за разходка с електрическа тяга. Тъй като мощността им ще бъда малка, те ще могат да бъдат карани от местни жители и гости, които нямат изискваното разрешително за управление на морски плавателни съдове. Намерението на местните власти е с цел опазването на околната среда не след дълго електромотори да бъдат поставени на скутерите и корабчетата за градски транспорт, но никога на... гондолите! Намиращ се недалеч от Ватикана собственик на ресторант поиска от две японски девойчета да му платят за две чинии спагети с прясна риба, плюс бутилка минерална вода... 429,80 евро! По-точно храната и водата са е стрували на гостенките от страната на изгряващото слънце 349,80 евро, докато на 80 евро излиза начисленият им бакшиш. Естествено девойчетата платили астрономическата според тях сума, но след това се оплакали в посолството им в Рим, а то пък известило за случката полицията. Когато ченгетата поискали обяснение от собственика на кръчмата с касовата бележка в ръка, той отговорил, че всичко било законно и написано в ценоразписа на заведението. Защото японките си били поискали със спагетите прясна риба, а тя била премервана на килограм и доста скъпа. И тъй като никой не може да каже колко точно е тежала рибата, изписана само като пресолена цена в касовата бележка, то девойчетата ще получат срещу рекламацията си май само чаша студена вода. А кръчмарят се оказал дори ларж – поканил ги да му гостуват при следващото им идване в Рим, като този път той щял да ги почерпи. Собственикът на кръчмата край Ватикана \"Антико Кафе ди Марте\" е бил глобен от данъчните в Рим с 5000 евро, но не за надписаната сметка, а за заформения в касовата бележка як бакшиш извън общоприетите норми за популярното допълнително възнаграждение. ", "date": "2019.09.29", "title": "Венеция обяви война на китайските стоки "}
{"url": "https://www.monitor.bg:443/bg/a/view/predsrochen-vot-v-avstrija-176594", "text": "Гласуването на предсрочните парламентарни избори в Австрия започна в 6 ч. местно време (5 ч. по Гринуич) в неделя. Общо в Австрия ще работят над 10 100 избирателни секции. Повечето от тях ще бъдат отворени до 17 ч. (16 ч. по Гринуич), но в някои градове продължителността на работата им може да варира. Вътрешното министерство планира да представи първите предварителни резултати и данните за избирателната активност след затварянето на последните секции. За влизане в Националния съвет партиите трябва да спечелят най-малко 4 на сто от гласовете. Фаворит е Австрийската народна партия (АНП) на Себастиан Курц, като се очаква той да си върне канцлерския пост. До изборите се стигна след скандала с Хайнц Кристиан Щрахе, бившия лидер на Австрийската партия на свободата. Срещу него австрийската прокуратура потвърди, че води разследване за злоупотреба.  Арестуваният в понеделник и междувременно освободен от ареста бивш бодигард на Щрахе и шефката на бюрото му са заподозрени, че от години са осчетоводявали негови лични сметки като партийни, се казва в съобщението. Разследването се води от 18 септември. След подробните разпити на бодигарда и шефката на бюрото има подозрение, че тримата - Щрахе и неговите двама служители - са злоупотребили със сума, надвишаваща 5000 евро, което се санкционира от закона с лишаване от свобода до три години. Прокуратурата разполага с голям брой фактури, разследването продължава.  До момента не се разследват съпругата на Щрахе Филипа и генералният секретар на партията Харалд Вилимски. Разкритията от последните дни са предмет на оживени вътрешнопартийни дискусии. На 29 септември се свиква заседание на партийното ръководство, на което ще бъде разгледан \"случаят Щрахе\" и се очаква той да бъде изключен от партията.", "date": "2019.09.29", "title": "Предсрочен вот в Австрия"}
{"url": "https://www.monitor.bg:443/bg/a/view/televizoryt-ni-preporychva-kakvo-da-gledame-176585", "text": "При включване телевизорът ще ни препоръчва какви предавания и филми да гледаме, в зависимост от вкусовете ни. Такава възможност ще предлага новата услуга на A1 за интерактивна телевизия, която ще бъде пусната тази седмица. Потребителите ще имат достъп до над 200 канала, като ще могат да гледат не само това, което се излъчва в момента, но и сами да си избират съдържание. Това ще става с търсачка, в която се въвежда името на желаното от тях предаване, филм или сериал и всичко излъчвано с такаова заглавие по телвизиите през последната седмица ще излиза на екрана. Търсенето може да става не само по заглавие, но и по името на актьор например –след въвеждането му ще ни излизат всички филми, с негово участие, които са излъчвани последните 7 дни. В зависимост от това какво най-често гледаме, самият телвизор при включване ще ни насочва към предпочитано от нас съдържание. Освен до телевизионни продукции ще имаме достъп и до видео канали като youtube, NetFlix и др., както и до над 20 радиа. За пръв път в България ще бъдат пуснати и пет 4k канала. Платформата след време ще предлага и собствена „видеотека“ – възможност да се гледат нови филми на големите студиа от 3 до 6 месеца след свалянето им от кината. За тях обаче ще се плаща допълнително. В следващите години се очаква бурно развитие на иновативните услуги – т. нар. „интернет на нещата“. Потребителите на услугии от типа „умен дом“ например ще могат през телефона да контролират различни уреди, когато не са си вкъщи –да си пускат отоплението, климатика, охранителната система, дори да си поливат цветята. Този месец A1 ще въведе за пръв път и еSIM карта, първо за по-новите модели телефони.", "date": "2019.09.29", "title": "Телевизорът ни препоръчва какво да гледаме"}
{"url": "https://www.monitor.bg:443/bg/a/view/otkriha-zlatno-sykrovishte-pri-razkopki-na-drevnija-marcianopolis-176583", "text": "Златно монетно съкровище откриха археолози при проучването на древния град Марцианополис в землището на девненския квартал „Река Девня“, близо до Варна. Извадените от земята 12 златни монети са на император Теодосий II (408-450 г.) а 13-тата е на съпругата му Елич Евдокия. Те са били укрити при унищожаването на Марцианопол от хуните, обясни ръководителят на археологиеската експедиция, д-р Христо Кузов от Регионалния исторически музей във Варна. От няколко години държавата и Община Девня съвместно отпускат средства за разкопки в историко-археологическия резерват „Марцианополис“, като досега се проучваше инсулата (карето) западно от Музея на мозайките. Мястото, на което е открита сензационната находка, е ново и се намира в района на болницата. Община Девня вече създава организацията по поставянето на камери за видеонаблюдение и прожектори в района, за сигурността на съкровището, голяма част от което засега все още е под земята. „Трябват ни още средства, за да разширим разкопките. Държавата отпусна 19 000 лева, но те ще се окажат недостатъчни, защото се налага да продължим извънредно с археологическите проучвания“, каза д-р Кузов. Това е второто монетно съкровище, на което се натъкват археолозите в землището на кв. „Река Девня”. През 1929 година там случайно е открито едно от най-големите съкровища в историята на света. Тогава са изровени два големи глинени съда за съхранение на зърно, пълни с римски сребърни монети от I в.пр.Хр. до III в.  В съкровието имало над 100 000 сребърни римски монети (около 350 кг.), повечето от времето на Марк Антоний. Предполага се, че то е представлявало градската хазна на Марцианопол и е било укрито при разграбването и опожаряването на града от готите и карпите. Руините на древния град се намират под днешния град Девня, като най-ранните археологически разкопки са проведени от Хайнрих Хартл, професор във Виенския университет, Австрия. Той начертал и първия план на града. Част от сградите на Марцианополис са проучени от Карел Шкорпил. При археологическите разкопки тук са открити крепостни стени, некрополи, църкви, жилищни и обществени постройки, украсени с великолепни мозайки. Сред находките са два слънчеви часовника, които не само измервали времето, но посочвали зимното и лятното слънцестоене и равноденствието. Сред откритията на археолозите са подова мозайка с изображение на Горгона-Медуза. Мозайката „Сатир и Антиопа“ представя прелъстяването на нимфата Антиопа от бог Зевс. Сюжетът е изключително рядък сред мозайките, запазени от онова време. Римските и разнновизантийските мозайки, намерени при разкопките на Марцианополис, са изложени в Музея на мозайките в Девня.", "date": "2019.09.29", "title": "Откриха златно съкровище при разкопки на древния Марцианополис"}
{"url": "https://www.monitor.bg:443/bg/a/view/dyrjavnijat-departament-podnovi-razsledvaneto-po-deloto-sreshtu-hilari-176580", "text": "Държавният департамент на САЩ поднови разследването по делото, свързано с воденето чрез личен мейл сървър на официална кореспонденция от Хилари Клинтън, в качеството й на държавен секретар през 2009-2013 г., съобщи „Вашингтон пост“. По данни на изданието през последните седмици разследващите от Бюрото за дипломатическа сигурност (звено на Държавния департамент) са се свързали със 130 бивши и настоящи служители на Държавния департамент, които са били уведомени, че имейлите, които са изпратили преди няколко години, са получили със задна дата гриф за сигурност и сега представляват “потенциални нарушения на сигурността.” Отбелязва се, че разследващите са започнали да се свързват с бивши служители на агенцията по външни работи преди около 18 месеца, след което те са „прекратили усилията“, но отново са започнали работата си по случая миналия месец. Според публикацията подобно „вдигане на шум“ около случая представлява „нов фронт“, в който администрацията на Тръмп може да се изправи срещу обвинения в използване на власт срещу своите политически противници. Отбелязва се обаче, че хората, които сега са в полезрението на следователите, не са изправени пред наказателно преследване, но много от тях се опасяват, че резултатите от разследването биха могли да навредят на репутацията им. Държавният департамент заяви, че следва стандартния протокол в разследването, което започна при администрацията на Обама. “Това няма нищо общо с това кой е в Белия дом”, е заявил висш държавен служител.", "date": "2019.09.29", "title": "Държавният департамент поднови разследването по делото срещу Хилари"}
{"url": "https://www.monitor.bg:443/bg/a/view/vdigat-praga-na-bednost-s-15-leva-ot-dogodina-176569", "text": "От 1 януари 2020 г. линията на бедност да бъде 363 лева - това предвижда проект на постановление на Министерския съвет за определяне на линията на бедност, публикуван за обществено обсъждане на сайта на социалното министерство и на Портала за обществени консултации. Срокът за обсъждане на проекта е до 27 октомври. Линията на бедност през тази година е 348 лева. Предложеният нов размер за 2020 г. е с 4,3 на сто по-висок в сравнение с 2019 година. В доклада на социалния министър се посочва, че определянето на размера на линията на бедност за страната се извършва на основание на методиката, приета с постановление на Министерския съвет от 24 септември тази година. С определянето на линията на бедност от 363 лв. за 2020 г. финансовата подкрепа за хората с трайни увреждания ще бъде актуализирана и ще отговаря на динамично променящата се икономическа среда, се отбелязва още в доклада на социалния министър. От 1 януари 2019 г., с влизането в сила на Закона за хората с увреждания, се промени действащият до 31.12.2018 г. подход за определяне на размера на месечното финансово подпомагане на хората с трайни увреждания. Съгласно закона размерът на месечната финансовата подкрепа зависи от степента на увреждане и се определя и актуализира спрямо линията на бедност в България за съответната година, се припомня в частичната предварителна оценка на въздействието.  В нея пише още, че при размер на линията на бедност от 363 лв. средномесечно на човек от домакинство, под прага на бедност са 1 663 668 души.", "date": "2019.09.29", "title": "Вдигат прага на бедност с 15 лева от догодина"}
{"url": "https://www.monitor.bg:443/bg/a/view/episkopskata-bazilika-grejva-na-7-noemvri-176565", "text": "На 7 ноември т.г. Епископската базилика на Филипопол ще бъде открита в целия й блясък и великолепие, за да може всеки пловдивчанин и гост на града да се възхити на уникалните цветни мозайки от римско време. Дотогава екипът реставратори под ръководството на специалиста Елена Кантарева ще нанесат последните щрихи по възстановяването на 17-вековното цветно подово покритие. Римските мозайки от IV-VI век обхващат над 2000 кв. м и са експонирани на двата етажа на базиликата. Дори когато обектът бъде открит официално, ще останат да работят реставратори, тъй като обемът от мозайки е огромен и трябва да продължи да се поддържа. Това стана ясно преди дни, когато 23-ма посланици на чужди държави посетиха мащабния археологически обект за предпремиерно откриване. С помощта на 3D очила те се пренесоха в IV-VI век, за да успеят да „видят” как в действителност е изглеждала базиликата. Проектантите на мащабния археологически обект са помислили и за най-малките. За тях ще има интерактивен кът на втория етаж, в който едновременно ще могат да се забавляват 20 малчугани. „Ще има различни активности за децата. В Зоната на откривателя ще има тъч скрийнове, децата ще могат да редят мозайки. Заниманията за тях са съобразени със съвременните технологии, а съоръженията са така направени, че едно и също може да се ползва едновременно от две деца”, обяснява арх. Пламена Андонова от проектантския екип. Предвидено е и пространство за открити уроци, за обучение с микроскопи, за да могат малчуганите да видят структурата на различните камъни, с които са изградени мозайките. А те са естествено оцветени, така че на децата ще им бъде давана и информация за различните видове скали. Предвидена е и зона за по-големите деца, в която ще се провеждат открити уроци и обучения. По-големите ще бъдат на първото ниво до ателието на реставраторите, за да може, ако се налага, да комуникират директно със специалистите. Реставраторите ще работят в ателието си целогодишно. Причината е, че мозайките от римско време изискват много поддръжка и работата по тях ще продължи и след откриването. По мозайките на открито ще трябва да се почистват периодично фугите и да се укрепват. За проектантския екип на съвременната сграда, вдигната над базиликата, е било важно да се съобрази и с изисквания за отопление, вентилация и осветлението на мозайките. Целта е била да има разсеяна естествена светлина, да няма пряко ослънчаване, защото това може да повлияе върху цветовете на мозайките. А и не било добро възприемането им, когато има светлосенки върху тях, казват специалистите. Затова и единственият прозорец на второто ниво гледа към Католическата катедрала на север, обясняват от проектантския екип. „Като специалист ще ви кажа, че такава цветна мозайка направена от естествени камъни никъде не съм виждала по света. Цялата е направена с камъни от местен произход от територията на България”, обяснява и ръководителят на екипа реставратори Елена Кантарева. По време на реставрационните дейности били направени проучвания на мозаячните подове и било установено, че има не два, а три пода един върху друг. Първият и най-ранен е хоросанов и е много евтин. „Вероятно са използвали целия си ресурс, за да построят сградата и за да я пуснат да функционира, са положили този простичък хоросанов под. Когато е започнала да функционира базиликата, са полагали подове в различните й части. Затова най ранният ни под е в централния кораб, който е най важен от литургична гледна точка. Това е най-ранната ни мозайка. Тя е много по-едра като мащаб, докато другите са изключително многоцветни, за разлика от долния слой в южния кораб, където е най пищната като цвят мозайка”, казва Кантарева. В рамките на посещението на посланиците бе открита и паметна плоча за погребани на това място двама местни жители. През Средновековието част от терена на базиликата бил използван за некропол и между 10 и 14 век мястото било използвано за погребения.", "date": "2019.09.29", "title": "Епископската базилика грейва на 7 ноември"}
{"url": "https://www.monitor.bg:443/bg/a/view/revnivec-edva-ne-zakla-lubimata-si-176571", "text": "Ревнивец едва не е заклал жената, с която живее на семейни начала. Трагедията се е разиграла в петък следобед, когато в полицейското управление в гр. Септември се получил сигнал за намушкана с нож жена. Пристигналите на мястото екипи установили, че пострадалата е 36-годишната П.Г. от Пловдив. Тя била транспортирана с линейка в МБАЛ-Пазарджик с прободни рани в областта на корема и краката. В хода на разследването е установено, че П.Г. била при роднини в Септември, когато пристигнал мъжът, с когото живеела на семейни начала. 41-годишният М.М. от Пловдив дошъл в града до къщата на жената, но в изблик на ревност извадил нож и нанесъл няколко удара с него по тялото и. След това той се качил в автомобил и избягал. Пристигналите от местното полицейско управление криминалисти намерили ножа, с който нападателят посегнал на жената. Пострадалата споделила пред полицаите кой е мъжът, вдигнал нож срещу нея. Със съдействието на полицейски служители от ОДМВР-Пловдив нападателят е установен и задържан на територията на пловдивския квартал „Столипиново“. Той е докаран в ареста на Районното управление на МВР в Септември, а спрямо него се води дознание под наблюдението на прокуратурата.", "date": "2019.09.29", "title": "Ревнивец едва не закла любимата си"}
{"url": "https://www.monitor.bg:443/bg/a/view/vandali-objaviha-djoni-dep-za-falshiv-176575", "text": "Вандали оскверниха с надпис звездата на Джони Деп на прочутата Алея на славата в Холивуд. Неизвестните злосторници са надраскали думата „фалшив“, а под нея ругатни по адрес на Карибския пират. Според източници инцидентът най-вероятно е станал на 26 септември. Предполага се, че хулиганската постъпка е извършена от някой, който отдавна му има зъб. През последните години той затъна в съдебни дела с бившата си съпруга Амбър Хърд, която го обвини в побой и емоционално насилие. Деп също така се съдеше с мениджъри и юристи, които искаха да скъсат договорите си с него и да получат съответното обезщетение за това. Припомняме, че актьорът получи своята звезда още през 1999 г.", "date": "2019.09.29", "title": "Вандали обявиха Джони Деп за фалшив"}
{"url": "https://www.monitor.bg:443/bg/a/view/petima-postradaha-zaradi-otneto-predimstvo-176570", "text": "Петима са пострадали при пътен инцидент на кръстовището между пътищата Септември-Виноградец и Пазарджик-Ветрен. Сигнал за случилото се е получен следобед в събота Районното управление в Септември. Към мястото незабавно са изпратени дежурни автопатрули, екип на противопожарния участък в Септември и „Спешна помощ“. Оказало се, че 36-годишният А.С. от благоевградското село Бунцево, управлявайки „Опел“, отнел предимството на „Ситроен“ с водач Б.К.- 22г. от Ветрен. Последвал удар , при който са пострадали двамата шофьори и още трима пътници във френското возило. Те са транспортирани и настанени в МБАЛ-Пазарджик и УМБАЛ „Свети Георги“-Пловдив с различни травми и наранявания, но без опасност за живота.", "date": "2019.09.29", "title": "Петима пострадаха заради отнето предимство"}
{"url": "https://www.monitor.bg:443/bg/a/view/boeing-737-max-bil-samo-edin-datchik-na-sistemata-za-korekcija-na-poleta-176633", "text": "Екипът, разработил системата за корекции на полета MCAS за Boeing 737 Max, са я конструирали само с един датчик, пише днес Wall Street Journal. Изданието припомня, че въпросната система стана причина за двете трагични катастрофи с машина от този модел в Индонезия и Етиопия. Преди това за същия модел, но за военен самолет - танкер, за зареждане на други самолети във въздуха, системата е била с повече сензори и с ограничаване на възможностите автоматично изместване носа на машината. Според експерт, дал мнение за изданието, това е било направено именно за да се избегне непредсказуемо поведение и рисковете пилотът да изгуби управлението на самолета. От Boeing са отказали да коментират написаното и причините за монтирането на различни системи за управление на пътническите и военни модификации на Boeing 737 Max.", "date": "2019.09.29", "title": "Boeing 737 Max бил само един датчик на системата за корекция на полета"}
{"url": "https://www.monitor.bg:443/bg/a/view/ryjdivi-pironi-debnat-deca-na-pyrzalka-v-sevlievo-176586", "text": "Опасни ръждиви пирони дебнат деца върху една от пързалките в севлиевския парк Казармите. Затова алармира в социалните мрежи родителката Меги Тушева. „Не ми се мисли какво можеше да причинят на децата ми. Бъдете внимателни, просто няма кой друг. Далеч съм от мисълта, че отговорните хора ще се самосезират от фейсбук”, пише в поста си г-жа Тушева, като прилага снимки на опасното детско съоръжение. „Това са от новите, лицензираните съоръжения, дето струват по около 2500 лв. и имат живот точно пет години. Всяка община е длъжна да сключи договор с контролираща състоянието на уредите фирма, която да извършва по два оглед годишно и да изготвя доклади. У нас, в България, лицензираните за това фирми са точно две. А един доклад струва 300 лв. В повечето случаи в бюджета на едно населено място няма и 3 лева за поддържката им”, обяснява кметът на великотърновското Ново село Христо Христов. „Тук не става дума за вандализъм, а за изключително ниско качество на сглобката. Кой в днено време ще използва пирони за детско съоръжения”, пита друг от потребителите на социалната мрежа. Повечето от прочелите поста апелират към ръководството на община Севлиево да се сезира и незабавно да извърши ремонт като премахне опасните за здравето и дори за живота на малчуганите ръждиви пирони от детското съоръжение.", "date": "2019.09.29", "title": "Ръждиви пирони дебнат  деца на пързалка в Севлиево"}
{"url": "https://www.monitor.bg:443/bg/a/view/fandykova-ne-davam-neizpylnimi-obeshtanija-176578", "text": "Промяната на града става не с думи, а с действия, неизпълними обещания не давам. Това обяви кметът на София Йорданка Фандъкова при откриването на предизборната кампания за местния вот на ГЕРБ-СДС. От коалицията избраха да тръгнат към изборите от НДК с мотото \"Променяме града не с думи, а с работа\". Фандъкова представи екипа на който ще заложи, ако спечели изборите за четвърти път, както и новите лица в листата за общински съветници. “Всички казват, че тези избори са различни, защото са голяма битка за власт, за мен не са такива, а състезание за идеи и проекти. Заставам пред всички с лицето и биографията”, обяви Фандъкова и допълни, че трябва ясна визия за това в каква посока трябва да се развива София. Кметът изтъкна, че столицата има голям шанс да привлече стратегически инвеститор във високо технологичното производство, визирайки най-вероятно интереса на корейска фирма да инвестира 1,5 млрд. евро в завод за батерии за електрически коли, за който стана ясно при посещението на премиера Бойко Борисов в Южна Корея. Сред приоритетите, които залага в програмата си за развитието на София са по-добра градска среда с акцент върху кварталите, разширяване на зелените пространства, метрото, строителството на ясли, повече електронни услуги за бизнеса и гражданите, изграждане на буферни паркинги, както и повече пространства за спорт. Образованието е сред основните теми в програмата на Фандъкова като разкри, че ще предложат училищен кампус, в който престижни международни училища и университети да отворят филиали. Като гордост Фандъкова посочи метрото и заяви, че вече са готови и с разширението на подземната железница към „Слатина“, „Левски“, „Люлин“ и Южната дъга, ще бъде проектирани и трасетата към „Илиянци“ и Студентски град. Възстановяването на Драгалевския и Княжеския лифт също сред приоритетите на ГЕРБ-СДС. Кметът на столицата се върна назад във времето и изтъкна, че преди 10 години София бил спрял град, който преминавал от криза в криза. „София беше обградена от хиляди бали боклук, чийто мирис задушаваше половината град. 40-годишните червени Икаруси бяха столичният градски транспорт, а метрото беше 9 км от центъра до „Обеля“, каза Фандъкова и изрази радост, че тези неща днес не се помнят. Вицепремиерът Томислав Дончев се обърна към ГЕРБ-София с думите, че трябва да бъдат по-добри с всеки изминал ден. Също така заяви, че трябва да бъдат и дръзки в идеите си за развиване на образованието и високите технологии. „Различни кандидати ще ви се усмихват. Едни ще ви показват прически, други ще ви гледат с честни очи и ще ви говорят, говорят. Някои и ще ви плашат. Думите са важни, но важно е човек да може и то не когато е лесно, а когато е трудно. Всичко, което се случи последните години, се случи трудно. Най–важен днес е човекът – колко е добър, колко е силен и колко е истински. Човекът госпожа Фандъкова“, заяви вицепремиерът. Специални видеообръщания изпратиха шефът на ЕНП Жозеф Дол, както и генералния секретар на партията Антонио Лопез. В обръщението си Дол посочи, че София е най-проспериращия град в България. Лопез пък изтъкна, че успешно изпълнените проекти са превърнали София в модерна европейска столица. В откриването на предизборната компания се включиха освен всичките кандидати на ГЕРБ-СДС за общински съветници, настоящи районни кметове, депутати, спортисти, музиканти и артисти.", "date": "2019.09.29", "title": "Фандъкова: Не давам неизпълними обещания (ОБНОВЕНА+СНИМКИ)"}
{"url": "https://www.monitor.bg:443/bg/a/view/papamobil-i-dyrvena-kola-defiliraha-na-retro-avtomobilen-parad-v-lukovit-176572", "text": "Първи етно парад на ретро автомобили се проведе в Луковит. Негови организатори са клубовете БАК Ретро , \"Авто-мото ретро клуб Хан Кубрат\" гр.Кубрат и „РОДИНА БГ” гр. Луковит. В парада участваха над 50 стари, но изключително интересни автомобили, които приковаха вниманието на присъстващите и ги оставиха без дъх. Един от най-уникалните автомобили е на представителя на домакините, Ачо Йорданов от Луковит. „Звярът” е конструиран от части на различни леки и товарни автомобили, сред които има дори и такива на комбайни. Корпусът му е дървен, но въпреки това, за учудване на всички, автомобилът се движи. Друг интересен експонат е един уникален „Фиат”, който е бил любим автомобил на италианските президенти и някои от папите в Рим. Машината е с трапецовидна форма и някои части в нея са от „Ферари”. Задвижва се с четирицилиндров двигател и е на 104 хил. км. разполага с четири дискови спирачки и е по-сигурна от много съвременни луксозни автомобили. Купувана е през социализма от кореком и сега е собственост на реставратора на автомобили Михаил Казанджиев. Вниманието сред участниците в ретро парада привлича и волгата Анюшка на Христо Антонов, председател на Ретро клуб „Кубрат”. Колата е с форма на акула и носи името на съпругата на собственика. „Имам на този свят две неща, които са най-ценни за мен. Това са жената и колата и затова и двете носят едно и също име”, споделя Христо. С четириколесната Анюшка той е печелил много награди от участи и паради, сред които е и най-скъпата и ценна за него, за най-автентичен автомобил. З разлика от други паради, в които участват само социалистически коли, в етно ретро парада в Луковит, един до друг „дефилираха” представители на социалистическата и капиталистическата автомобилна индустрия. Сред участващите автомобили можеха да се видят: „москвичи”, „фордове”, „волги” и „крайслери”. След като се събраха в района край пещерата Проходна автомобилите преминаха през града. След което се върнаха отново на открито сред природата, където се проведе и празникът, съпроводен освен от миризма на бензин и от много народни песни и танци. Мероприятието бе съпроводено и от представяне и демонстрация на традиционни български занаяти.", "date": "2019.09.29", "title": "Папамобил и дървена кола дефилираха  на ретро автомобилен парад в Луковит"}
{"url": "https://www.monitor.bg:443/bg/a/view/adrian-andreev-na-final-v-teksas-176562", "text": "Адриан Андреев се класира за финала на турнира по тенис на твърди кортове в Харлинген, щата Тексас с награден фонд 25 хиляди долара.  18-годишният българин, който започна от квалификациите, записа шеста поредна двусетова победа, като разгроми американеца Алекс Рибаков с 6:3, 6:1 за 76 минути игра. В спор за първата си титла от турнир на ITF за мъже Андреев ще играе срещу друг американец Нанда Говинд. До момента Адриан заработи 12 точки за световната ранглиста.", "date": "2019.09.29", "title": "Адриан Андреев на финал в Тексас"}
{"url": "https://www.monitor.bg:443/bg/a/view/majkyl-shijn-gushna-vtoro-176573", "text": "Британският актьор Майкъл Шийн стана татко за втори път. Щастливата новина беше потвърдена от неговия баща Мейрик. Той разкри, че Шийн и съпругата му - шведската телевизионна водеща Анна Лундберг, са посрещнали на бял свят дъщеричка. коментира Мейрик Шийн. За звездата от хитовия сериал „Добри поличби“ това е второ дете. Той има 20-годишна щерка Лили Мо, плод от любовта му с британската актриса Кейт Бекинсейл. Анна Лундберг е с 25 години по-млада от своята половинка. За романса между нея и актьора стана известно през май, когато двамата го обявиха в социалните мрежи. През юли Шийн съобщи в Туитър, че скоро ще стане баща.", "date": "2019.09.29", "title": "Майкъл Шийн гушна второ "}
{"url": "https://www.monitor.bg:443/bg/a/view/popeto-nakaza-dinamo-moskva-176564", "text": "Капитанът на националния отбор на България Ивелин Попов отбеляза своя първи гол за сезона в Премиер лига. Попето, който изигра пълни 90 минути и получи жълт картон за тима си \"Ростов\", беше в основната на успеха с 3:0 над \"Динамо\" (Москва) от 11-ия кръг на първенството.  31-годишният българин беше точен със силен шут в 25-ата минута, отбелязвайки красиво попадение. Столичанинът засече хубаво центриране отляво и не остави шансове на вратаря Игор Лешчук.  Второто попадение за \"жълтите\" пък вкара голмайсторът на тима Елдор Шомуродов, който пое топката с глава и от малък ъгъл се разписа за девети път през сезона от 11 срещи. Третият гол на \"Ростов Арена\" падна в 83-ата минута след удар с глава на Бактийор Зайнутдинов, който влезе няколко секунди по-рано и отбеляза дебютното си попадение за клуба. Преди това в 66-ата минута Заурбек Плиев от Динамо беше изгонен, а Попов можеше да се разпише за втори път, но нямаше късмет, тъй като стражът на гостите изби топката в краката му. Родният футболист за пореден път беше част от халфовата линия на Ростов, като игра предимно отдясно на полузащитата в схемата 4-3-3, но след почивката често действаше отляво и в центъра. Попов, който започна седмицата без гол през сезона, отбеляза две попадения. Първо се разписа за Купата на Русия в 1/16-финала срещу Мордавия (Саранск) - 2:0, а след това се отпуши и в първеството срещу Динамо. Интересното е, че именно московският Динамо направи всичко възможно, за да привлече Ивелин Попов през зимата, когато се раздели със Спартак (Москва). Попадението е второ за трикратния носител на наградата \"Футболист на годината\" в България с екипа на Ростов за първенство. Предното му попадение донесе успеха на Ростов над шампиона Зенит (1:0) в края на миналия сезон.   Седмият успех за играчите на Ростов изкачи тича на върха в класирането с шампионата Зенит, като и двата тима имат по 23 точки, но играчите от Санкт Петербург по-късно имат гостуване на Локомотив (Москва). След срещата треньорът на Ростов Валерий Карпин представи на публиката новото попълнение Павел Мамаев, който ще играе с №10 в отбора на Попов. Бившият национал на Русия напусна Краснодар и подписа с \"жълтите\". Динамо (Москва) пък продължи негативната си серия през този сезон. Това бе пета загуба за столичани и четвърти пореден мач без успех за Жоазиньо и компания. Именно бразилецът пък пропусна най-чистото положение за гостите.", "date": "2019.09.29", "title": "Попето наказа \"Динамо\" (Москва)  "}
{"url": "https://www.monitor.bg:443/bg/a/view/svaliha-maskata-na-dimo-aleksiev-176574", "text": "Актьорът Димо Алексиев напусна шоуто „Маскираният певец“. Оказа се, че звездата от медицинската сага „Откраднат живот“ се крие зад доспехите на Рицарят в предаването. Успешното изпълнение на хита на „Уикеда“ - „А ние с Боби двамата пием кафе“ не успя да му осигури място на сцената на занапред. Името му досега не бе свързвано с близо 100-килограмовите рицарски доспехи, като феновете предполагаха, че това е колегата на Алексиев Калин Врачански. Димо определи участието си като предизвикателство, особено когато е трябвало да оправдава отсъствията си от вкъщи. „Беше изключително трудно да опазя тайната, особено от жена ми. Искам да пожелая успех на всички останали маски“, сподели той минути след като маската му падна.", "date": "2019.09.29", "title": "Свалиха маската на Димо Алексиев"}
{"url": "https://www.monitor.bg:443/bg/a/view/za-drevnite-shisheta-za-bebeta-nauchnija-institut-za-dobroto-pol-kojto-synuva-djon-i-se-usmihva-svatba-na-20-fevruari-germaneca-kojto-gasi-dvigatel-s-bira-i-za-polzata-ot-golemite-krachki-stihove-na-lubomir-levchev-176369", "text": "Една от последните ни недели, тъжна, тъжна. Ето някои от новините из „Този шарен свят“. Керамични съдове, някои от които изработени в причудливи форми, са били използвани преди хилядолетия като шишета за хранене на бебета с животинско мляко, предаде Ройтерс, позовавайки се на публикация в сп. \"Нейчър\". Авторите на настоящото изследване предлагат интригуващ поглед как и с какво са били хранени пеленачетата в праисторически времена. Археолозите съобщават, че са потвърдили предназначението на въпросните керамични съдове, намерени при разкопки на детски гробове в Германия, откривайки в три от тях химически следи от животинско мляко - краве, овче, козе. Най-старият от трите съда, описани в изследването, е изработен между 2800 и 3200 години през бронзовата епоха. На този морбиден фон стана ясно, че да помогнеш на колега, да се погрижиш за възрастен съсед, да пропуснеш кола в задръстване - всички тези прояви на добронамереност вече ще се изследват научно от Института за добротата. Той бе открит като филиал на Университета в Калифорния в Лос Анджелис. В прессъобщение висшето учебно заведение уточни, че новата структура ще възприеме интердисциплинарен подход при изучаването на добротата през призмата на еволюцията, биологията, психологията, икономиката, културата и социологията.  Новосъздаденият институт ще търси отговор на въпроса защо добротата, която е заложена във всеки един от нас, е толкова рядко явление в съвременния свят. Научни изследвания установиха по безспорен начин, че постъпки, свързани с добротата, имат благотворно влияние върху физическото и психичното здраве на извършителите, припомня агенцията. Така че знаете какво да правите, надявам се. Не и каквото това женище. Млада аржентинка беше осъдена на 13 години  затвор за опит за убийство, след като отрязала пениса  на любовника си с лозарска ножица. Двадесет и осем годишната архитекта Бренда Баратини беше призната за виновна от съдебен състав в град Кордоба. \"Съжалявам за постъпката си, не съм искала да убивам никого. Пропилях живота си, искам да продължа нормалното си съществуване!\", проплака подсъдимата, преди да чуе произнасянето на присъдата. По време на процеса младата жена призна, че искала да отмъсти на партньора си, но не и да го убие. Той се отнесъл към нея като с трофей и споделил интимни видеозаписи с нея със свои приятели. \"Това разсипа живота и кариерата ми!\", довери Бренда Баратини. Адвокатът й Иван Сирони ще обжалва присъдата. \"Никога досега в историята на аржентинското правосъдие не е имало присъда за опит за убийство заради нараняване на пенис!\", заяви юристът. Потърпевшият Серджо Ф. свидетелства, че Бренда му поставила капан на 25 ноември 2015 година. Тя привързала очите му като за еротична игра, преди да използва лозарската ножица. Серджо успял да напусне апартамента на любовницата си с помощта на съседите, въпреки че изгубил много кръв. Стига морбидности. Бившият член на \"Бийтълс\" Пол Маккартни редовно бил спохождан в сънищата си от другия участник в Ливърпулската четворка, убития през 1980 г. Джон Ленън, пише Контактмюзик. Тези свои видения сър Пол сподели в \"Късното шоу\" на Стивън Колбер. \"След като сме имали през годините толкова силна и дълбока връзка, това е естествено. Обичам, когато някои хора ме спохождат в сънищата ми. Сънувам и групите, в които съм свирил, но тези сънища винаги са смахнати. Но когато ми се привиди Джон, сънят ми е хубав!\" Слава на любовта. Професионалната астроложка Каролин Фокнър твърди, че 20 февруари е най-добрият ден за сватба през 2020 г. заради съчетанието на нумерологията с подреждането на планетите, съобщи в. \"Дейли мел\". В нумерологията двойката означава решимост и сила, а в астрологията числото две е подчинено на Венера - богинята на любовта и красотата. На 20 февруари 2020 г. Сатурн, Юпитер, Плутон, Марс и Луната ще са в един знак. Това означава \"силно обвързване, емоционална стабилност и реализиране на свещен съюз\". Комбинацията от Водолей и Юпитер се появява за първи път от 60-те години на миналия век. Според Каролин Фокнър 2020 г. е година за продължаване напред.  \"Сатурн е в присъщия му знак Козирог от 2017 г., което ни караше да преразглеждаме аспекти от живота си, изискващи много усилия, и да влагаме енергия само в хора и ангажименти, които са в синхрон с най-дълбоката ни природа, или душата ни, ако предпочитате - каза Каролин Фокнър. - Сатурн преминава в идеалистичния и напредничав знак Водолей през 2020 г., където ще е и Юпитер. Комбинацията се появява за първи път от 60-те години на миналия век, които бяха време на любов, равенство и свобода, свобода да обичаш\". \"Затова двойките, устояли на трудния от астрологическа гледна точка двугодишен период и запазили решимостта си да се свържат, не само ще се справят с трудностите, но и ще се развиват заедно, умствено и духовно\" - добави тя.  Към тази дата вече и без това има повишен интерес за сватби.  2020 г. е и високосна. По традиция тогава дамите могат да правят предложения за женитба. Ето и мъжка новина. Германски шофьор загаси пламналия двигател на автомобила си с бира. Мъжът се движел по магистрала близо до гр. Хьосбах в Бавария, когато му замирисало странно. Той спрял автомобила и видял пламък под капака. Тогава бързо извадил бутилки с бира от багажника си и загасил пожара. Когато пристигнала пожарната, огън вече нямало. Междувременно стана ясно, че мъжете, които правят малки крачки, са с 40% по-застрашени от еректилна дисфункция, защото тазовите им мускули са по-слаби. Японски учени измериха колко са дълги крачките на доброволци, както и колко вдигат краката си, докато вървят. Мъжете с по-малки крачки се оказали по-често засегнати от импотентност, отколкото с по-големите. \"Силата на мускулите и гъвкавостта на таза и краката са ключови фактори за еректилната дисфункция\" - каза ръководителят на изследването д-р Шинго Хатакейама от университета в Хиросаки. Учените са работили със 324 мъже, като са измерили дължината на стъпките им и са ги оценили по петстепенен международен индекс за еректилна дисфункция. \"Крачките може да са в съотношение със силата и либидото, а оттам и с тестостерона, от който зависи сексуалната функция - каза проф. Радаж Персад от Бристол, който не е участвал в изследването. - По-големите крачки вероятно съответстват на по-добра функция на кръвоносните съдове или на по-голяма сексуална увереност. Движението е много по-добро за секса от заседналия начин на живот\".  Еректилната дисфункция много често се причинява от стрес, умора, безпокойство или злоупотреба с алкохол. Сред рисковите фактори за нея е и намалената физическа активност. Сега да продължим с тъгата си. Любомир Левчев почина тази седмица. Нека духът му намери покой! Ето някои негови стихотворения, един от най-добрите наши поети изобщо. За първи път публикувам повече от една творба на автор. Каквото и да прочетете негово, няма да е загуба.   Аз, който не избягах от Помпей Смъртта е тайнство. Страх… Но край – едва ли. Земната люлка в пустотата ме люлей. И чувам сферите кристалните сигнали аз, който не избягах от Помпей. Преди разкопките да ме разкрият свит като ембрион, тих, вкаменен аз просто устоях срещу стихиите. И забравимото се вкопчи в мен. Аз гледах как вий бягате надолу към лодки и спасителни лъжи. Окрали храмовете, вий се молехте грехът на чужда памет да тежи. Човеци. Зверове… Изчезна всичко. Как хубав бе пустинният Помпей! При мен останаха две-три тревички. И слава допълзя като злодей. Смениха Бог. Проучиха Вулкана. Градът развратен станал е музей. И само аз при себе си останах аз, който не избягах от Помпей.   Стиховидение Живея със своя убиец в един и същи кръг, в един и същи час… И той нарича този свят – свой. И аз… Сега седиме – тримата с лъжата. Тя ни прегръща като обща любовница. Налива нашите чаши… – Наздраве! казва моят убиец. Очите му сияят като огромни диаманти. Една сълзица се отчупва и пада в питието… – Наздраве! – казвам аз. И пия. Ала усешам как това вино изтича от раната, как лепне по гърдите ми и как на ризата ми се явява като червено привидение… Убиецът ме гледа ужасен. Той почва да крещи, че няма въздух. Той моли мен за глътка състрадание. И гали моята изгниваща ръка. Аз се заклевам, че не ме боли. Лъжата се усмихва снизходително. А онзи слуша вцепенен. – И още – казвам аз, –­ смъртта изобщо не е страшна. Страшното е да те предаде приятел –­ много чист, кристално чист и светъл… Удоволствието да губиш Забравих си очилата в миналата епоха. И не ми се връща да си ги взема… – Тук свършва цялото стихотворение – ми казват младите. А аз упорствам безсмислено: – Не! Може би тук свършвам аз, но текстът продължава. И почва моето видение разлъчно. Забравих си очилата в миналата епоха. И не ми се връща да си ги взема. Толкова не ми се връща, че предпочитам да се скитам полусляп. По-добре да падам по паважи и по стълбища, отколкото да виждам жалкото падение навсякъде. Чувам падат някакви стотинки в падналата шапка на мечтата. Ще платя на падащия дъжд, за да плаче вместо мен където трябва. Аз не мога. Даже и да исках. Ще платя на вятъра да движи облаците и миражите, защото… Аз се уморих. Не виждам вече нито облаците, нито образите скрити в тях. Просто си забравих очилата. А и те са ме забравили. Това е краят.   Из \"Утринна слава\" ....... Изминала е вече цяла ера, откакто под дъжда вървяхме вчера.", "date": "2019.09.29", "title": "За древните шишета за бебета, научния институт за доброто, Пол, който сънува Джон и се усмихва, сватба на 20 февруари, германеца, който гаси двигател с бира и за ползата от големите крачки (+ Стихове на Любомир Левчев)"}
{"url": "https://www.monitor.bg:443/bg/a/view/mladej-bez-knijka-ubi-vrystnik-176561", "text": "Младеж на 19 години без свидетелство за управление уби на място свой връстник, съобщиха от полицията в Пловдив. Жестоката катастрофа станала в Пловдив около 2 часа през нощта на 29 септември т.г. Тогава на 112 бил подаден сигнал за блъснал се в електрически стълб до шосето „Опел Корса”. Това е станало на кръстовището между булевардите „Марица” и „Източен”. При удара на място загинал единият от пътниците в корсата – младеж на 19г. Други шофьори, които минути след кървавото птп са минали оттам, разказват в социалните мрежи, че загиналият бил изхвърчал на около 10 метра от колата. Ударът бил толкова силен, че корсата била отсякла електрическия стълб.  Вторият от пътуващите в колата с шофьор без книжка бил откаран в болница за оказване на спешна медицинска помощ. Шофьорът също оцелял и с линейка бил закаран в здравно заведение за прегледи и евентуално лечение. На водача била взета кръвна проба за алкохол и наркотици, съобщиха от полицията в Пловдив. По случая било образувано досъдебно производство. Снимката е илюстративна", "date": "2019.09.29", "title": "Младеж без книжка уби връстник"}
{"url": "https://www.monitor.bg:443/bg/a/view/batman-bdi-nad-gotym-veche-80-godini-176379", "text": "Годината е 1939-а. Стотици любители на комиксите разгръщат жадно страниците на брой 27 на Detective Comics и историята „Случаят на Химичния синдикат“, за да се запознаят с един от най-известните супергерои към днешна дата. Разбира се, става въпрос за Батман. Малки и големи знаят, че под черния костюм се крие Брус Уейн – милиардер и алтруист от Готъм, който търси справедливост след убийството на родителите си. Той няма свръхестествени способности, за разлика от други свои „колеги“ като Супермен и Светкавицата. Но интелектът, уменията му в бойните изкуства и високотехнологичните му приспособления го изстрелват в А-листата на Лигата на справедливостта. „Родители“ на Батман са Боб Кейн и Бил Фингър, а вдъхновение те получават след огромния успех на „Супермен“ в края на 30-те години на миналия век. „Кейн имаше идея за персонаж, наречен Батман и каза, че би искал да видя рисунките. Отидох до дома му и той беше нарисувал герой, който много приличаше на Супермен, но с някакъв вид червеникави чорапогащи, мисля, че ботуши... без ръкавици... с малка лицева маска, държащ се на въже. И под него имаше надпис БАТМАН“, разказва отдавна в интервю Фингър, който предлага визията да се обогати с качулка и ръкавици. Той взима името Брус от шотландския патриот Робърт Брус. Измислянето на фамилия се явява по-трудно за Фингър, който отначало е обмислял Адамс и Ханкок, но се е сетил за офицера Антъни Уейн и така героят е почти завършен. Особено влияние оказва и популярната култура по онова време. Кейн черпи идеи от филмите „Знакът на Зоро“ (1920) и „Шепотите на прилепите“ (1930) в създаването на иконографията, свързана с героя, докато Фингър се вдъхновява от Док Савидж, Сянката и Шерлок Холмс в изобразяването на Батман като усъвършенстван детектив и учен. Година след раждането на персонажа Фингър решава, че той се нуждае от „свой Уотсън“ и така се появява Робин. С този ход продажбите скачат почти двойно, а „хлапетата помощници“ започват да се появяват в редица комикси. Това всъщност води до критики. Комиксовата индустрия започва да бъде подробно изследвана след издаването на книгата на психолога Фредрик Уъртам „Прелъстяването на невинните“ през 1954 г. Тезата му е, че Освен това мнението му води до ожесточени полемики относно хомосексуалните отенъци във връзката на Батман и Робин. В края на 50-те историите за Батман постепенно се ориентират повече към научната фантастика и са въведени нови персонажи като Жената прилеп, Бат Хрътката и Бат Нещото. Приключенията на супергероя често включват свръхестествени трансформации или чудати космически извънземни. В следващото десетилетие Батман дебютира и като член на прочутата Лига на справедливостта. Лимитираната поредица на Франк Милър от 1986 г. „Батман: Черният рицар се завръща“, която разказва историята на 50-годишния Брус Уейн, бележи огромен финансов успех и се превръща в един от най-забележителни стандарти на комикс средата. Комиксите за Батман получават значително внимание и през 88-а, когато DC Comics създават телефон с номер 900, за да могат читателите да се обаждат и да гласуват дали Джейсън Тод (вторият Робин) да живее или да умре. Те избират кончината на Джейсън с незначителната разлика от 28 гласа. От 2006 година насам постоянните писатели на \"Батман“ и Detective Comics са Грант Морисън и Пол Дини. Работата на Морисън кулминира с поредицата „Почивай в мир“, изправяща Батман срещу злодейската организация „Черната ръкавица“, чиято цел е да докара героя до лудост. През 2009-а Джъд Уиник се завръща към писането за „Батман“, докато Грант Морисън получава собствена поредица - „Батман и Робин“. Не е изненада, че Батман се появява в редица филми и телевизионни продукти. в черно-бялата филмова поредица „Батман“ от 1943 година. Там се появява и Робин, изигран от Дълглас Крофт. Двамата са тайни агенти, които се опитват да предотвратят саботажа на своя колега от Япония д-р Дака. Сред най-известните актьори, скочили в костюма на Черния рицар, са Адам Уест, Джордж Клуни, Крисчън Бейл и Бен Афлек, като последният е сред най-критикуваните от феновете. Хитов е и сериалът „Готъм“, който обаче се върти около приключенията на комисар Джим Гордън. Неговата значка слага звездата от „Ориндж Каунти“ Бенджамин Маккензи. В поредицата Брус е още дете, което тепърва се учи да оцелява под зоркия поглед на иконома си Алфред. Звездата от вампирската сага „Здрач“ Робърт Патинсън наследи наметалото на Батман от Афлек и ще се появи в предстоящата лента за героя. Режисьор на филма ще бъде Мат Рийвс („Чудовището“, „Зората на планетата на маймуните“), а новото заглавие за Брус Уейн се очаква да изгрее на големите екрани на 25 юни 2021 г.", "date": "2019.09.29", "title": "Батман бди над Готъм вече 80 години"}
{"url": "https://www.monitor.bg:443/bg/a/view/ljato-v-kraja-na-septemvri-176557", "text": "Днес ще бъде предимно слънчево. Ще духа слаб, в Дунавската равнина до умерен северозападен вятър. Ще е топло с максимални температури между 25 и 30 градуса. По Черноморието ще бъде предимно слънчево. Ще духа слаб до умерен вятър от юг-югозапад. Максимална температура на въздуха 23-28. Температурата на морската вода е 21-23 градуса. Вълнението на морето най-често ще бъде 1-2 бала. В планините също ще е предимно слънчево, след обяд с временни увеличения на облачността. Ще духа слаб, по високите и открити части умерен вятър от запад-северозапад. Максимална температура на височина 1200 метра - около 20, на 2000 метра - около 12 градуса. В началото на следващата седмица ще бъде предимно слънчево и топло за края на септември и началото на октомври. В нощните часове ще бъде почти тихо, през деня ще духа слаб, в Дунавската равнина до умерен северозападен вятър, а в източните райони вятърът временно ще се обръща от югозапад. Преобладаващите минимални температури ще са между 10 и 15 градуса, а максималните в понеделник ще са над 25 градуса, на отделни места ще достигат и до 30-32 градуса. Във вторник дневните температури, главно в североизточната половина от страната, слабо ще се понижат.", "date": "2019.09.29", "title": "Лято в края на септември"}
{"url": "https://www.monitor.bg:443/bg/a/view/kardiolozi-ot-vma-preglejdat-bezplatno-za-denja-na-syrceto-176558", "text": "Във връзка със Световния ден на сърцето (29 септември) специалисти от Военномедицинска академия (ВМА) ще преглеждат безплатно пациенти с проблеми с кръвното налягане. Консултациите ще се проведат на 30 септември 2019 г., от 8.00 до 13.00 часа, в кабинет № 218, намиращ се на втория етаж в поликлиниката на ВМА. За целта е необходимо да бъде направено предварително записване на тел.: 02/92 25 682. Не се изисква направление от личния лекар. Целта на кампанията е да се повиши информираността на обществото по въпросите, свързани с повишеното кръвно налягане, което е една от най-честите причини за смърт от сърдечни заболявания, инсулти и сърдечна недостатъчност. Глобалният сърдечно-съдов риск нараства драматично, когато артериалната хипертония е съчетана с рискови фактори, свързани с храненето и начина на живот, повишен холестерол, наднормено тегло, повишена консумация на сол и захар, обездвижване, тютюнопушене. „Смисълът на Световния ден на сърцето е да се вдигне достатъчно шум, за да спечелим вниманието не само вече болните, но и на здравите хора. Нека всички си дадат сметка, че можеш да спасиш сърцето си дори без да си герой. И малките жестове, които му правиш стигат. Например – редуцирането на теглото, здравословното хранене, умереното движение, избягването на стреса и вредните навици, контролът на кръвното налягане и захар”, коментира полковник проф. Ивайло Даскалов, началник на Клиника по кардиология.", "date": "2019.09.29", "title": "Кардиолози от ВМА преглеждат безплатно за Деня на сърцето"}
{"url": "https://www.monitor.bg:443/bg/a/view/sofija-se-prisyedinjava-kym-blagotvoritelnata-iniciativa-kapachki-za-bydeshte-176559", "text": "София се присъединява към поредното издание на благотворителната инициатива „Капачки за бъдеще“. Пунктът за капачки ще бъде открит между 9 и 17 часа на паркинга на площад \"Батенберг\" срещу Националната художествена галерия. Вчера доброволци от 14 града се включиха в кампанията. За по-малко от 2 години по тази инициатива са били рециклирани близо 140 тона капачки. Със събраните средства са закупени 12 кувьоза, дарени на общински болници.", "date": "2019.09.29", "title": "София се присъединява към благотворителната инициатива „Капачки за бъдеще“"}
{"url": "https://www.monitor.bg:443/bg/a/view/v-parij-se-proshtavat-s-prezidenta-jak-shirak-176560", "text": "В Париж се прощават с президента Жак Ширак, който почина в четвъртък на 87-годишна възраст.  Поклонението, което е по инициатива на семейството на политика, ще се състои в Дома на инвалидите и в него могат да участват всички желаещи. През изминалите няколко дни хиляди хора посетиха Елисейския дворец, където са поставени паметни книги. Такива книги има и в други френски градове. Мястото около дома на президента в шести парижки район пък е отрупано с цветя, а медиите посвещават обширни статии  на бившия държавен глава.  Официалните церемонии по изпращането на Жак Ширак ще бъдат утре, когато ще бъде ден на национален траур във Франция. Опелото ще бъде в \"Сен Сюлпис\", която изпълнява ролята на главна катедрала след пожара в \"Нотр Дам\". На службата ще бъдат президентът Еманюел Макрон, членове на правителството и редица чуждестранни гости. Жак Ширак ще бъде погребан на гробището Монпарнас.", "date": "2019.09.29", "title": "В Париж се прощават с президента Жак Ширак"}
{"url": "https://www.monitor.bg:443/bg/a/view/penelope-krus-s-prestijna-nagrada-ot-festivala-san-sebastian-176563", "text": "Пенелопе Крус бе удостоена с наградата „Доностия“ на филмовия фестивал в Сан Себастиан в петък, пише \"Paris Match\".   Звездата на вечерта бе сияеща, цялата в бяло. В петък Пенелопе Крус получи от фронтмена на групата U2 Боно наградата „Доностия“, почетен трофей, връчен по време на филмовия фестивал в Сан Себастиан. Миналата година тя бе отличена и с почетната награда Сезар. 45-годишната испанска киноактриса се присъедини към впечатляващия списък на отличени с наградата актриси и е най-младата сред тях: Джуди Денч (2018), Моника Белучи (2017), Глен Клоуз (2011), Джулия Робъртс (2010) , Мерил Стрийп (2008), Жана Моро (1998) ... В речта си Пенелопе Крус осъди домашното насилие в Испания и по целия свят, съобщава „Hollywood reporter“: „От началото на годината у нас са убити 44 жени, жертви на насилие, заради своя пол, а от 2003 г. насам жертвите са над хиляда. Колко жени са убити по целия света? Надявам се, че когато жената събере свръхчовешката сила, от която се нуждае, за да осъди това, което й причинява страдание, тя ще бъде чута в самото начало, а не когато вече е късно.\" Пенелопе Круз посвети тази награда на своите близки, на съпруга си Хавиер Бардем и двете им деца, но също на Педро Алмодовар, Бигас Луна и Фернандо Труеба, трима испански режисьори, с които тя работи. За случая актрисата носеше бяла рокля от есенната колекцията Висша мода 2019 на Шанел - тя е и лице на френската марка. Тя бе облечена в бяло и по-рано през деня, когато позира заедно с Гаел Гарсия Бернал и Едгар Рамирес, за да представят „Wasp Network” , новият филм на Оливие Асаяс, посветен на група кубински шпиони. Спечелилата Оскар актриса носеше бял костюм Ralph&Russo с подходящо бюстие, отново творение на висшата мода.  ", "date": "2019.09.29", "title": "Пенелопе Крус с престижна награда от фестивала Сан Себастиан "}
{"url": "https://www.monitor.bg:443/bg/a/view/germanija-gotova-za-novo-otlagane-na-brekzit-176567", "text": "Германия е готова да даде поредна отсрочка на Великобритания за Брекзит при определени условия. \"Ако Великобритания се обърне с искане за удължаване на срока, ще го разгледаме в конструктивен тон\", заяви министърът на външните работи на Германия Хайко Маас. \"Имаме ясна цел - да постигнем съгласие с Великобритания\", коментира Маас в интервю за Welt am Sonntag. Същевременно, по думите му, искането за отлагане на Брекзит след 31 октомври трябва да е съпроводено с \"перспектива за следващи действия\". По-рано този месец парламентът на Великобритания прие законопроект за блокиране на Брекзит без сделка. Предлага се отлагане до 31 януари. \"Ако Великобритания се обърне с искане за удължаване на срока, ще го разгледаме в конструктивен тон\", заяви министърът на външните работи на Германия Хайко Маас. \"Имаме ясна цел - да постигнем съгласие с Великобритания\", коментира Маас в интервю за Welt am Sonntag. Същевременно, по думите му, искането за отлагане на Брекзит след 31 октомври трябва да е съпроводено с \"перспектива за следващи действия\". По-рано този месец парламентът на Великобритания прие законопроект за блокиране на Брекзит без сделка. Предлага се отлагане до 31 януари.", "date": "2019.09.29", "title": "Германия готова за ново отлагане на Брекзит"}
{"url": "https://www.monitor.bg:443/bg/a/view/trymp-s-video-po-sluchaja-s-ukrajna-176568", "text": "Президентът на САЩ Доналд Тръмп публикува видеообръщение във връзка с решението на демократите в САЩ да образуват разследване за импийчмън. \"Това, което се случва сега, е една огромна измама в историята на американската политика. Демократите искат да ви отнемат оръжията, вашето здравеопазване, вашите гласове, вашата свобода, вашите съдии. Те искат да вземат всичко. Ние никога няма да допуснем това да се случи\", каза Тръмп и за пореден път повтори, че републиканците се опитват да \"пресушат блатото\", защото \"страната е поставена на карта\". \"Всичко е много просто. Опитват се да ме спрат, защото се боря за вас. Никога няма да допусна това\", завършва призивът си американският президент за по-малко от 40 секунди.  Видеообръщението на Тръмп се появи на фона на скандала, за който се твърди, че укрива записи на разговорите на Тръмп с лидерите на Украйна, Русия и Саудитска Арабия. Разговорът между президентите на САЩ и Украйна Доналд Тръмп и Владимир Зеленски се оказа под светлината на прожекторите след съобщения в медиите, че служител от разузнаването го намира за обезпокоителен и изпрати жалба до ръководството. В сряда бе публикувана стенограма на телефонния разговор, а в четвъртък и самата жалба. От публикуваната стенограма стана ясно, че Тръмп е разговарял със Зеленски за обстоятелствата около уволнението на бившия украински генерален прокурор Виктор Шокин, който разследва дейността на компанията „Буризма“, сред чиито директори е и синът на Байдън, както и делата на самия Хънтър Байдън. Демократите започнаха импийчмънт срещу Тръмп в Камарата на представителите, като го обвиниха, че иска помощ от чуждото правителство, за да се намеси в изборите чрез опит да дискредитира Байдън. Тръмп отрича твърденията. Междувременно специалният представител на САЩ за Украйна Кърт Волкър, споменат в жалбата, подаде оставка. Освен това, като част от парламентарното разследване, демократите призоваха за даване на показания от държавния секретар на САЩ Майк Помпео, от Кърт Волкър, както и от адвоката на Тръмп Руди Джулиани, който според автора на анонимното оплакване изигра ключова роля в реализирането на желанията на президента.", "date": "2019.09.29", "title": "Тръмп с видео по случая с Украйна"}
{"url": "https://www.monitor.bg:443/bg/a/view/facebook-i-whatsapp-shte-predavat-kriptirani-syobshtenija-na-britanskata-policija-176566", "text": "Няколко американски социални мрежи, включително Facebook и Whatsapp, ще бъдат длъжни да предават криптирани от потребителите съобщения на британската полиция в съответствие с ново споразумение между Лондон и Вашингтон, съобщава „Блумбърг“, като се позовава на информиран източник. Според агенцията споразумението, което ще бъде подписано следващия месец, ще задължи социалните мрежи да предават информация, за да подпомогнат разследването на особено тежки криминални престъпления, включително тероризъм и педофилия. Британският министър на вътрешните работи Прити Пател заяви по-рано, че за престъпниците е добре дошло намерението на Facebook да разреши на потребителите да изпращат криптирани по такъв начин съобщения, че само подателят и получателят да имат достъп до тях. Тя призова социалните мрежи да предоставят на разузнавателните служби достъп до съобщенията. Според агенцията, в съответствие с новото споразумение, САЩ, за разлика от Обединеното кралство, ще могат да използват информацията, получена от британските компании, само при дела с произнесена присъда за смъртно наказание.", "date": "2019.09.29", "title": "Facebook и Whatsapp ще предават криптирани съобщения на британската полиция"}
