{"url": "https://www.monitor.bg:443/bg/a/view/izolacija-na-tavana-svalja-smetkata-za-parno-180014", "text": "Изолацията на тавана сваля сметката за парно с около една пета, твърдят експерти. Според тях това важи особено за жилища на последния етаж на сградите или в случаите на необитаем имот над нашия. По-голям ефект има, когато изолацията е комбинирана и с тънко метално фолио, което помага за връщане на топлината към помещението. Подобна изолация с отражател може да се сложи и зад радиаторите на парното и по този начин да се намалят загубите в стените. Бързо почистване на радиатора помага да се увеличи в немалка голяма степен отделянето на топлина от него. При дългите завеси, които покриват радиатора пък, уредите за дялово разпределение отчитат между 10 и 20% по-висок разход на топлинната енергия. Доказано е, че 30% от топлината се губи през пролуките в дограмата. Уплътнението й може да доведе до повишаване на вътрешната температура от 1 до 3 градуса. Подобряване на топлинния комфорт и икономията на енергия се постига с облицоване и на стените с допълнителни слоеве топлоизолационни материали като пенополиуретан, стиропор, минерална вата и специални термоотражателни бои. Тези слоеве могат да се прибавят външно или вътре в помещенията. С добър Топлинните счетоводители съветват радиаторните вентили никога да не се оставят в максимално отворено положение. Така топломерът ще отчете възможно най-високия разход енергия. За икономия трябва да понижите температурата на радиатора нощем, но не бива да оставяте помещението да изстине изцяло, защото за повторното му се харчи повече енергия, отколкото поддържането на равномерна температура. Важно е още да няма голяма температурна разлика в две съседни стаи, уточняват специалисти. За да намалим разходите на топла вода, е добре да имаме душ с термостат. При него В сградите, където има нови абонатни станции, автоматиката е настроена от 01:00 часа до 05:00 подгрятата вода да циркулира по тръбите между чешмите с температура от 42 градуса или с 13 градуса по-ниско, отколкото през останалата част на денонощието. В случай че искаме да постигнем по-голяма икономия на топлинна енергия, можем да поискаме през това време циркулационната помпа на битовата гореща вода да не работи. Според проф. Никола Калоянов от Техническия университет в София нивото на пестене на топлинна енергия зависи от типа сграда, качеството на изолациите, дограмата, материала на тръбите на отоплителната и водопроводната инсталация.", "date": "2019.11.05", "title": "Изолация на тавана сваля сметката за парно"}
{"url": "https://www.monitor.bg:443/bg/a/view/govoriteljat-na-kremyl-razmaha-pryst-na-bylgarija-zaradi-malinov-180024", "text": "Говорителят на Кремъл Дмитрий Песков скандално си позволи да се намеси във вътрешните работи на страната ни, като заплаши България заради обвинения в шпионаж в полза на Русия председател на „Русофили“ Николай Малинов. Ден, след като Путин награди с „Орден за дружба“ ортака на Цветан Василев, Песков заяви, че щяло да има „пагубни последствия“, ако наградата, която русофилът получил в Москва, станела причина за преследването му в България. Самият Малинов бе в Русия нелегално, след като съдия от спецсъда отмени временно забраната му да напуска страната в разрез със законовите правила, като лъсна, че е използвал престоя си в Москва, за да търси защита срещу разследването у нас, както и да се види с менторите си – генерала от ГРУ Леонид Решетников и приближения до Кремъл олигарх Константин Малофеев. Русофилът е обвиняем от началото на месец септември, когато стана ясно, че е бил и превръщането на България от прозападна държава с евроатлантически профил в сателит на Русия. Хората, заети с тази задача, били приближеният до Кремъл олигарх Константин Малофеев и съветският генерал от ГРУ ген. Леонид Решетников. Основен двигател у нас на „Плана България“, както условно е бил кръстен проектът, е бил бившият соцдепутат, ексиздател на партийния вестник на БСП „Дума“ и председател на движение „Русофили“, а за целите на реализирането на заговора са били прехвърлени активи за над половин милиард евро (1 милиард лева) от банкера беглец Цветан Василев. На Малинов бе повдигнато обвинение по главата „Престъпления срещу Републиката“ от НК. То е по чл. 105, ал. 1 и предвижда от 5 до 15 г. затвор за всеки, който се постави в услуга на чужда държава или чужда организация. Днес, в интервю за bTV, дадено буквално часове след връщането му от Москва, той призна, че е използвал престоя си там, за да се срещне с менторите си – Решетников и Малофеев, като с първия се видял за няколко часа на вилата му. похвали се бившият соцдепутат Малинов. Той заяви, че Решетников го помолил, ако има възможност, да му помогне да бъде намалена с 2 години забраната му да влиза в страната, защото бил стар и можел да не доживее края й. Няколко часа преди да отлети за България пък Малинов се видял и с Малофеев, с когото „се почерпили за ордена“. С Путин пък Малинов стоял на една маса по време на церемонията, на която беше награден от Кремъл с орден „Дружба“. В предно интервю, пак за bTV, Малинов окачестви срещата си с руския президент и като „най-важната“, като се похвали, че успял да поговори с него 5-6 минути за България, движение „Русофили“ и неговата оценка за нашата работа, призна още разследваният в шпионаж Малинов. Пред bTV дали случайно или не русофилът изпусна и репликата, че руският президент се „възхитил от мъжеството и куража“ на съпругата му Даниела Малинова. Малинова работи за явната кремълска пропаганда в лицето на проекта „Русия отвъд“ (предишното име е Russia Beyond the Headlines (RBTH) - „Русия отвъд заглавията” - б.р.). В България проектът се реализира на основата на лицензионен договор, сключен между Малинова - официален представител на RBTH за страната, и \"Российская газета\". Онлайн медията „Русия отвъд заглавията” е една от амбициозните идеи на Владимир Путин и московския апарат за влияние на Запад. Проектът е създаден като руска версия на американското „Радио Свобода“ и има за цел да разпръсва положителни новини за Големия брат в съответната държава. Негов идеолог е олигархът Малофеев, интервю с когото стартира българската секция на RBTH. Във френския клон на изданието пък работи - Мария Онучко, жена на главния редактор на рекетьорския сайт „Бивол“Атанас Чобанов. Преди няколко месеца пък прокуратурата разгласи някои от доказателствата по делото за шпионаж срещу Малинов, като едно от тях е споразумение от 10 февруари 2015 г. между издателство „Российская газета“ и вестника, издаван от Малинов в София, за публикуването на материали под формата на рекламни карета и приложения в изданието и неговия сайт. Материалите трябвало да бъдат от руски печатни медии. За услугата руснаците се наели да плащат на българския издател 450 000 рубли месечно (около 12 000 лв.), а цялата сума да достигне 900 000 рубли. Дали на срещата си с Решетников и Малофеев сега Малинов е отчитал нови проекти, не е ясно. От изказванията му обаче стана ясно, че той се е опитал да получи и дипломатическа защита срещу разследванията у нас. По метода на авера си Цветан Василев, който търси подкрепа зад граница, Малинов заявил, че у нас се води разследване срещу него, защото бил „приятел на Русия“, а не за шпионаж в полза на друга страна. Путин пък го успокоил, че върху „българските власти се оказва натиск“. Какъв е натискът не бил казал, но фактът е, че днес като заяви, че щяло да има „пагубни последствия“, ако наградата, която русофилът получил в Москва, станела причина за преследването му в България. Решетников пък коментира в профила си във Фейсбук награждаването на Малинов от Путин с думите: „Русия помни своите приятели и никога не ги забравя. Нито в радост, нито в мъка. Заедно сме били, заедно ще бъдем“. По време на посещението си в Москва, Малинов се похвали, че лично получил причастие от руския патриарх Кирил, за когото се твърди, че е бил агент „Михайлов“ на КГБ. Посочи също, че Решетников бил от хората, които „не слагат всичките си яйца в една кошница“. На въпрос дали знае за други политици, с които Решетников се е срещал у нас и по-конкретно – лидери на партии, той посочи, че доколкото знае а с вицепремиера Красимир Каракачанов се познавал още от 90-те. Заради пътуването на Малинов до Русия у нас се очаква да започне проверка на Инспектората към Висшия съдебен съвет срещу магистрата, пуснал Малинов да излиза от страната в разрез със закона. Главният прокурор Сотир Цацаров сезира Инспектората заради факта, че съдията от спецсъда Андон Митал е пуснал Малинов в Русия, без да е спазена процедурата и първо да се пита прокуратурата. Освен това е съмнително, че един съдия не приема за подозрително факта, че разследван за шпионаж в полза на Русия, иска разрешение да лети до Москва, за да получи правителствена награда. Както и да не се разгледа възможността в руската столица да се проведат срещи, свързани именно с дейността на Малинов като шпионин у нас. Русофилът е обвиняем от началото на месец септември, когато стана ясно, че е бил и превръщането на България от прозападна държава с евроатлантически профил в сателит на Русия. Хората, заети с тази задача, били приближеният до Кремъл олигарх Константин Малофеев и съветският генерал от ГРУ ген. Леонид Решетников. Основен двигател у нас на „Плана България“, както условно е бил кръстен проектът, е бил бившият соцдепутат, ексиздател на партийния вестник на БСП „Дума“ и председател на движение „Русофили“ Николай Малинов, а за целите на реализирането на заговора са били прехвърлени активи за над половин милиард евро (1 милиард лева) от банкера беглец Цветан Василев. Това стана ясно от съвместно изявление на ръководствата на държавното обвинение, МВР и ДАНС. На него бяха дадени подробности около акцията на 9 септември, при която бяха обискирани 11 адреса, разпитани почти всички членове на ръководството на движение „Русофили“ и арестуван Николай Малинов. На Малинов бе повдигнато обвинение по главата „Престъпления срещу Републиката“ от НК. То е по чл. 105, ал. 1 и предвижда от 5 до 15 г. затвор за всеки, който се постави в услуга на чужда държава или чужда организация.", "date": "2019.11.05", "title": "Говорителят на Кремъл размаха пръст на България заради Малинов"}
{"url": "https://www.monitor.bg:443/bg/a/view/bolnici-osydiha-nzok-za-1-mln-leva-179970", "text": "Болници са осъдили Националната здравноосигурителна каса (НЗОК) за неизплатени надлимитни дейности. Главницата е 1 млн. лева. Това съобщи за „Монитор“ заместник здравният министър Жени Начева, която е и председател на Надзорния съвет на касата. Тя уточни, че решението е минало на всички възможни инстанции и е окончателно. По думите й средствата ще бъдат изплатени, но няма да е от перото за плащания на болниците. Според нея вероятно ще бъдат взети пари от резерва за тази цел. Заведени са още дела за изплащане на надлимитната дейност. Те са за около 50 млн. лева, но все още по тях няма решения и са на различни инстанции, съобщи още зам.– министър Жени Начева. Тя изчисли, че ако всички лечебни заведения решат да подадат искове за изплащане на надлимитните дейности от страна на НЗОК, таксите и неустойките по делата ще бъдат за не по-малко от 12 млн. лева, като в това число не влизат главниците, за които биха предприели съдебни действия. Тези въпроси са обсъдили надзорниците на последното си заседание преди седмица. По време на заседанието управителят на касата д-р Дечо Дечев е заявил, че разходите за административни дейности в проектобюджета на финансово-осигурителната институция за догодина са 24 млн. лева. Според него тази сума или части от нея могат да бъдат употребени за въпросните плащания, ако болници осъдят касата. Предложението на НЗОК за издръжка предвид бюджета за 2020 година са с 12 млн. лева повече, отколкото са сега. Жени Начева обясни, че становището на здравния министър Кирил Ананиев е тези допълнителни средства да бъдат употребени за плащания в болничната помощ. За да има сигурност, въпреки разпоредбите на Закона за здравното осигуряване, според които резервът ще се използва при текущо отклонение от тенденциите за непредвидени и неотложни обстоятелства в усвояването на здравноосигурителните плащания, ние предлагаме един изричен текст, който да дава право на Надзорния съвет в случай на възникване на разпореждания на съда, които са оценени на този етап в прогноза минимум 12 млн. лв. да може средства от оперативния резерв да се насочват за плащания именно по влезли в сила съдебни решения, уточни заместник-министър Начева. Болниците да имат годишни бюджети. Това пък предлага надзорникът д-р Иван Кокалов от КНСБ, който в Надзорния съвет на касата е от квотата на работещите. Според него така ще им се осигури по-голяма финансова гъвкавост. Този вариант предстои да бъде обсъден занапред. Гарантираният бюджет е твърде рисков за лечебните заведения, ако бъде въведен, коментира пред „Монитор“ заместник-министър Жени Начева.", "date": "2019.11.05", "title": "Болници осъдиха НЗОК за 1 млн. лева "}
{"url": "https://www.monitor.bg:443/bg/a/view/22-shkola-uchat-hlapeta-sys-specialni-potrebnosti-180020", "text": "22 училища и детски градини предлагат иновативно обучение за хлапета със специални образователни потребности. В списъка влизат три прогресивни училища, които се фокусират върху напредъка на детето и това какви са неговите нужди. 13 пък са частните образователни институции, в които се следва педагогическа система „Монтесори“, сочи проверка на „Монитор“ в регистър на институциите в системата на предучилищното и училищното образование. Те се допълват от шест иновативни школа, които са избрали различения педагогически подход в отделни свои паралелки, посочват от МОН. Учениците, които се обучават в прогресивните училища, техните родители и учители са общност. Хлапетата в един клас са не повече от 20-22, като на всеки десет има по един педагог. Всеки малчуган следва индивидуален план за учене заедно с учителите и родителите. „Това дава възможност какви са неговите нужди, за да може да се придвижи напред. Може да се окаже, че причината да не напредва по даден предмет е различна и то има някакви други нужди, които му пречат“, обясни основателят на мрежата прогресивни училища Явор Джонев. В прогресивните училища гледат на образованието като развитие на цялостната личност. За целта имат три направления на обучение – традиционните, мета и изследователски предмети. Вместо с оценки напредъкът на децата се следи по списък от компетентности, които трябва да бъдат развити по даден предмет. Важното е всеки да овладее базовото ниво. В две от прогресивните училища има по 1-2 хлапета със СОП, но в третото тази есен стартира специален клас от 9 деца с аутизъм. То е по иновативен проект, разработен от Фондация “Образователно равенство – Аутизъм - България”. За всеки малчуган е разработен индивидуален учебен план, който се променя успоредно с прогреса на детето. Работата се осъществява по специализирана образователна програма под супервизията на Ана Лоининг, сертифициран обучител по прилаганите 4 вида терапии с 18-годишен ефективен опит. Програмата включва 32 урока, които в себе си интегрират тези четири терапии. Всеки от тях има репертоар, като едно нещо се смята за усвоено само когато се повтори три пъти в един и същи ден и три различни ситуации пред три различни специалисти. Например при имитиращия – първо се започва с повтаряне на движение, видяно от учителя, докато не започне детето да го изпълнява под вербална команда. Самото обучение през деня пък има три нива – учебно, игрово и в психомоторната зала. След това за децата се провеждат и извънкласни занимания – сугестопедия, йога, плуване, музика, които отново са в училището и така родителите не трябва да обикалят града. През цялото време с всяко дете работи различен специалист, които също се обучават успоредно с децата. Благодарение на индивидуалния план на работа само за два месеца малчуганите са постигнали напредък, отчитат Илонка Александрова и Мира Алякова от фондацията. Крайната цел пред специалистите е хлапетата да получат необходимата подготовка, за да бъдат готови да надградят своето обучение със стандартния образователен процес в училище. Програмата е подходяща за всички деца със специални образователни потребности – дислексия, хиперактивност, диспраксия, Аспергер и т.н. обясняват Александрова и Алякова. От фондацията уточниха, че на специалистите, а от Столична община са заделили средства до края на календарната 2019 година. Останалата сума обаче трябва да се покрие от дарения или родителите. Те смятат, че този пилотен проект трябва да се приложи в повече подготвителни групи в училищата, за да може повече деца със СОП да бъдат интегрирани в образователната система на страната. Всички Монтесори паралелки, училища и детски градини използват един и същ подход. Малчуганите в детските градини сами избират с какво да се занимават според своите лични потребности от предварително подготвените за неговата възраст материали. В училище децата имат собствен план и сами избират по кой предмет кога да се подготвят. В класните стаи има отделни кътове за различните предмети, към които учениците се насочват.", "date": "2019.11.05", "title": "22 школа учат хлапета със специални потребности (ТЕМАТА)"}
{"url": "https://www.monitor.bg:443/bg/a/view/otkriha-heroin-v-spalnite-pomeshtenija-na-bobovdolskija-zandan-180022", "text": "На поредна пратка с дрога се натъкнаха надзирателите от Бобовдолския затвор. Този път е намерена опаковка с кафяво прахообразно вещество в спално помещение на лишени от свобода. Извършен е оглед на място от служители на полицията, видът на наркотика е установен с полеви наркотест – реагирал е на хероин. „Все още няма яснота как е попаднала дрогата вътре, както и кой е притежателят, но това е пореден случай, в който лишените от свобода успяват да вкарат наркотици, въпреки строгите мерки“, коментираха запознати.  По случая е започнато досъдебно производство, уведомен е дежурен прокурор. Само преди по-малко от месец беше открита дизайнерска дрога в пратка със зимнина, предназначена за затворник. Иззети бяха общо 102 таблетки, като това е не е никак малко количество. Веднага за случая беше уведомено полицейското управление в Бобов дол, откъдето назначиха и експертизи. „Все по-изобретателни стават затворниците и техните близки. Да не говорим, че наркотици сме намирали в буркани с люти чушки, в колбаси, в дрехи и бельо“, твърдят работещи в затвора в Бобов дол.", "date": "2019.11.05", "title": "Откриха хероин в спалните помещения на Бобовдолския зандан"}
{"url": "https://www.monitor.bg:443/bg/a/view/oktomvri-2019-g-naj-toplijat-mesec-v-sveta-180025", "text": "Тазгодишният октомври е най-топлият месец в света, откакто Европейската служба за климатичните промени \"Коперник\" е започнала наблюденията си през 1981 г., съобщи БТА. Става въпрос за 5-ия последователен месец, който подобрява или се доближава до рекордните стойности. Изминалият октомври е с 0,69 градуса по Целзий по-топъл в сравнение със средните температури за периода 1981-2000 г., като надвишава с 0,01 градуса температурата през октомври 2015 г. и с 1,2 градуса температурата през прединдустриалната епоха. Тазгодишният юни пък бе най-топлият в историята на наблюденията, а юли постави абсолютен рекорд за най-топъл месец, регистриран някога. Тазгодишният август пък бе на второ място сред най-топлите месеци август, а септември бе най-топлият сред месеците септември, откакто са започнали наблюденията. Последните 4 години са най-топлите, регистрирани някога в света.", "date": "2019.11.05", "title": "Октомври 2019 г. - най-топлият месец в света"}
{"url": "https://www.monitor.bg:443/bg/a/view/elija-ot-4magic-napisa-pesen-za-rumynska-zvezda-179986", "text": "Елия, четвъртинката от победителките в X Factor – 4Magic, е един от авторите на новата песен на румънската звезда Brianna. Песента се казва Oh Ma Ma и вече се радва на интереса на феновете. Интересно е, че в писането на парчето не само участва българка, а е измислено само за ден и то в България – по време на първия международен творчески лагер за писане на песни – Sofia Songwriting Camp, който се проведе по-рано тази година в Боровец. Кредити към композицията са записали още румънският прудцент Monoir, норвежката певица и автор на песни Inga и британският музикален продуцент Jungleboi. “Още в първия ден на творческия лагер се случи магия - бях избрана да съм в отбор с Monoir, Inga и Jungleboi. Песента Oh Ma Ma е много ценна за мен, тъй като с нея се роди желанието ми да творя музика и да създавам нови мелодии и песни”, казва самата Елия. Режисьор на видеото към Oh Ma Ma е талантливият Silviu Mindroc. Кадрите са заснети в престижните филмови студиа Buftea Studios в Румъния. Brianna стана любимка и на българските тийнейджъри след като нашумя у нас с участието си в една от най-излъчваните песни в БГ ефира за 2016 г. – The Violin Song с мотив от Мистерията на българските гласове. Песента се нареди под номер 5 в националната класация за най-излъчвани песни на 2016 г. в БГ ефира, стриймвана е над 5 млн. пъти в Spotify, а видеото, заснето на българското Черноморие, е гледано над 65 млн. пъти в YouTube.", "date": "2019.11.05", "title": "Елия от 4Magic написа песен за румънска звезда"}
{"url": "https://www.monitor.bg:443/bg/a/view/kletva-pod-konvoj-za-kmeta-na-nesebyr-i-dvama-obshtinari-obzor-179997", "text": "Избраният за нов мандат кмет на Несебър Николай Димитров и двамата общински съветници Георги Георгиев и Петър Тодоров, които в момента са зад решетките за купуване на гласове, по всяка вероятност ще трябва да положат клетва под конвой. Тримата се намират в ареста в София отпреди първия тур на вота, а първото заседание на Общинския съвет в Несебър е насрочено от областния управител за 11 ноември от 14.00 часа. Това обаче създава правен казус как да се процедира и какво следва, ако тримата не се явят и не положат клетва заради задържането си. В тази връзка ОИК в Несебър е изпратила писмо до ЦИК с искане за становище. В писмото си те посочват, че тримата за обявени за градоначалник и за съветници. Отделно по закон първото заседание на Общинския съвет трябва да се провежда в 14-дневен срок от обявяването на резултатите от вота, а преди него съветниците и кметовете трябва да положат клетва. С като представители на местната власт. Въпросите към ЦИК са два - как следва да бъдат уведомени въпросните лица за заседанието на съвета и как следва да се тълкува евентуалното им неявяване при положение, че лицата не притежават възможността за свободно предвижване. Подобно писмо, но с молба за тълкуване на закона за местното самоуправление, има пратено и от областния управител на Бургас Вълчо Чолаков. В крайна сметка във вторник от ЦИК разгледа неговото писмо, но не и това на ОИК. На заседанието бе изтъкнато, че от ЦИК са правоприлагащ орган и не могат да тълкуват закона. Пред „Монитор“ пък коментираха само, че според закона, когато един съветник или кмет е възпрепятстван да присъства при полагането на клетва, той полага такава преди началото на следващо заседание на общинския съвет. Не става ясно обаче какво се случва, ако Димитров и другите двама не могат да дойдат на никое друго заседание. В отговор от ЦИК заявиха, че това са само хипотези, а този който трябва да тълкува закона е Народното събрание. Неофициално юристи, запознати с изборния процес, коментираха, че една от евентуалните възможности е съдът и прокуратурата да позволят Димитров и съратниците му под конвой да положат клетва. тъй като те лично трябва да подпишат клетвен лист. Дали писмото на ОИК ще разглежда от ЦИК ще стане ясно в сряда, когато е следващото заседание на комисията. На свой ред от ОИК в Несебър коментираха пред „Монитор“, че така въпросът не се решава и казусът остава отворен. Междувременно се оказа, че адвокатката на кмета на Несебър Ина Лулчева е внесла молба до специализираната прокуратура. С нея тя иска промяна на мярката от задържане под стража в по-лека, а като алтернативна възможност се предлага Димитров да бъде конвоиран за полагането на клетва като кмет. Иначе самият Димитров бе задържан с още четирима души дни преди първия тур, като след това му бе повдигнато обвинение като ръководител на организирана престъпна група за купуване на гласове. Преди седмица Специапелативният съд остави Димитров в ареста. ЦИК вече коригира избирателната активност за София за първия тур на местните избори. Така вместо 39,3 %, активността вече е 42, 82 на сто. До това се стигна след като се оказа, че има разминаване в бройката на гласоподавателите между първи и втори тур в столицата, публикувани на сайта на ЦИК и разлика от 101 183 избиратели по-малко на балотажа. Именно спрямо броя на избирателите в списъците се определя и активността по време на вота. В резултат от ЦИК обясниха, че става дума за „техническа грешка“ и това не влияе на резултатите от изборите. На първи тур гласоподавателите бяха малко над 1,165 млн. човека. На балотажа обаче цифрата бе 1 064 772 човека. От ЦИК заявиха, че по-голямата цифра е била подадена от областната администрация, а коректната е по-малката, която за балотажа е дошла от секциите на база избирателните списъци. На свой ред от областната администрация коментираха, че завишената бройка, подадена първоначално към ЦИК, е била прогнозна. След това в деня на вота са дали точният брой на гласоподавателите. От ЦИК обаче не коментираха защо все пак цифрата не е била променена на сайта на комисията, където се отчитат и резултатите от изборите. В крайна сметка броят на гласоподавателите за първи тур вече е коригиран на 1 064 705, а от там е повишена и активността.", "date": "2019.11.05", "title": "Клетва под конвой за кмета на Несебър и двама общинари (ОБЗОР)"}
{"url": "https://www.monitor.bg:443/bg/a/view/azis-se-vkluchi-v-istanbulskija-maraton-179982", "text": "Кралят на поп-фолка Азис се впусна в спортно състезание. Певецът, който през последните години събра сериозна фенска база в страни като Турция, Германия и Румъния, отпътува за Истанбул, където пък се впусна в маратон. Това е 41-о издание на спортната надпревара, прочула се като единствената в света, която се провежда едновременно на два континента. Маратонът започва от Анадолския бряг на висящия мост на Босфора, а в него участие взеха над 140 хиляди атлети. Самият Азис не се е ориентирал в друга професионална посока. На кадрите, споделени от самия него в социалните мрежи, той е в цивилни дрехи. Макар че не е изминал километри на събитието, той все пак се включи за кратко в съревнованието, като и на свой ред не пропуска да бяга наред с маратонците. Само преди дни Костинбродският славей спечели адмирации сред феновете си с избора на костюм за Хелоуин. Празника той посрещна заедно с добрата своя приятелка Светлана Гущерова, като двамата разиграха филма „Хубава жена“. С един от тоалетите на Джулия Робъртс в лентата се бе преоблякла плеймейтката, а Азис го раздаде като шофьора на героя на Ричард Гиър.", "date": "2019.11.05", "title": "Азис се включи в Истанбулския маратон"}
{"url": "https://www.monitor.bg:443/bg/a/view/kamionyt-s-migranti-v-solun-s-registracija-ot-pazardjishka-firma-180021", "text": "Хладилният камион с марка МАН, в който бяха намерени 41 нелегални мигранти, е с пазарджишка регистрация, стана ясно от кадри на превозното средство. По непотвърдена информация неговият собственик е фирма със седалище в Пазарджик. От Министерството на външните работи потвърдиха, че табелката е българска, но не дадоха подробности относно произхода й. Бежанците бяха открити при рутинна проверка на магистралата Кавала – Солун, в западната част на Гърция. Полицията се усмъмнила, тъй като по нея. Шофьорът на камиона-хладилник - 40-годишен грузинец без свидетелство за управление, е арестуван на място. Издирва се неговият спътник, също грузински гражданин, който е успял да избяга. В превозното средство служителите открили мъже и млади момчета. Те пътували в отсека при изгасена охладителна инсталация, но поради леки признаци на задушаване 7 от тях поискали медицинска помощ и били настанени в болнично заведение. Останалите били откарани в полицейския участък, където да се установи самоличността им. Твърди се, че и се предполага, че са дошли от съседна Турция. Това е поредната българска следа в схеми за превозване на мигранти в чужбина. Само преди 2 седмици бяха открити 39 мъртви бежанци в камион в Лондон с българска регистрация. „Има и множество случаи на нашенски превозни средства, използвани за контрабандна дейност“, допълва генералният консул на Република България в Солун Владимир Писанчев. Междувременно в Гърция зачестяват рутинните проверки поради увеличаване на мигрантските потоци от Еврос, тъй като бежанците искат да избегнат влизането в страната през островите. „Може да бъдат привикани български граждани за даване на показания в Гърция. Генералното правим консултация, уточняваме подробности около съдебните процедури. Има доста случаи на превозни средства, регистрирани в България, които са използвани за контрабандна дейност. Това заяви пред Нова тв Владимир Писанчев, генерален консул на Република България в Солун. Според източници на „Монитор“ фирмата от Пазарджик се ползвала с добро име и не е попадала в полезрението на спецслужите.", "date": "2019.11.05", "title": "Камионът с мигранти в Солун с регистрация от пазарджишка фирма "}
{"url": "https://www.monitor.bg:443/bg/a/view/otkazaha-na-onkobolen-lekar-da-stane-asistent-v-medicinskija-180000", "text": "Отказаха на млад онкоболен лекар да стане асистент в Медицинския университет в София. За случая разказа самият той в социалните мрежи, съобщи Нова ТВ.  30-годишният Радислав Наков, който е завършил медицина, в момента се лекува от клетъчен лимфом. По думите му обаче не е одобрен в конкурс за асистенти на Катедрата по гастроентерология именно с мотив, че в момента е пациент, а не лекар. Изпитът, който по регламент е анонимен, е проведен на 31 октомври. Онкоболният мъж се явил на писменото препитване, но не бил допуснат до следващия етап. Отказано му е и да разбере каква оценка е получил на писмената си работа. От Катедрата по гастроентерология заявили за Нова ТВ, че лошото представяне на изпита, а не заболяването е причина за отказа. ", "date": "2019.11.05", "title": "Отказаха на онкоболен лекар да стане асистент в Медицинския  "}
{"url": "https://www.monitor.bg:443/bg/a/view/nezavisim-ocenitel-shte-smjata-naemite-na-dyrjavnite-imoti-na-pazaren-princip-180009", "text": "Наемните цени на имоти - държавна собственост да се определят на база оценка, извършена от независим оценител, отчитаща условията на конкретния пазар и съобразена с приетите по реда на Закона за независимите оценители стандарти за оценяване. Това предвижда проект на постановление на МС за изменение и допълнение на правилника за прилагане на Закона за държавната собственост. До сега наемната цена на помещения, предназначени за здравни, образователни и хуманитарни дейности за социално задоволяване нуждите на населението или на юридически лица с нестопанска цел, определени за осъществяване на общественополезна дейност, както и на помещения, предоставени на международни организации, които се предоставят под наем без провеждане на търг, се определя в троен, съответно в петорен размер спрямо наемната цена на жилище със същата полезна площ и показатели. Определянето на първоначалната наемна цена при провеждане на търгове за отдаване под наем на имоти - държавна собственост към настоящия момент също става спрямо наемната цена на жилище със същата полезна площ и показатели, като се дава възможност цената да бъде увеличена до 40 пъти в зависимост от реалните пазарни наемни цени за съответния район. С предложените промени се цели по-добра защита на държавния и обществения интерес. В изпълнение на приетите от Народното събрание изменения в Закона за държавната собственост и Закона за политическите партии, в проекта на постановление се предвижда още промяна в начина на предоставяне на държавните имоти. Политическите сили, отговарящи на чл. 31 от Закона за политическите партии, вече няма да заплащат наем, а ще се учредява безвъзмездно право на ползване върху имот – частна държавна собственост, за срок не по-дълъг от 10 години. В разпоредбите на правилника за прилагане на Закона за държавната собственост е записано изрично, че партиите не могат да използват държавния имот за извършване на икономическа дейност, нито да ги отдават под наем или да ги преотстъпват за ползване. От партийното ръководство ще трябва да декларират, че разполагат с необходимия финансов ресурс за стопанисването на имота. Партиите ще заплащат данък недвижими имоти и такса битови отпадъци за имота, всички експлоатационни разходи, както и тези за текущи поправки и ремонти. Политическите партии трябва да представят документ, удостоверяващ, че имат парламентарна група или достатъчен брой народни представители да образуват такава. Извънпарламентарните партии пък ще трябва да доказват, че на последните избори за народни представители са получили не по-малко от едно на сто от действителните гласове. При неплащане на разходите повече от три месеца, както и когато партията престане да отговаря на изискванията на чл. 31 от Закона за политическите партии, договорът се прекратява. С промените в правилника за прилагане на Закона за държавната собственост се разписва подробно и редът за ползване на имоти – частна държавна собственост от синдикатите. При ползването на такива имоти синдикалните организации не могат да осъществяват в тях икономическа дейност, нито да ги отдават под наем или да ги преотстъпват за ползване. Синдикатът, на който e предоставен за безвъзмездно ползване имот – частна държавна собственост, също е длъжен да плаща данък недвижими имоти и такса битови отпадъци за него, както и всички експлоатационни разходи и тези за текущи ремонти. Проектът на постановление и докладът към него са публикувани за обществено обсъждане на Интернет страницата на министерството на регионалното развитие и благоустройството и на портала за обществени консултации.", "date": "2019.11.05", "title": "Независим оценител ще смята наемите на държавните имоти на пазарен принцип"}
{"url": "https://www.monitor.bg:443/bg/a/view/kejt-bekinsejl-se-razvede-180023", "text": "Британската актриса Кейт Бекинсейл вече официално се завърна в отбора на неомъжените дами. Тя финализира развода си с американския режисьор Лен Уайзман цели четири години след раздялата им. Бекинсейл и Уайзман нямат деца от брака си, така че им остана да поделят само общото си имущество. Двамата не са сключвали предбрачно споразумение. Според бракоразводните документи и двамата са се отказали от правото на съпружеска издръжка. Те си казаха заветното „да“ през 2004 г. През 2015-а двамата оповестиха, че се разделят. Припомняме, че по-рано през годината звездата, която лятото снима филма Jolt на български терен, имаше кратък роман с 25-годишния комик Пийт Дейвидсън. Връзката им продължи едва четири месеца.", "date": "2019.11.05", "title": "Кейт Бекинсейл се разведе"}
{"url": "https://www.monitor.bg:443/bg/a/view/vasil-abadjiev-pokazva-otdeleni-aktiorski-lica-180008", "text": "Известният художник и сценограф Васил Абаджиев представя в Софийската градска художествена галерия своя нов проект „Отделени“, състоящ се от фото и видео инсталации. Изложбата се открива днес от 18 ч. и ще остане на ул. „Гурко“ 1 до 8 декември. Със средствата на фотографията „Отделени“ изследва проблемите на отчуждението и самотата в модерното общество. Композиции, в които персонажите са обгърнати от тъмнина и безпокойство; портрети, в които лицата се разслояват на собствените си проекции – авторът Васил Абаджиев изгражда своите образи, използвайки драматизма на черно-бялото противопоставяне, за да внуши идеята за изолация, безпомощност и страх от бъдещето. Върху този фон от тревожност и самота той откроява и посланието на изложбата: нуждата от повече близост и съпричастност между хората в съвременния свят. Защото в постиндустриалното ни всекидневие социалните контакти стават все по-повърхностни, а технологиите заменят истинското общуване и човекът потъва във вакуума на своята отделеност. Експозицията включва 30 широкоформатни монохромни фотографии и две видео инсталации. На черно-белите портрети ще разпознаем някои български актьори, с които житейската и творческа половинка на художника – нестандартната режисьорка Лилия Абаджиева, неведнъж е работила. Сред тях са Стоян Радев от Варненския драматичен театър „Стоян Бъчваров“, Мариана Жикич, Йордан Ръсин, Донка Аврамова-Бочева, които участват в постановката й „Защото на мама така й харесва“ в театър „Възраждане“ и др. Не липсва и изразителното лице на самата Абаджиева – музата на твореца. Васил Абаджиев е роден през 1966 в Сливен. Той е син на легендарния ни треньор по вдигане на тежести Иван Абаджиев. Завършил е магистърска специалност „Живопис“ в Националната художествена академия. Има няколко самостоятелни изложби у нас и множество участия в колективни изложби в България, Германия, Румъния и др. Занимава се със сценография и костюмография в театъра, като е реализирал над 30 сценографски проекта в страната, в Германия, САЩ, Русия и др.  ", "date": "2019.11.05", "title": "Васил Абаджиев показва „Отделени“ актьорски лица"}
{"url": "https://www.monitor.bg:443/bg/a/view/trima-postradaha-pri-pojar-v-obshtejitie-v-dimitrovgrad-180012", "text": "Трима души пострадаха при пожар в общежитие за социално слаби в Димитровград. Всички 23-ма обитатели са били евакуирани навреме, а животът на ранените е вън от опасност. Пламъците са лумнали около 4,45 часа сутринта във вторник, а сигналът до пожарната е подаден минути по-късно. Пожарникарите са потушили пламъците, но по сградата има нанесени сериозни материални щети. Пожарът е предизвикан от 38-годишният Васил В. Той е настанен в психодиспансера в Хасково. Мъжът е психично заболяване, за което многократно е бил лекуван. Причина за пожара е използване на неизправна електрическа печка, информираха от полицията. Разследването продължава.", "date": "2019.11.05", "title": "Трима пострадаха при пожар в общежитие в Димитровград"}
{"url": "https://www.monitor.bg:443/bg/a/view/slynceto-peche-s-parno-po-dobre-180016", "text": "Представете си следната картина. Апартамент с южно изложение. Началото на ноември. Следобед е, слънцето яко напича. Всички обитатели са по бански. Само бабинка е с нещо като шорти, останали от лятната й почивка в Юндола през 1972 г. Деди е по потник и с навити крачоли, за да се спазва все пак някакво приличие. Фолиото зад радиатора отразява топлинните вълни, които се издигат в нещо като мараня към тавана. Слънцето си е слънце, но и радиаторът излъчва едни двайсетина градуса, защото парното вече е пуснато. Между другото 20 градуса е и навън, така балансът е постигнат и хората могат да се разхвърлят (нудистите направо по тяло). Шегата си е шега, но защо й е на „Топлофикация София“ да пуска парното точно сега. Принципно това, откъдето и да погледнеш, е нон сенс, при положение че метеорологичната прогноза дава около 20 градуса поне до края на седмицата. Дори сутрините, които традиционно в София са студени, вдигнаха градусите. Предишните седмици пък си бяха студени, но парното не работеше. Молби за предсрочно пускане имало от 43 сгради – предимно забавачки, болници и офиси, съобщават от „Топлофикация“. Там вероятно то и сега си работи. Правилото за пускане на топлото по тръбите е да има три поредни дни с под 12 градуса. Дали дългосрочната прогноза е такава, можем само да гадаем, но вероятно от „Топлофикация“ са я проверили. Да кажем, че може би съобщението за пускане на парното се прави с известен гратисен период, за да могат хората да си обезвъздушат радиаторите и извършат разни такива профилактични неща. Ама поне да бяха почакали да се позастуди, че да изглежда малко по-реалистично. От друга страна, топлата есен може и да се отразява положително на семейния бюджет, но със сигурност не е добре за финансовия баланс на дружеството. С почти месец без приходи няма как да са доволни от столичното парно. А борчовете на компанията зеят като черна дупка в Космоса. Едни 835,4 млн. лева, голяма част от които висят като воденичен камък на Българския енергиен холдинг, са меко казано съществена сума и не знам какви оздравителни мерки могат да запълнят тази яма. Тук обаче ще вметнем, че проектът на София за горене на RDF (сух дехидратиран отпадък, който заводът за боклук вече произвежда) върви по каналния ред, а в Перник направо си го горят в ТЕЦ-а (поне такива бяха версиите). А пък с влизането на RDF-а в ТЕЦ-София ще се спестява от парите, с които се плащат сега квотите за парникови емисии. Борбата не е да няма загуба, а тя да се смалява. С тези темпове борчовете може и да се стопят за 50 години. Но този срок май е доста оптимистичен.", "date": "2019.11.05", "title": "Слънцето пече, с парно по-добре"}
{"url": "https://www.monitor.bg:443/bg/a/view/iskat-kasirane-na-vota-v-pavel-banja-i-ledenik-obzor-180003", "text": "Искат касиране на вота в Павел баня и Леденик, БСП пък реши да подкрепи Мая Манолова в искането и да жали резултатите от балотажа в София. Дело за резултатите от първия тур на местния избор в община Павел баня образува административният съд в Стара Загора, то е по повод постъпила жалба от останалия на втора позиция Станимир Радевски, издигнат от ВМРО-БНД. Изгубилият вота дългогодишен кмет е подал жалба срещу решението на Общинската избирателна комисия, с което за победител във вота е обявен опонентът му Иса Бесоолу от ДПС.​ Според него резултатите от протоколите не отразявали истинската воля на избирателите. Радевски, издигнат от ВМРО, стана втори с резултат от 18,7 процента и гласували за него 1406 души. Делото е разпределено на съдия Михаил Русев и е насрочено за 11 ноември, а полагането на клетвата в Павел баня е насрочено от старозагорския областен управител Гергана Микова за 8 ноември. Наред с това четири партии искат касиране на изборите за кмет на кметство във великотърновското село Леденик заради нарушения в изборната нощ, като настояват за ново броене на бюлетините. Там кандидатите бяха петима, а на първия тур беше преизбран Антон Кръстев, кандидат на „Демократична България“. ГЕРБ, БСП, ВМРО и \"Българска демократична общност\" оспорват изборния резултат в административния съд, като посочват, че при броенето на бюлетините и попълването на протокола резултатите са сочели балотаж. Без да има право, в секцията нахлул кандидатът Кръстев с баща си, държал се арогантно и поискал ново броене на бюлетините, до което не са били допуснати застъпниците на останалите кандидати. Междувременно Изпълнителното бюро на БСП даде своята политическа подкрепа на Мая Манолова в искането й за касиране на изборите в София.", "date": "2019.11.05", "title": "Искат касиране на вота в Павел баня и Леденик (ОБЗОР)"}
{"url": "https://www.monitor.bg:443/bg/a/view/pribraha-zad-reshetkite-shampion-s-40-prisydi-179991", "text": "Изтърпял до сега 40 ефективни наказания апаш от Стара Загора за пореден път попадна зад решетките по обвинение, че на два пъти е проникнал в апартамент и е задигнал 350 лв. и златни накити от 60-годишната им собственичка. Сигналът за бруталната кражба е получен рано заранта на 29 октомври. Според жертвата крадец е проникнал в апартамента й на улица „Васил Левски“ във времето между 9,00 часа на 27 октомври и 20,00 часа на следващия ден, като е разбил заключващия механизъм на вратопрозорец. За броени часове криминалистите от Второ РУ „Полиция“ влезли в стъпките на Асен К., който през юни т.г. е напуснал затворническата килия. При обиска в дома му били открити венчална халка и пръстен, а останалите апашът успял да шитне в заложна къща, а парите изхарчил. Районният съд в Града на липите е постановил постоянната мярка за неотклонение „задържане под стража“ защото имало опасност крадецът да се укрие и да извърши ново престъпление, последният грабеж е в условията на опасен рецидив.  ", "date": "2019.11.05", "title": "Прибраха зад решетките „шампион“ с 40 присъди"}
{"url": "https://www.monitor.bg:443/bg/a/view/medsestrata-bila-i-obijdala-dete-aut-ot-gradinata-180018", "text": "Столична община осъжда категорично непрофесионалното и насилническо поведение на медицинската сестра в 27 ДГ. Тъй като работодател на сестрите в ДГ са районните администрации, поискали сме от администрацията на район \"Надежда\" служителят незабавно да напусне системата и това вече е факт, написа в социалните мрежи зам.-кметът на столицата Тодор Чобанов. Ден по-рано стана ясно, че медицинска сестра в градината е наричала момиченце „мръсницо“ и „животно мръсно“. Тормозът над детето лъснал, след като родителите му сложили записващо устройство в играчка, за да видят как минава денят му в забавачката. Родителите на Никол прибегнали до тази мярка, тъй като забелязали промяна в поведението й, въпреки че тя е само на година и седем месеца и още не може да говори. „Започнаха истерии, плач, свиване до стена с треперещи ръчички, агресия – започна да удря, да скубе”, разказа пред бТВ майката на момиченцето Илиана Джонева. Записът е направен на 31 октомври. „Чуват се удари. В рамките на пет часа четири пъти яде шамари“ казват родителите. Служителката от записа е медицинска сестра по заместване и отрича да е обиждала и удряла детето. В обяснение до директорката на детската градина служителката пише, че е била уморена и изнервена, затова се и случило това, каза директорът на градината Галина Христова. Тя е предложила сестрата за дисциплинарно наказание. Родителите настояват служителката никога повече да не работи с деца. И се надяват, че другите родители също ще бъдат нащрек за проява на агресия.  ", "date": "2019.11.05", "title": "Медсестрата, била и обиждала дете, аут от градината  "}
{"url": "https://www.monitor.bg:443/bg/a/view/berlinskata-stena-razprysnata-iz-sveta-180019", "text": "Макар и да са от бариера, предназначена да пречи на пътуванията, парчета от 156,4-километровата Берлинска стена успяха да стигнат доста далече в Германия и останалата част от света за 30 години, предаде Асошиейтед прес. Някои символични сегменти още са на оригиналното си място в днешен Берлин, за да напомнят за Студената война. Когато ликуващите германци разрушават стената през 1989 г., мнозина взимат малки парчета от нея. Почти веднага се появяват щандове, на които по-големи късове се продават като сувенири. Днес такива парчета, макар и с неизвестен произход, се предлагат в много туристически магазини в града. По-големи плочи са купени или предоставени, за да бъдат изложени, на музеи, посолства, училища, паркове, мемориали по цял свят. В Париж парче от Берлинската стена може да бъде видяно пред станцията на метрото Порт дьо Версай, както и в бизнес квартала Дефанс. В Брюксел такава плоча е поставена пред централата на Европейската комисия. В Сеул има скулптура на мечка - символ на Берлин, върху която е нарисувана Бранденбургската врата, а зад нея са три сегмента от стената. В католическото светилище във Фатима, Португалия, парче от стената е изложено във витрина. В Ню Йорк две парчета от Берлинската стена, изрисувани от французина Тиери Ноар, са поставени в Батъри парк. В градината със скулптурите в централата на ООН на три сегмента са нарисувани хора, прегръщащи се през стената. Когато са подарени от Германия през 2002 г., тогавашният генерален секретар Кофи Анан казва, че Стената е \"обида за човешкия дух\". По странен начин Лас Вегас също отдава почит на Берлинската стена - парчета от нея подпират писоари в тоалетната на х-л \"Мейн стрийт стейшън\", може би във възхвала на свободата. Стъкло предпазва бетона от пръски.", "date": "2019.11.05", "title": "Берлинската стена разпръсната из света "}
{"url": "https://www.monitor.bg:443/bg/a/view/mvn-r-stachka-v-lufthanza-shte-zasegne-vsichki-poleti-na-kompanijata-179994", "text": "Пилотите и стюардесите на авиокомпанията \"Луфтханза\" започват ефективна стачка в 01.00 ч. на 7 ноември, която ще продължи до 24.00 ч. на 8 ноември. Ще бъдат засегнати всички полети на компанията - национални и международни, съобщиха от Министерството на външните работи. От МВнР препоръчват на всички пътуващи да следят сайта на \"Луфтханза\" (https://www.lufthansa.com/de/en/flight-information) за актуална информация, както и мобилното приложение \"Miles & More\". \"Луфтханза\" работи по изготвяне на алтернативен летателен план за полетите на 7 и 8 ноември 2019 г., който ще бъде обявен в сряда. При необходимост от съдействие българските граждани могат да се свържат с дипломатическите ни представителства във Федерална Република Германия на следните телефони: Посолство Берлин: +49 30 201 0922. Дежурен телефон само за спешни случаи и извънредни ситуации в извънработно време: +49 176 122 99 190 Генерално консулство в Мюнхен: +49 89 171 176 14; +49 89 171 176 15. Дежурен телефон в извънработно време: +49 172 888 10 56 Генерално консулство във Франкфурт: +49 69 509 278 13 10; +49 69 509 278 132", "date": "2019.11.05", "title": "МвнР: Стачка в \"Луфтханза\" ще засегне всички полети на компанията "}
{"url": "https://www.monitor.bg:443/bg/a/view/preslavskoto-zlato-grejva-v-izlojba-sled-restavracija-v-majnc-179972", "text": "„До портите на княжеския двор/Съкровища от Велики Преслав” е мащабна изложба, която посетителите в Националния археологически музей могат да видят в залите на НАИМ към БАН от днес до 26 януари. До нас са стигнали две златни съкровища с накити и монети от столицата на Първото българско царство – малко и голямо. Златните накити от ІХ век се показват за първи път след реставрация и анализ в научно-изследователския институт по археология в Майнц, Германия, където химичният анализ показа, че те са много по-ценни, отколкото се е смятало досега. Артефактите пристигат у нас, след като успяха да възхитят света, изложени в Лувъра. За своите анализи учените от института в Майнц са използвали само недеструктивни методи, за които не се изисква взимане на проба. За първи път е изследван химичният състав на металите с рентгенофлуоресцентни, спектроскопски и радиографски анализи. Те показват, че за изработването на накитите не е използвано стъкло, освен за емайла и сините сферични висулки. Ултраволетово-червеникавите камъни не са аметисти, а светли рубини и гранати. Камъните от голямата огърлица не са планински, а флуоритни кристали, което е новост за науката. Досега не се е знаело, че византийските златари са ги използвали. Гамата от благородни метали в комбинация със смарагди и гранати показва, че съкровището е много по-ценно, отколкото се е смятало до сега. При използването на сребърни и златни сплави на благородните метали са били приложени високи технически познания. Халкичките на тежките висулки са от златна сплав, далеч по-здрава от чистото злато. Перлите и изумрудените мъниста, които са чувствителни на топлина, изненадват с необичайно решение за инкрустрация. Всички 186 предмети са почистени, следите от предишни интервенции са премахнати, фрагментите са отново укрепени, 2 изумруда, паднали от накитите, са монтирани обратно във висулките. Голямото или Преславското съкровище е открито преди 40 години – над 120 златни накити и монети в дървено сандъче със сребърни обкови, скрито в каменна пещ в жилище от ранносредновековно селище на Дервишката река, през един хълм от градските порти на Преслав. Златото се датира от ІХ-Х век, но има и някои по-ранни предмети, вероятно наследени. Женските накити вероятно са част от сватбения дар на царица Мария, внучка на византийския император Роман Лакапин, за сватбата й с българския цар Петър. Някои от бижутата като златната диадема и огърлица, са уникални екземпляри и участват в най-важните византийски изложби по света. Освен накити и византийски монети, съкровището съдържа и апликации за дрехи, колани и копчета, лъжици и части от чаша. Малкото преславско съкровище е открито при археологически разкопки на дворцовия център: 2 гривни, наушници и монети са били скрити в издълбана в камък дупка с каменна тапа.  ", "date": "2019.11.05", "title": "Преславското злато грейва в изложба след реставрация в Майнц"}
{"url": "https://www.monitor.bg:443/bg/a/view/minu-stajkov-na-antidepresanti-v-aresta-179996", "text": "Арестуваният бизнесмен Миню Стайков, който от година и три месеца е зад решетките, е на антидепресанти заради депресия. Това стана ясно в спецсъда, който разгледа поредното му искане за промяна на мярката за неотклонение. Като аргумент за това бе изтъкнато влошеното му здравословно състояние - имал анемия, мозъчно и урологично заболяване. Спецсъдът обаче отхвърли искането му за изменение на мярка за неотклонение „задържане под стража“ в по-лека заради наличието на опасност да влияе върху разследването. По отношение на здравословното му състояние, той може да получи адекватна медицинска грижа във всяка болница в София при необходимост. Стайков е обвиняем по дело за злоупотреба с пари от европейски земеделски фондове. Той бе задържан на 5 септември 2018 г. и привлечен към наказателна отговорност от спецпрокуратурата за ръководене на организирана престъпна група, данъчни престъпления и пране на пари. Оттогава е в ареста, след като през май 2019 г. му бе повдигнато обвинение по второ дело (заедно с още 13 души, петима от които служители в Държавен фонд „Земеделие“) - за участие в престъпен сговор с цел злоупотреба със средства от Програмата за развитие на селските райони и Националната програма за подпомагане на лозаро-винарския сектор. По това досъдебно прозводство също му бе определена най-тежката мярка за неотклонение.", "date": "2019.11.05", "title": "Миню Стайков на антидепресанти в ареста"}
{"url": "https://www.monitor.bg:443/bg/a/view/slavija-sprja-rejda-na-lokomotiv-pd-179999", "text": "„Славия“ и „Локомотив“ (Пловдив) завършиха наравно 1:1 в мач от 15-ия кръг на Първа лига. Равенството сложи край на победните серии и на двата тима. Тази на „Славия“ бе от 4 двубоя, докато на „Локомотив“ - от 6. Никога досега в своята история „Локомотив“ не е печелил в седем поредни мача.  Головете на стадион \"Славия\" паднаха от две дузпи през втората част. В 74-ата минути Димитър Илиев откри резултата в полза на гостите. Дузпата бе отсъдена заради нарушение на Венци Бенгюзов срещу Петър Витанов. Илиев пък вкара 10-ото си попадение от началото на сезона. В 82-ата минута реферът отсъди доста спорна дузпа в полза на „Славия“. Галин Иванов реализира от бялата точка за крайното 1:1. В края на първото полувреме удар на Ален Ожболт от гостите срещна лявата греда. След равенството „Славия“ остава на пето място с 23 точки, докато „Локомотив“ е втори, но вече на 6 точки зад лидера „Лудогорец“. „Смърфовете“ имат преднина от една точка пред „Левски“.", "date": "2019.11.05", "title": "„Славия“ спря рейда на „Локомотив“ (Пд)"}
{"url": "https://www.monitor.bg:443/bg/a/view/partijata-na-slavi-trifonov-poiska-registracija-gotvi-se-za-izbori-179995", "text": "Основаната от шоумена Слави Трифонов и екипа му партия \"Няма такава държава\" подаде документи за регистрация в СГС. В тях фигурират общо 3 700 подписа. Сценаристът от \"Шоуто на Слави\" Тошко Йорданов изрази увереност, че партията спазва закона и че ще получи регистрация. „Няма никакво законово изискване за името на партията“, заяви той, след като при учредяването на формацията бяха изказани съмнения от юристи, че съдът може да откаже регистрация под това име, тъй като законът не позволява партия да уронва държавността. Йорданов даде да се разбере също така, че НТД ще започне постепенно подготовка за участие в следващите парламентарни и президентски избори. Съдът има на разположение 1 месец, за да насрочи заседание и да разгледа молбата за регистрация, а след това още 2 седмици, за да вземе решение по нея.", "date": "2019.11.05", "title": "Партията на Слави Трифонов поиска регистрация, готви се за избори"}
{"url": "https://www.monitor.bg:443/bg/a/view/njama-novo-vdigane-na-vyzrastta-pensionirame-se-na-65-godini-do-2037-179998", "text": "Не се предвижда повишаване на възрастта за пенсия извън регламентираните в законодателството мерки, в сила от 2016 г., съобщиха от Министерството на труда и социалната политика.  Два дни по-рано бе публикуван за обществено обсъждане проектоотчет за 2018 г. за изпълнението на националната стратегия за демографско развитие на страната за периода 2012 – 2030 година, в който се посочват мерки като повишаване на пенсионната възраст и увеличаване на стажа за пенсия, както и ограничаване на достъпа до схеми за ранно пенсиониране. Относно данните от отчета за изпълнение на Национална стратегия за демографско развитие на населението (2012-2030 г.), от Министерството на труда и социалната политика правят уточнение, че през 2015 г. Народното събрание е одобрило промени в Кодекса за социално осигуряване с цел финансово стабилизиране на пенсионната система и повишаване на адекватността на пенсиите. Сред предприетите тогава мерки са плавното повишаване на пенсионната възраст до достигане на 65 години за мъжете и жените през 2037 година. Тези разпоредби са в сила от 1 януари 2016 г. и продължават да се изпълняват според регламентирания в законодателството график ежегодно. Предложеният за обществено обсъждане проект на Отчет за 2018 г. за изпълнение на актуализираната Национална стратегия за демографско развитие на населението не съдържа нови мерки и предложения за допълнително нарастване на пенсионната възраст и стаж, извън предвиденото в приетото през 2015 г. законодателство. В проекта не се предлагат нови мерки за \"повишаване на пенсионната възраст и стаж\", \"ограничаване на ранното пенсиониране\" или \"въвеждане на многофондова система във втория и третия стълб на пенсионната система\", уверяват от МТСП. ", "date": "2019.11.05", "title": "Пенсионираме се на 65 години до 2037-а"}
{"url": "https://www.monitor.bg:443/bg/a/view/zatrudneno-e-koraboplavaneto-v-rajona-na-ostrov-belene-179980", "text": "Затруднено е корабоплаването в района на остров Белене. Около 80 кораба и секции са се струпали в района на остров Белене заради ниските водни стоежи в участъка, съобщи пред „Монитор“ директорът на „Речен надзор – Русе“ към Изпълнителната агенция „Морска администрация“ кап. Иван Жеков. Поради усложнената навигационна обстановка на критичното място някои плавателни съдове изчакват, но други предприемат т.н. лимбиране – прехвърляне на товара, за да намалят дълбочината на газене и да преминат. Трети провлачват секциите една по една, тъй като преминаването на целия състав е невъзможно, и продължават пътуването си. Според Жеков към момента районът на остров Белене е най-проблемното място за преминаване в целия българо-румънски участък на Дунав. Дълбочината на газене там не трябва да превишава 1,80 м – 1,90 м. От Агенцията за проучване и поддържане на река Дунав съобщават, че ситуацията е нормална за сезона и така е в целия участък на реката, като в Унгария дори вече има въведени ограничения за корабоправането. Ниските водни стоежи се наблюдавали от началото на този месец. ", "date": "2019.11.05", "title": "Затруднено е корабоплаването в района на остров Белене"}
{"url": "https://www.monitor.bg:443/bg/a/view/tyrseneto-na-zlatni-bijuta-v-sveta-padna-s-16-do-461-tona-180002", "text": "Търсене на бижута през третото тримесечие на 2019 г. е паднало с 16% спрямо същия период миналата година и възлиза на 460,9 тона. Това става ясно от доклада на Световния съвет за златото \"Динамика на търсенето на злато\", цитиран от световните агенции. Отрицателните настроения сред потребителите, дължащи се на запазилата се геополитическа и икономическа несигурност, съчетани със значителното повишаване на цената на златото са довели до намаляване на търсенето на бижута на всички основни пазари, посочват експерти на организацията. Ако цените на пазара за бижута продължават да растат, търсенето ще остане сдържано, посочва директорът на групата за пазарно проучване към Световния съвет за златото Алистър Хюит. От отчета на Съвета става ясно, че цената на златото през третото тримесечие се е повишила с 5% на годишна основа и е достигнала равнище от около 1500 долара за тройунция, главно заради геополитическото напрежение, забавянето на икономическия растеж и понижаването на водещите лихви на централните банки по света. Общото търсене на злато през периода юли-септември възлиза на 1108 тона, което е с 3% повече, отколкото през същия период миналата година, се посочва в доклада. Общото предлагане на пазара на злато през разглеждания период е нараснало с 4 на сто до 1220 тона. Централните банки са купили 156,2 тона злато, което е с 38% по-малко спрямо същия период през 2018 г., която бе рекордна по този показател за целия период на следенето му, посочва Световния съвет за златото. От началото на годината централните банки са купили 547,5 тона злато, което е с 12% повече, отколкото през аналогичния период миналата година, посочи Хюит.", "date": "2019.11.05", "title": "Търсенето на златни бижута в света падна с 16% до 461 тона"}
{"url": "https://www.monitor.bg:443/bg/a/view/postojanen-arest-za-dupnichanin-otmyknal-kasa-s-darenija-179993", "text": "Постоянен арест постановиха магистратите от Районен съд – Дупница, срещу 50-годишен рецидивист, отмъкнал каса с дарения. Иван В. е обвинен в кражба на кутия за дарения от външен плот на павилион за закуски на жп гара Дупница, в която е имало 250 лв. Престъплението е извършено на 30 октомври 2019 г. По делото са събрани достатъчно гласни доказателства и може да се направи обосновано предположение, че обвиняемият е извършител на престъплението. То е разкрито чрез преглед на поставените камери на търговския имот и показанията на свидетел, обявиха от районен съд - Дупница. От справката за съдимост на Иван В. става ясно, че той е осъждан многократно за престъпления против собствеността. Обвиняемият е освободен от затвора три седмици преди да извърши кражбата.", "date": "2019.11.05", "title": "Постоянен арест за дупничанин, отмъкнал каса с дарения"}
{"url": "https://www.monitor.bg:443/bg/a/view/bezbroj-bisove-za-vasil-petrov-v-doha-179988", "text": "С нестихващи аплодисмени и безброй бисове беше награден концертът на Васил Петров, с който българският Синатра откри шестия Европейски джаз фестивал в Катар. Изпълненията на българската джаз звезда бяха оценени високо от взискателната публика в Доха, където в момента, в културното селище Катар, тече музикалният форум. На сцената, заедно с Петров излязоха бяха Йордан Тоновски (пиано), Христо Минчев (контрабас) и Кристиян Желев (ударни). На фестивала участват най-изявените европийски музиканти от стила от Австрия, Полша, Швейцария, Франция, Румъния, Гърция, Унгария, Италия. „Незебравимо беше представянето на България вчера на откриването на 6-я Европейски джаз фестивал в Доха, организиран от посолствата на страните-членки на ЕС и Културно селище \"Катара\" с незабравимия концерт на Васил Петров квартет!“, сподели Метин Казак, посланик на България в Доха. След по-малко от месец Васил Петров ще зарадва и българските си фенове с чисто нова програма по време на концерта си в столичния клуб Joy Station на 23 ноември. На сцената с него ще са изключителните Ангел Заберски син (пиано), Борис Таслев (контрабас), Стоян Янкулов- Стунджи (ударни), Шибил Бенев (китара). Програмата включва пиеси от различни творчески периоди, както и съвсем нови заглавия в класически суинг, ориенталски джаз, боса нова, блус, поп и рок хитове. Част от темите на концерта ще са Fly me to the moon, The shadow of your smile, When you smiling, Caravan, Quando Quando, Besame mucho, Can`t take my eyes of off you, Killing me softly , А day in the life of a fool, Soldier of fortune.", "date": "2019.11.05", "title": "Безброй бисове за Васил Петров в Доха"}
{"url": "https://www.monitor.bg:443/bg/a/view/gotvjat-pirshestvo-za-mecheto-ot-basejna-v-sopot-video-179987", "text": "Служителите на хотела в Сопот, в чийто басейн редовно се къпе малко мече, са подготвили изненада за животното. При следващата му поява в комплекса там ще го очакват 50 кг мед, 100 кг тиква и 100 кг овес.  Идеята е мечката, която вече носи името Суими, да се нахрани добре, за да може да заспи зимен сън, съобщи Нова ТВ. Директорът на Държавното горско стопанство в Карлово Златю Кличев, каза, че вече е създадена организация за улавяне и преместване на мечето на безопасно за него място – най-вероятно в Централния Балкан. Властите уверяват, че животното няма да бъде отстреляно, нито наранено по какъвто и да било начин. Преди дни от хотела разпространиха видеокадри с мечката, плуваща в топлия басейн на хотела. На видеото се вижда как след нощното къпане животното се разхожда кротко из комплекса и се опитва да си вземе сладолед.", "date": "2019.11.05", "title": "Готвят пиршество за мечето от басейна в Сопот (ВИДЕО)"}
{"url": "https://www.monitor.bg:443/bg/a/view/luis-hamiltyn-blizo-do-ricarsko-zvanie-179979", "text": "Шесткратният световен шампион във Формула 1 Люис Хамилтън може да се сдобие с титлата \"Сър\", гласят информациите от Острова дни след успеха, който изведе британеца на второ място по титли в световния шампионат по автомобилизъм след Михаел Шумахер. Предложения за членове на Ордена на Британската империя може да издигне всеки гражданин, но изборът прави кралицата по съвет на министър-председателя и министрите на отбраната и външните работи. В Англия пък вече тече кампания Борис Джонсън да включи именно Хамилтън в списъка с предложения тази година. Мотивите на лобистите основават на факта, че нито един друг спортист, съвременник на Хамилтън, не е доминирал толкова дълго в своята област. Например тенисистът Анди Мъри, който вече притежава това звание, има три титли от Големия шлем, но само за кратко се задържа като номер едно в световната ранглиста. Инициаторите подчертават, че Люис Хамилтън, въпреки че живее в Монако, е сред най-големите данъкоплатци във Великобритания. За званието \"Сър\" на Хамилтън се заговори още през 2017 година, но тогава това не се случи. Сега, две години по-късно, пилотът от Формула 1 отново е на крачка от \"рицарското звание\".", "date": "2019.11.05", "title": "Люис Хамилтън близо до рицарско звание"}
{"url": "https://www.monitor.bg:443/bg/a/view/kobrata-kategorichen-po-dobyr-sym-vyv-vsichko-179978", "text": "Звездата ни на професионалния ринг Кубрат Пулев демонстрира сериозно самочувствие преди мача си с Райдъл Букър този уикенд във Фресно, Калифорния. Звездата ни на професионалния ринг Кубрат Пулев демонстрира сериозно самочувствие преди мача си с Райдъл Букър този уикенд във Фресно, Калифорния. Двубоят ще се проведе около 7:30 часа в неделя сутрин българско време. \"Играл съм с много по-добри боксьори и съм много по-опитен. Във всичко съм много по-добър. Сега съм се концентрирал само върху този мач. Това ми е най-важното нещо - да победя. След това ще гледам победителя от Руис и Джошуа\", уверено заяви Кобрата пред NOVA по повод следващия си противник. Пулев бе категоричен и относно спекулациите, че някой може да му отнеме правото да се боксира за световна титла. \"Това няма как да стане, защото има правила на IBF и тези правила се спазват\", каза още българинът, който получи и официално потвърждение от международната федерация, че трябва да се изправи в мач за световния връх до юни 2020 година. Кобрата проведе цялата си подготовка за срещата на американска земя. Боксьорът ни е главен претендент за шампионския колан в тази версия, но в последно време влиятелният мениджър Еди Хърн води усилена кампания бъдещият световен шампион да се изправи първо срещу Олександър Усик, който наскоро премина при най-тежките. Пулев дори планира да пътува за Саудитска Арабия, за да наблюдава на живо реванша между Антъни Джошуа и Анди Руис на 7 декември. Междувременно по-малкият брат на Кубрат - Тервел Пулев се готви за двубоя си с Кай Курзава на 8 ноември в Германия. Българинът е непобеден в 13 мача като професионалист, а 42-годишният немски ветеран има 38 победи в 46 мача, 26 от които с нокаут. Той допусна четири загуби в последните си пет срещи, а от 2017 г. насам има само една победа. Галавечерта в Бергиш Гладбах край Кьолн се организира от компанията Kobra Boxpromotion, която обаче не е свързана Кубрат Пулев, а е собственост на хърватина Далибор Бан. Очаква се Тервел да се радва на подкрепата на многобройна българска агитка, заради хилядите нашенци, живеещи в Кьолн и близките градове, които са заявили намеренията си да посетят галата. В последния си мач на професионалния ринг на 23 март тази година Тервел Пулев победи американеца Мич Уилямс.", "date": "2019.11.05", "title": "Кобрата категоричен преди мача с Букър: По-добър съм във всичко"}
{"url": "https://www.monitor.bg:443/bg/a/view/nabludavat-vyzratni-hora-sys-snmart-ustrojstva-179983", "text": "Възрастни хора с хронични увреждания ще бъдат наблюдавани с умни устройства. Те ще разполагат с SOS-бутони, чрез които ще викат на помощ лекари и доброволци, когато състоянието им се влоши. Тази пилотна програма по норвежки образец ще бъде внедрена скоро от Българския червен кръст, съобщи неговият председател акад. Христо Григоров. По думите му дистанционното наблюдение е особено подходящо за хора с трайни увреждания, най-вече самотно живеещи пенсионери и хора, които са в отдалечените и малки населени райони. Здравословното състоянието на нуждаещите се ще бъде отчитано от датчици и сензори. При нужда от помощ възрастният човек ще може да извести чрез SOS бутон. Предвижда се смарт устройства с такива бутони да бъдат предоставени на 500 души. „В България имаме изкривяване в посока на болничното лечение, а реалността изисква да бъдем малко по-гъвкави, да насочим своите усилия хората да останат по-дълго в своите домове, където да получават адекватна здравна и социална услуга“, коментира заместник-генералният директор на БЧК д-р Надежда Тодоровска. Тя е ръководител на проекта, който се осъществява с помощна на две министерства – здравното и социалното, както и с помощта на Норвежката асоциация на местните регионални власти. БЧК вече има програма, по коятно самотни и възрастни хора, нуждаещи се от чужда помощ се подпомагат от социални работници. Според Тодоровска новите технологии позволяват повече хора да бъдат наблюдавани в домашна среда. „Да им се прави дистанционно ЕКГ, да се мери кръвното им налягане, да се мониторира сърдечната честота и сънят. Да може да се помогне при различни спешни ситуации. Да кажем, възрастен човек, който живее сам, пада и това падане води до счупване или е в резултат на инфаркт или инсулт. Да има възможност системата да алармира в кол центъра, който ние ще създадем, и да помогне този човек бързо за получи адекватна подкрепа и грижа от съответните места.“, обясни тя.  Предстои да бъдат подготвени специалисти за въпросните кол центрове. Те ще бъдат обучени в алгоритмите на провеждане на различните действия – при падане, аларма за лошо качество на съня, за това дали пациентът си е взел навреме лекарствата. Ще има и аларма за подсещане за редовен прием на медикаменти. Новата услуга ще надгради дейностите на центровете \"Домашни грижи\" към БЧК, каквито има във Врачанска област. Те се намират в самия град Враца, Оряхово, Бяла Слатина и Криводол. В рамките на проекта ще бъдат създадени 3 нови центъра - в общините Видин, Белоградчик и Монтана, където ще бъдат сформирани и екипи от доброволци, които да подкрепят дейностите на центровете за домашни грижи и услугите за телеасистенция.", "date": "2019.11.05", "title": "Раздават SOS бутони на хора с увреждания "}
{"url": "https://www.monitor.bg:443/bg/a/view/djudi-garland-i-luchano-pavaroti-belejat-kinomanija-2019-179984", "text": "Има артисти, които ще останат завинаги в сърцата на феновете си. Такива са актрисата и певица Джуди Гарланд и тенорът Лучано Павароти, които ще попаднат под светлините на прожекторите в предстоящото издание на филмовия фестивал Киномания. Една от най-видните представителки на ерата на златния филм в Холивуд ще остави отпечатък у родните любители на седмото изкуство с цели две заглавия. Първото от тях - „Джуди“, е спрягано като един от основните фаворити за предстоящите награди „Оскар“, като още отсега залозите, че за отличията заради участието си в главната роля, са високи. „Джуди“ показва живота на Гарланд по време на последното й представление в Лондон през 1968 г., кариерата й и началото на връзката с петия й съпруг Мики Дийнс. Звездата от „Магьосникът от Оз“ (1939) умира няколко месеца след събитията във филма от смъртоносна доза барбитурати. Година след като Брадли Купър представи своята версия на холивудската класика „Роди се звезда“ ще видим по-ранен вариант на този сюжет. Филмът датира от 1954 г., а главната роля е поверена именно на Гарланд. „Когато се излъчва за първи път, той е цензуриран, съкратен до 2 ч. и 30 минути. Сега ще видим филма в цялата му продължителност от 180 минути“, загатват организаторите на Киномания. Лучано Павароти – певецът, който направи операта популярна и сред редовите меломани през втората половина от ХХ век, също влиза в програмата на фестивала. Това се случва с документалния филм на Рон Хауърд. След като направи филм за „Бийтълс”, режисьорът отново изследва Във филма си „Павароти“ той използва снимки от лични архиви, видео и концертни записи. Две версии на „Физика на тъгата“ на Теодор Ушев ще бъдат излъчвани в програмата на Киномания 2019. Едната от тях ще е с английско озвучаване, с което са ангажирани филмовата икона Доналд Съдърланд и синът му Росиф. Другата ще е на френски, като в нея ще чуем популярния канадски кинорежисьор Ксавие Долан и неговия баща Манюел Тадрос. Филмовият форум ще даде терен и за премиерата на продуцирания от Фондация “Пловдив 2019” омнибус от 7 късометражни филма. За целта с минимален бюджет продуцентите провеждат майсторски класове на всички режисьори, участвали в проекта – Ралица Петрова („Безбог“), Христо Симеонов („Синът“), Димитър Кутманов (Taste of Water), Любомир Младенов („34“, „Кораб в стая“), Павел Веснаков („Откраднат живот“, „Денят на бащата“), Николай Тодоров („Преди да заспя“) и Кристина Грозева и Петър Вълчанов („Урок“, „Слава“, „Бащата“). Всички те са заснели свои късометражни филми, като заради голямата продължителност на всяко едно от заглавията омнибусът ще бъде излъчван в две части. Киномания 2019 стартира на 14 ноември и ще продължи точно две седмици.", "date": "2019.11.05", "title": "Джуди Гарланд и Лучано Павароти бележат Киномания 2019"}
{"url": "https://www.monitor.bg:443/bg/a/view/zagubena-v-moreto-ocelja-s-bonboni-i-najlonovi-torbichki-179981", "text": "Туристка оцеляла два дни в гумена лодка, носена от вълните в Егейско море, като яла бонбони, съобщи БиБиСи. Четиресет и пет годишната Кушила Стейн от Нова Зеландия помагала на британец да закара яхтата си от Турция до Атина. По време на пътуването тя решила да се разходи с гумена лодка, но на връщане към яхтата изгубила едно от веслата си, а силният вятър я отнесъл навътре в морето. Това се случило в петък, а собственикът на яхтата съобщил за изчезването на Стейн в събота сутринта. Шест плавателни съда и един хеликоптер, както и подводен дрон били изпратени да я издирват. Новозеландката била открита в неделя на 101 километра северно от Крит. Нейната майка казала за новозеландски медии, че дъщеря й е тренирала оцеляване в морето и може да опази живота си. По време на 37-часовото си изпитание Стейн се препитавала с шепа бонбони, а за да се стопли, се увила с найлонови торбички. Като опитен моряк Стейн си сложила на главата червена торбичка и използвала огледало, за да привлече вниманието на евентуални спасители. Освен това тя написала на лодката името на майка си и данни за контакт с нея, опасявайки се, че може да не оцелее. След като бреговата охрана я намерила, Стейн била откарана в болница с измръзване и дехидратация. Когато я спасили, тя се обадила на майка си и казала: \"Остана ми само един бонбон, мамо!\"", "date": "2019.11.05", "title": "Загубена в морето оцеля с бонбони и найлонови торбички "}
{"url": "https://www.monitor.bg:443/bg/a/view/sestrata-na-bagdadi-e-bila-zalovena-v-sirija-179977", "text": "По-голямата сестра на убития наскоро лидер на \"Ислямска държава\" е била заловена вчера в Северозападна Сирия при акция на турски военни. Това съобщи високопоставен турски представител, цитиран от АП и Ройтерс. По думите му 65-годишната Расмия Ауад и била задържана във фургон, където живеела със семейството си край град Азаз. Районът понастоящем се контролира от Турция.  Сестрата на Абу Бакър ал Багдади е била със своя съпруг, своята снаха и пет деца. Възрастните са подложени на разпит, каза източникът, пожелал анонимност. Той изрази надежда, че ще бъде събрана ценна вътрешна информация за \"Ислямска държава.  Багдади бе убит през октомври при акция на силите на САЩ в съседната провинция Идлиб, припомниха агенциите.", "date": "2019.11.05", "title": "Сестрата на Багдади е била заловена в Сирия"}
{"url": "https://www.monitor.bg:443/bg/a/view/francija-vyvejda-kvoti-za-ikonomicheski-migranti-179976", "text": "От следващата година Франция започва въвеждането на квоти за работници мигранти, обяви министърът на труда, докато правителството на Еманюел Макрон се опитва да втвърди миграционните политики в отговор на критики от крайната десница, предаде АФП. От 2020 г. властите заедно с работодателите ще решат кои индустрии изпитват липса на квалифицирани кандидати и ще облекчат наемането на чужденци за запълване на празнината, заяви министър Мюриел Пенико. „Става въпрос Франция да наема на база на нуждите си. Това е нов подход, сходен на канадския или австралийския“, отбеляза тя. В момента работодателите трябва да обясняват защо френски гражданин не може да бъде нает в сложна административна процедури, която доведе до издаването на визи на около 33 000 икономически мигранти миналата година. Строителство, хотели, ресторанти и част от сектора на продажбите на дребно отдавна се оплакват от липса на хора, които искат да заемат често нископлатените позиции. Информационните технологии и инженерните индустрии пък казват, че Франция не произвежда достатъчно квалифицирани кандидати. Пенико не уточни колко чуждестранни работници ще могат да получат визи, нито дали националността на кандидатите ще има значение, предложение, озвучено от премиера Едуар Филип миналия месец.", "date": "2019.11.05", "title": "Франция въвежда квоти за икономически мигранти"}
{"url": "https://www.monitor.bg:443/bg/a/view/plachkov-i-bebeto-mu-sybirat-pari-za-bolni-deca-179937", "text": "С водещата роля, която получи в сериала „Пътят на честта“, известността на актьора Веселин Плачков рязко се умножи и той реши да я материализира за благородна кауза. Заедно с едногодишната си дъщеря Екатерина, с която го дари певицата Мариана Попова, застанаха пред обектива на фотографа Калина Серафимова за новото издание на „Бебеносещ календар“. Всяка година календарът се продава единствено с благотворителна цел, като всички приходи от него се превеждат на сметката на Българската Коледа от двете организаторки – Серафимова и Станислава Костадинова. Плачков е сред последните звезди, които тази година заснеха фотосесия с бебето си за благородната кауза. Оказа се, че той е и таткото „талисман“ на инициативата, тъй като главно известни майки се включват с децата си. Краят на снимките бяха отбелязани с кадър в социалните мрежи публикуван от Станислава. „Предпоследни снимки за Бебеносещ календар и нашият татко талисман Веселин Плачков за тази година“, написа към кадъра Стаси. От него става ясно, че сесията се е провела под зоркото око и на Мариана Попова, която рядко се отделя от дъщеричката си Екатерина. Припомняме, че както певицата, така и актьорът, имат по една голяма дъщеря от предишните си връзки. Така заедно вече отглеждат три прекрасни момичета. През 2020 г. страниците на календара ще красят съпругата на Део - Мариана и вторият им син Теодор, Радина Кърджилова и синът им с Деян Донков - Христо, Мона Гочева и малкият Никола, другата звезда от \"Пътят на честта\" - Силвия Петкова и наследникът й Сива и др.", "date": "2019.11.05", "title": "Плачков и бебето му събират пари за болни деца"}
{"url": "https://www.monitor.bg:443/bg/a/view/sasho-angelov-namekna-za-ostavka-sled-nova-greshka-na-botev-vraca-179964", "text": "„Ботев“ (Враца) направи поредна грешна стъпка, след като не успя да победи последния в класирането „Витоша“. Двата тима завършиха наравно 1:1 в мач от 16-ия кръг на Първа лига. Така врачани продължават със слабите резултати, като имат само един успех в последните си 8 мача. Първото полувреме бе по-скучно, но „Ботев“ поведе в самия му край. Направи го от спорна дузпа, отсъдена за нарушение на Лъчезар Котев. Повторенията обаче показаха, че въпреки агресивния шпагат на младежкия ни национал, той играе с топката, а не с крака на противник. Въпреки това нарушението бе отсъдено, а опитният Валери Домовчийски го превърна в гол. През втората част играчите „Ботев“ имаха няколко изключителни шанса за втори гол, който щеше да реши мача, но ги пропиляха. Така дойде 74-ата минута, когато „Витоша“ изравни след грешка в отбраната на домакините. Васев подари топката на Кабов, който намери Запро Динев и резултатът стана 1:1. След това гостите имаха още няколко добри шанса за гол, но и бранител на бистричани трябваше да чисти от голлинията, за да запази точката. Тя бе едва четвърта за \"тигрите\" от началото на сезона. „Ботев“ пък събра 13 и заема 11-а позиция в класирането. Предвид слабите резултати в последните седмици, непосредствено след мача треньорът на врачани - Сашо Ангелов, намекна че може да напусне поста. „Това са футболисти, живи хора, грешат. Положение и гол - са балкан разлика. Единият не дава на другия, другият мисли, че той ще вкара, такива грешки допускахме. Може би футболистите си помислиха, че мачът е спечелен. Ще разберете каква ще бъде моята реакция. Не ми задавайте въпроси за Апостол Попов, ще има реакция от моя страна. Реакция в мое лице, аз каквото намеквам, ще го направя. След 1-2 часа всичко ще стане ясно”, заяви след срещата Сашо Ангелов.", "date": "2019.11.05", "title": "Сашо Ангелов намекна за оставка след нова грешка на \"Ботев\" (Враца) "}
{"url": "https://www.monitor.bg:443/bg/a/view/vecherjata-sled-kojato-nishto-njama-da-e-syshtoto-179968", "text": "Проф. Пламен Марков вече е поставял една силно полемична пиеса в театър „София“ – „Нощта на 16 януари“ от Айн Ранд, която е изградена като съдебен процес с участието и на зрители с функциите на обвинители и защитници на едната или другата страна в интригуващ юридически и човешки казус. Новата амбициозна работа на режисьора на общинската сцена – „Вечерята“ по преведения на 55 езика роман на холандския писател Херман Кох, е с друг формат: политически трилър, преоблечен в изискания костюм на помитаща семейна драма в доброто общество. Но по същество и този спектакъл е дискусия за моралните ценности на социума, който ни заобикаля, и за избора на чия страна да застанеш, изправящ всеки от героите и всеки от публиката А отговорите не са прости и еднозначни, защото границата между доброто и злото днес повече от всякога е размита и за всеки акт, попадащ привидно лесно в една от двете категории, могат да се намерят обяснения, оправдания, скрити подтици... Две роднински двойки – братята Серж и Паул Ломан и техните съпруги, се събират на вечеря в скъп ресторант. Сценографията на Мира Каланова е издигнала високо над сцената най-хубавото сепаре в заведението, разположено точно над градината, с алюзия за високия гост, когото ще приеме то. Серж Ломан, изигран с чар и точно разпределени дози сдържаност и пламенност от отличния Ивайло Герасков, е в разгара на предизборна кампания, която вероятно ще го направи следващия министър-председател. Честен и почтен, но вероятно претеглящ позитивите и негативите от всяка своя постъпка; флиртуващ с електората (особено дамския), но с мярка, излъчващ достойнство и благородна ирония, но дали наистина е такъв и за близките си?!... Без имитация, бидейки актьора, който е, Герасков спокойно може да си мери аурата с Ричард Гиър, който изпълнява тази роля в една от екранизациите по романа. Не по-малко убедителен е Михаил Милчев като негов брат и антипод – уволнен заради несъобразяване с установените клишета учител по история, невротичен мърморко, скептик и критик на всичко и всички, най-вече на своя преуспял родственик. Още във фазата на снобския разговор между братята и техните дами (Лилия Маравиля и Дария Симеонова) се усеща тлеещо напрежение. Скоро ще стане ясно, че поводът за срещата е твърде сериозен: грозно Тийнейджърите (студенти на проф. Пл. Марков и проф. Ат. Атанасов) ще се явят в подножието на сепарето да обяснят на зрителите своята гледна точка за случилото се. Градината е нещо като изповедалня и за възрастните, а в техен душеприказчик се превръща шефът на салона (поливалентен Пламен Манасиев), излизайки от комичното амплоа на декламатор на изискано меню.  Трябва ли един перспективен политик да се оттегли, след като не е успял да контролира страстите в собственото си семейство? Трябва ли да жертваме справедливостта и истината в името на най-скъпото си – децата? Кака сме ги възпитали? Коя е разумната граница, отвъд която от загрижени близки се превръщаме в съучастници? Може ли едно зло да бъде компенсирано с друго зло? Толерантни ли сме към различните, или отношението ни към тях е плод на (не)сдържана омраза или заучена политкоректност? В хода на спектакъла въпросите стават все повече от отговорите и избухват с пълна сила на неочаквания финал, който оставя широко отворени врати за размисъл...", "date": "2019.11.05", "title": "„Вечерята“, след която нищо няма да е същото (СНИМКИ)"}
{"url": "https://www.monitor.bg:443/bg/a/view/apple-pay-idva-pri-klientite-na-fibank-179961", "text": "Fibank (Първа инвестиционна банка), в сътрудничество с Mastercard, предлага на своите клиенти възможността да ползват услугата Apple Pay. Благодарение на нея всеки клиент на банката, притежаващ дебитна или кредитна карта Mastercard, може да я добави към Apple Wallet и да извършва бързи, удобни и сигурни мобилни плащания. Сигурността и поверителността са в основата на Apple Pay. Когато използвате кредитна или дебитна карта с Apple Pay, действителните номера на карти не се съхраняват на устройството, нито на сървърите на Apple. Вместо това на картата се присвоява уникален номер, който е криптиран и се съхранява в защитения елемент на устройството ви. Всяка трансакция се оторизира с еднократен уникален динамичен код за сигурност. Apple Pay се настройва лесно, като клиентите продължават да ползват всички бонуси и предимства, предлагани от кредитните и дебитни карти. Apple Pay се поддържа от iPhone SE, iPhone 6 и по-нови версии, както и от Apple Watch. Пазаруването в приложения и сайтове, приемащи Apple Pay, е лесно с Touch ID или просто с двукратно натискане на страничния бутон и поглеждане към вашия iPhone X, за да удостоверите плащането с Face ID. С Apple Pay вече не е необходимо да попълвате дълги формуляри, нито многократно да въвеждате информация за плащане и доставка. Когато купувате стоки и услуги чрез приложения или в Safari, Apple Pay работи с iPhone 6 и по-нови версии, iPhone SE, iPad Pro, iPad (5-то поколение), iPad Air 2 и iPad mini 3 и по-нови. Можете също да използвате Apple Pay в Safari на всеки Mac, произведен през 2012 г. и по-късно, работещ с macOS Sierra и да потвърдите плащането с iPhone 6 или по-нова версия, с Apple Watch, или с Touch ID на новия MacBook Pro. Можете да дигитализирате вашата карта през Apple Wallet или през регистрирано мобилно устройство в приложението My Fibank.", "date": "2019.11.05", "title": "Apple Pay идва при клиентите на Fibank"}
{"url": "https://www.monitor.bg:443/bg/a/view/pusnaha-pod-garancija-ot-250-lv-mychitelja-na-kucheto-ot-myglij-179966", "text": "Срещу 250 лв парична гаранция излезе на свобода задържаният за гавра с куче 32-годишен жител на ромската махала в Мъглиж Ангелин Атанасов. Мургавият мъж, който засне с личния си мобилен телефон как измъква животното и след това разпространи в социалните мрежи клип, е привлечен за обвиняем за проявена жестокост към гръбначно животно  по член 325 ал.1 от НК. Законът предвижда за подобен род престъпления наказание до 2 години затвор, пробация или обществено порицание. Атанасов е с чисто съдебно минало, женен е, работи и има постоянен адрес. По разпореждане на наблюдаващия прокурор кучето е било прегледано от ветеринарен лекар, който не е констатирал охлузвания или наранявания на животинчето. То е настанено в приют след сигнал, подаден от природозащитници от Казанлък. Предстоят разпити на свидетели и очевидци на жестоката постъпка. В социалните мрежи набира скорост подписка, в която се настоява мъглижанинът да получи ефективна присъда.", "date": "2019.11.05", "title": "Пуснаха под гаранция от 250 лв. мъчителя на кучето от Мъглиж (ОБНОВЕНА)"}
{"url": "https://www.monitor.bg:443/bg/a/view/majstori-otvljakoha-klienta-si-v-smjadovo-179971", "text": "Майстори, наети да препокрият покрива на къща в Смядово са отвлекли клиента си и са го изнудвали да им плати двойно за свършената работа. Полицията в Шумен съобщи за ареста на двама мъже от Игнатиево, срещу които е образувано досъдебно производство по чл. 213 А от Наказателния кодекс за принуждаване към поемане на имуществено задължение с насилие. Текстът предвижда от две до осем години затвор за подобни случаи. 39-годишен мъж от Смядово трябвало да ремонтира покрива на къщата си и открил по обява \"фирма\" от града. Майсторите дошли на оглед, с тях имало и здрав \"батка\", който явно бил доведен за да всее респект, както се оказало, за по-късен етап от работата. Клиент и изпълнители си стиснали ръцете за 20 хиляди лева и ремонтът започнал. Работата била на приключване, когато мъжете от Игнатиево обявили на клиента си, че трябва да им плати още 20 хиляди лева за покрива. Тъй като поискал отново да проверят сметката - по 90 лева за квадратен метър и тя пак излязла на първоначалните 20 бона, клиентът отказал да плати. Тогава \"партньорите\" по сделка започвали да го заплашват и изнудват. Предупредили, че ако не се издължи в искания размер, ще дойде едричкият им колега и ще разхвърли наново целия покрив. \"Специалистите\" принудили 39-годишния смядовчанин да се качи в кола с търновски номера, да го закарат до банка в Шумен и да изтеглят пари. Преди да тръгне с тях мъжът успял да позвъни по телефона на полицейски служител, а негова позната записала и номера на колата. Автомобилът бил предаден на полицейските патрули и постове. На влизане в Шумен колата била засечена, но минала с висока скорост без полицаите да успеят да я спрят. Предали я на колегите си в града. Малко по-късно търновският автомобил бил спрян за проверка. Похитителите на 21 и 42 години се опитали да обяснят, че клиентът им дължал още 1000 лева и доброволно се бил качил с тях да отидат до банка в Шумен.", "date": "2019.11.05", "title": "Майстори отвлякоха клиента си в Смядово"}
{"url": "https://www.monitor.bg:443/bg/a/view/puskat-avtobusi-po-tesnolinejkata-septemvri-dobrinishte-zaradi-lipsa-na-lokomotiv-179975", "text": "Автобуси заменят родопската теснолинейка по направлението Велинград-Добринище-Септември днес и утре поради липса на локомотив, съобщиха от Сдружение „За теснолинейката“.  Причината е, че към момента се извършва ремонт на локомотива на влак „Вихрен“, който обслужва това направление. БДЖ възстановява удобната бърза вечерна връзка на влак „Родопи“ с влак „Слънчев бряг“ за направление София. След близо една година, в която пътниците от теснолинейката за София трябваше да чакат по над 60 мин. в гара Септември, вече това няма да се налага, когато изберат влак 16106 „Родопи“, заминаващ в 14:15 ч. от Добринище и 17:55 ч. от гара Велинград. От 15 декември ще влезе в сила разписанието за 2020 г., с което ще бъдат възстановени още удобни връзки с теснолинейката, нарушени към настоящия момент.", "date": "2019.11.05", "title": "Пускат автобуси по теснолинейката Септември-Добринище заради липса на локомотив"}
{"url": "https://www.monitor.bg:443/bg/a/view/chetirima-prebiha-shumenec-zaradi-katastrofa-179965", "text": "Четирима мъже са нанесли побой на участник в пътен инцидент с автомобил, в който са пътували. Теса са задържани за срок до 24 часа в РУ-Търговище, съобщи DarikNews. На 4 ноември в РУ-Търговище е получен сигнал от 40-годишен мъж от Шумен. Той съобщил, че в същия ден около 7,30 ч. на пътя София-Варна в местността „Фисека“, след катастрофа между неговата кола и микробус, возещите се в буса мъже му нанесли побой и го принудили да им плати нанесените щети. След проведени в РУ-Търговище издирвателни действия е установен другия автомобил участник в пътно-транспортното произшествие - „Мерцедес Спринтер“ с варненска регистрация, управляван от 24-годишен мъж от Провадия. Още съшия ден са установени и пътувалите в микробуса четирима мъже - съответно на 43, 29, 28 и 19 години, всички също от Провадия. Установено е, че те са извършители на побоя. Четиримата са задържани в РУ-Търговище. По случая е образувано досъдебно производство по описа на РУ-Търговище.", "date": "2019.11.05", "title": "Четирима пребиха шуменец заради катастрофа"}
{"url": "https://www.monitor.bg:443/bg/a/view/dvama-obshtinski-lideri-na-gerb-v-rusensko-podadoha-ostavki-179954", "text": "Двама общински лидери на ГЕРБ в Русенска област подадоха оставки. Това са Росен Даскалов, който от няколко месеца оглавява местната структура на партията в Русе, и Андриан Райков – ръководител на общинската организация във Ветово. Мотивът е незадоволителните резултати на местните избори. И в двата града кандидатите на ГЕРБ за кметския стол не спечелиха надпреварата. „Аз съм морален човек, имам достойнство и смятам за свой дълг да подам оставка при този резултат. Оставам обаче член на ГЕРБ“, коментира пред „Монитор“ Росен Даскалов. Той застана начело на русенската организация, след като на 12 юли т.г. общинският лидер и кмет на Русе Пламен Стоилов подаде молба с желание да освободи поста. Даскалов е бил поканен лично от премиера Бойко Борисов и утвърден от Изпълнителната комисия на партията временно да оглави структурата до края на мандата, който приключва в началото на 2020 г. „Дали ще бъдат приети оставките ни, ще стане ясно на предстоящото заседание на Изпълнителната комисия на ГЕРБ, което ще се проведе на 7 ноември“, обясни пък пред „Монитор“ Андриан Райков.", "date": "2019.11.05", "title": "Двама общински лидери на  ГЕРБ в Русенско подадоха оставки"}
{"url": "https://www.monitor.bg:443/bg/a/view/razkrivat-pravoslaven-prosveten-centyr-v-zakrito-selsko-shkolo-179957", "text": "Православен просветен център бе разкрит на територията на бившето училище в пазарджишкото село Црънча, което бе затворено преди 7 години. Центърът се създава по идея и с усилията на хората от Фондация \"Бъдеще за древна Царина\", съобщиха от неправителствената организация. „С получената благословия за това богоугодно дело от Негово високопреосвещенство епископ Яков Константийски, с подкрепата на духовенството от Пазарджишката епархия и разчитайки на финансовата помощ на благочестиви българи от Црънча, региона и страната, се надяваме центърът да бъде съграден“, коментираха от фондацията. За целта ще бъде направено преустройство на фоайето на първия етаж на сградата и една от прилежащите класни стаи, като ремонтите ще започнат в началото на 2020 г. И най-късно напролет православният просветен център ще започне своята работа за духовната просвета на деца и възрастни от целия регион. Центърът няма да е като т.н. неделно училище. В спектъра на неговата дейност наред с въпросите и проблемите на вярата българска, ще намерят място и тези за същинската древна и нова история на България и българите, българските традиции и обичаи, ролята на семейството, бита на българите и други такива свързани със запазване на древното наше познание и предаването му на поколенията, уточняват от фондацията.", "date": "2019.11.05", "title": "Разкриват православен просветен център в закрито селско школо"}
{"url": "https://www.monitor.bg:443/bg/a/view/5-nachina-da-nakarate-bivshija-da-revnuva-179958", "text": "Здравейте, скъпи блондинкофили! Днес русите ни глави ще раздават акъл относно един неприятен период, през който всеки преминава рано или късно – раздялата. Но няма да си говорим за това колко пакета носни кърпички на ден ще ви трябват, нито пък ще ви препоръчваме сълзливи романтични филми. В такъв момент трябва да се вземете в ръце и да си изготвите бойна стратегия срещу бившия. Ако сърцето ви още прескача, щом чуете името му, сме подготвили няколко съвета как да го накарате да ревнува и да се върне в обятията ви. А в случай, че нямате намерение да простите на копелето, със сигурност картинката как той да ви се моли на колене да го приемете обратно ще стопли душата ви. Послепис: Ако сте представители на мъжката ни аудитория, можете да видите какви стратегии използват бившите ви музи, за да ви оплетат отново в мрежите си. Е, може би няма да може да разреши фундаментални проблеми като глобалното затопляне, гладът на сомалийските деца и т.н., но красотата все пак ще спаси вътрешния ви свят. Като видни любители на шоколада и сладките изделия, разбираме, че лъжицата и огромната купа сладолед са си нещо като традиция за нас, дамите, след раздяла. Не прекалявайте обаче! Вместо това отидете във фитнеса, разнообразете се и влезте отново във форма. Първо, защото е по-здравословният начин да преодолеете бившия. Второ – защото ще изглеждате по-добре, ще изразходите негативната енергия, а в края на деня като сложите малко грим и се щракнете за социалните мрежи, маминото синче, с което сте делили житейския си път до скоро ще види от първо лице какво е изпуснал. Вече сте минали през импровизирана „Пълна промяна“ и пръскате сексапил? Страхотно! Време е бившият ви да види, че тази визия привлича останалата част от мъжкото съсловие. Дори и да не сте готови за срещи, нова връзка или дори безобиден флирт, няма нужда ТОЙ да знае това. Благодарение на социалните мрежи до него могат да достигнат редица снимки, на които позирате с различни мъже. Пиете кафе с колегата в офиса? Случайно срещате стар съученик? Запознавате се с готини хора по време на концерт? Все чудесни поводи да си щракнете селфи с някой сладур и да го споделите в профила си. Гарантираме, че вечният хит It`s Raining Men ще се залепи в ума на бившия ви като дъвка под ученически чин и той ще полудее от ревност. Няма нужда да ви обясняваме. Всяка от нас в един или друг момент е прибягвала до това да се обади на бившия, когато е вкарала повече от необходимия брой чаши менти в организма си. Независимо, дали е продиктувано от алкохол или не, да потърсите контакт с този мъж, когато се почувствате самотни може само да ви навреди. Подобен ход би дал знак на доскорошното ви гадже, че вие все още не можете да го превъзмогнете. Така егото му ще нарасне до тавана на лятното кино и дори и да се съберете отново, вашият любим буквално ще ви се качи на главата. По-добре е вместо това да ангажирате ума си с други занимания и да игнорирате напълно съществуването на този човек. Като бонус и ТОЙ ще си задава въпроса дали наистина сте успели да го прежалите толкова бързо. И ако честта му позволява – най-вероятно ще потърси пръв контакт с вас, за да намери своя отговор. Всеки проблем става с една идея по-лесен, когато го посрещнете с усмивка. В случая – когато бившият най-сетне стопли, че вече не е в дневния ви ред и ви потърси, посрещнете го и него с блага дума и приятелско отношение. Дори когато изпитвате неистово желание просто да го ритнете в кокалчето. Причината – ако прибегнете до втория сценарий, ТОЙ все пак ще знае, че още е важен за вас. Когато го посрещнете с усмивка, изпращате сигнал, че вече сте преодолели неволите от връзката ви и сте продължили напред. А това ще изкара бившето ви Мило от кожата му. Някои дами имат лошия навик да се натрапват на обекта на желанията си. Ако този обект е бившият ви партньор, за него това ще е равностойно на обсесия. В случай, че ТОЙ ви е зарязал, няма нищо по-жалко от това да го търсите и да харесвате всяка негова снимка в социалните мрежи. Но тук идва едно голямо НО – обратната стратегия ще го подлуди. Момъкът решава да публикува някоя песен, селфи от фитнеса или постижение от типа на повишение? Въпросът е на кого му пука и отговорът трябва да е – не и на вас. Или поне така трябва да си мисли той. На всеки му е познато чувството да качиш селфи и да следиш кой го е харесал, докато не видиш името на изгората си. Е, бившият без съмнение ще следи дали вие го следите и негативният резултат ще го поизпоти.", "date": "2019.11.05", "title": "5 начина да накарате бившия да ревнува"}
{"url": "https://www.monitor.bg:443/bg/a/view/zakopchaha-serien-kradec-na-koli-179973", "text": "Сигналът за грабежа бил подаден на 20 октомври, а полицейските служители открили автомобила - \"Мазда 2\", два дни по-късно, паркиран в ж.к. „Дружба“. Униформените задържали извършителя при опит да избяга с откраднатото возило. Мъжът оказал яростна съпротива, държал се грубо и арогантно, което наложило употребата на белезници. При последвалите обиски и претърсвания органите на реда намерили и иззели отвертка, автомобилен ключ, техническо устройство за привеждане в движение автомобили, гаечен ключ с метална заготовка тип „меча лапа“, устройство за заглушаване на радиосигнали, дистанционни, кабели и букси за коли. Крадецът е известен с подобни престъпления, поради които е осъждан.  43-годишният е задържан с полицейска мярка до 24 часа, а по случая е образувано досъдебно производство. След доклад на събраните материали в Софийска районна прокуратура, е привлечен като обвиняем за кражба на движимо имущество. Наложена му е мярка за неотклонение „задържане под стража“.", "date": "2019.11.05", "title": "Закопчаха сериен крадец на коли "}
{"url": "https://www.monitor.bg:443/bg/a/view/napisaha-4-akta-na-pticefermi-179905", "text": "Българската агенция по безопасност на храните (БАБХ) провери 538 птицевъдни обекта на територията на цялата страна за спазването на правилата за биосигурност и изпълнението на самоконтрола във фермите по отношение на салмонелоза и инфлуенца по птиците. Над 85% от проверените ферми отговарят на правилата. За останалите инспекторите на агенцията са издали 4 акта и 50 предписания на стопаните. Основните слабости, които са открити, са свързани с постоянното прилагане на мерките за биосигурност на фермите и пропуски в рутинния лабораторен контрол на заболяванията. Всички обекти с установени пропуски и с връчено предписание или акт ще бъдат предмет на допълнителни проверки.", "date": "2019.11.05", "title": "Написаха 4 акта на птицеферми"}
{"url": "https://www.monitor.bg:443/bg/a/view/zlaten-vek-za-novite-buditeli-179985", "text": "На официална церемония в галерия „Средец” на Министерството на културата, в присъствието на десетки общественици, днес ресорният министър Боил Банов отличи изявени дейци на изкуството и културата по повод Деня на народните будители 1 ноември. Над 40 дейци и институции получиха наградата „Златен век”, почетния знак „Печат на цар Симеон Велики“ и грамоти за приноса си към развитието и популяризирането на българската култура.   „Тази година отличихме много читалищни дейци, преводачи, библиотекари, хора, които са важни за духа на нацията. За мен е голяма чест да връча тези награди по повод Деня на народните будители и да поощрим съвременните будители – те са хората, които ни водят напред“, каза министър Банов и пожела лауреатите да са горди с това, което правят за нацията. Председателят на Съюза на народните читалища Николай Дойнов благодари специално на министъра на културата за осигурените тази година 2 милиона лева за книги за българските читалища. Сред носителите на най-високото отличие „Златен век“ са проф. Мирослав Попсавов – диригент на църковния хор при катедралния храм „Св. Неделя“, примабалерината Красимира Колдамова, проф. Дора Христова – създател и диригент на „Мистерия на българските гласове“, оперната певица Красимира Стоянова, Ценко Минкин – композитор и музикант, проф. Любомир Стойков – културолог и изкуствовед, Николай Дойнов – председател на Съюза на народните читалища; проф. Анастас Герджиков – ректор на СУ „Св. Кл. Охридски“ и др. С наградите на Министерството на културата тази година бяха отличени и много дейци на науката и културата от страната. Те благодариха на Министерството за това, че тяхната дейност е забелязвана. По време на церемонията отличените преводачи, читалищни дейци от страната, архивисти и библиотекари благодариха и за високата оценка за тяхната дейност. Те посветиха наградите си на младите, които идват след тях и заявиха готовност да предават българските традиции на поколенията. Председателят на Съюза на народните читалища Николай Дойнов благодари специално на министъра на културата за осигурените тази година 2 милиона лева за книги за българските читалища. А ето и пълния списък на отличените. С най-високата награда на Министерството на културата - „Златен век“ – огърлие и грамота, за изключителен принос в развитието и популяризирането на българската култура и изкуство, бяха отличени: -         проф. Мирослав Попсавов – диригент  на църковния хор при катедралния храм „Св. Неделя“; -         примабалерината Красимира Колдамова; -         проф. Дора Христова – диригент на „Мистерия на българските гласове“; -         оперната певица Красимира Стоянова; -         Кирил Чирпанлиев – фолклорист, дългогодишен ръководител на ФТА „Балкан“; -         проф. Милчо Василев – ректор на Академията за музикално и танцово изкуство в Пловдив.   С наградата на Министерството на културата „Златен век“ – звезда и грамота, за значим принос в развитието и популяризирането на българската култура и изкуство, бяха отличени: -         Ценко Минкин – композитор и музикант; -         Огнян Тодоров – директор на Регионален природонаучен музей в Пловдив; -         Геновева Василева – киновед и филмов критик; -         доц. Петко Христов – етнограф, Институт за етнология и фолклористика с етнографски музей при БАН; -         проф. Любомир Стойков – културолог и изкуствовед, естет; -         Николай Дойнов – председател на Съюза на народните читалища; -         проф. Анастас Герджиков – ректор на СУ „Св. Кл. Охридски“.   Почетен знак „Печат на цар Симеон Велики“ – сребърен, за принос в развитието и популяризирането на българската култура и изкуство, получиха: - Емил Павлов – председател на българската секция на Международния съвет на организаторите на фестивали за фолклор и традиционни изкуства /CIOFF/; - Йотко Кадемов – писател; - Руско Русев – ръководител на Представителния ансамбъл за народни песни и танци „Китна Тракия“, Хасково.   С почетен знак „Печат на цар Симеон Велики“ – златен, грамота за принос в развитието и популяризирането на българската култура и изкуство, както и във връзка с отбелязване на кръгла юбилейна годишнина, бе отличена: -         Народна библиотека „П. Р. Славейков“, В. Търново, която отбелязва своята 130-годишнина.   С Грамота за принос в развитието и популяризирането на българската култура и изкуство и по повод Деня на народните будители, са отличени: -         Стефка Петрова – архивист; -         д-р Калинка Анчова – архивист; -         Вълчо Златилов – архивист; -         Борислав Дряновски – архивист; -         Виктория Жекова – библиотекар при НЧ „Д. Войников 1856“, гр. Шумен; -         Мирослава Илиева Лилова – председател на НЧ „Развитие 1869“, Дряново; -         Антоанета Александрова Ставрева – секретар на НЧ „Развитие 1869“, Дряново; -         Иван Йорданов Иванов – хореограф; -         Мария Далчева – преводач; -         Анжелина Пенчева – преводач; -         Ася Григорова – преводач; -         Мария Петкова – преводач; -         Силвия Борисова – преводач; -         Борис Илиев Иванов – преподавател и хореограф.   С Грамота за принос в развитието и популяризирането на българската култура и изкуство, както и във връзка с отбелязване на юбилейни годишнини, бяха отличени: -         Фолклорен танцов ансамбъл „Балкан“, София  – 65 години; -         Регионална библиотека „Хр. Ботев“, Враца – 65 години; -         Регионална библиотека „Хр. Смирненски“, Плевен – 65 години; -         Регионална библиотека „Захарий Княжески“, Ст. Загора – 65 години; -         Регионална библиотека „Н. Фурнаджиев“, Пазарджик – 60 години; -         Регионална библиотека „Емануил Попдимитров“, Кюстендил, 60 години; -         Регионална библиотека „Н. Й. Вапцаров“, Кърджали – 60 години; -         Регионална библиотека „Николай Вранчев“, Смолян – 60 години; -         Регионална библиотека „Петър Стъпов“, Търговище – 60 години.   С Грамота за принос в популяризирането на българската култура и изкуство и за развитието на двустранното сътрудничество между Република България и Черна гора, в категорията за чужди граждани, бе отличен: -         Драган Перович – черногорски интелектуалец и енциклопедист.  ", "date": "2019.11.05", "title": "„Златен век“ за новите будители"}
{"url": "https://www.monitor.bg:443/bg/a/view/monika-valerieva-sluhovete-za-men-i-kobrata-sa-nelepi-179947", "text": "Плеймейтката Моника Валериева не пропусна да коментира наскоро възродилите се слухове, че е била любовница на най-добрия ни боксьор Кубрат Пулев по време на връзката му с Андреа. Гордостта на Дупница тушира тези твърдения, а терен за изказванията й по традиция дадоха социалните мрежи. \"Приятелството ми с Теди (Андреа) стартира преди 15 години, когато нито тя, нито аз сме били популярни личности! А повечето от Вас, пишещи тъпотии, търсещи сензации и разпространяващи клюки, не сте и съществували. и налагането ни в отделни работни сфери. Подкопаване от странична женска злоба и буквално педера*тки интриги. Нещо, което не ни бутна! Слуховете за мен и Кубрат Пулев са меко казано нелепи, смешни и неактуални! Дори не е помислено от моя или негова страна.”, съобщи Валериева. Междувременно изкусителната брюнетка вече официално почита нова вяра – исляма. как се чувствам, къде намерих промяната, спокойствието, вярата, любовта! Една \"церемония\" просто е респект, ти или го вярваш в сърцето си или не.“, уточни тя.", "date": "2019.11.05", "title": "Моника Валериева: Слуховете за мен и Кобрата са нелепи"}
{"url": "https://www.monitor.bg:443/bg/a/view/otnovo-razbiha-cyrkvata-v-pepelina-179959", "text": "За втори път в рамките на седмица крадци разбиха православния храм „Свети Димитър“ в русенското село Пепелина, съобщиха от полицията. Сигналът е подаден от кметския наместник на населеното място, който изказа възмущението си от наглото посегателство и в социалните мрежи. При първата кражба, която стана през нощта на 31 октомври срещу 1 ноември, бяха откраднати парите – около 100 лева, които се събират от продажбата на свещи и дарения. Ден или два по-късно апашите са разбили втората входна врата и отнесли със себе си 19 малки икони с размери 25 на 32 см и голяма икона на Света Богородица с Младенеца, за която е характерно малкото метално „човече“ под ръката на Богородица. Направен е оглед от дежурна оперативна група и е започнало разследване. В нощта, когато бе извършена първата кражба в църквата в Пепелина, бяха разбити още два храма в съседни села – Острица и Каран Върбовка. Изчезнали са икони и кутиите с дарения. Престъпниците все още не са установени.", "date": "2019.11.05", "title": "Отново разбиха църквата в Пепелина"}
{"url": "https://www.monitor.bg:443/bg/a/view/bylgarska-pisatelka-darjava-aparatura-za-nedonoseni-bebeta-179960", "text": "Младата писателка Десислава Николова ще дари апаратура за недоносени бебета на екипа на болница МБАЛ „Д-р Никола Василиев“ в град Кюстендил. Авторката успява да събере необходимите средства за закупуването на термо легло DAVID HKN 90 и две кислородни палатки UZ 300, благодарение на реализираните продажби на книгата й - „Щастлива и красива бременност като моята”. Десислава Николова осъзнава необходимостта от закупуване на апаратура за недоносени бебета в неонатологичните отделения в страната и им осигурява стационарни и транспортни кувьози, кислородни палатки, билирубинометри, пулсоксиметри, перфузори и термо легла. За по-малко от три години, благодарение на активната благотворителна дейност на писателката и участието на други дарители, успехите не закъсняват – тя закупува апаратура за недоносени бебета в лечебни заведения в Червен бряг, Разград, Горна Оряховица, Гоце Делчев и Видин. Общата стойност на събраните средства е близо 50 000 лева, реализирани от продажбите на 3000 броя от книгата й „Щастлива и красива бременност като моята”, както и от други дарения на българи. Авторката разкрива също, че съвсем скоро ще осигури апаратура за недоносени бебета и в болници в Благоевград и Хасково. За книгата „Щастлива и красива бременност като моята”, Десислава Николова споделя своите най-незабравими 9 месеца и успя да повлияе положително на стотици бъдещи майки да заченат, да имат по-спокойна бременност и по-леко раждане. С всяка закупена книга, читателите допринасят за подобряването на средата в неонатологични отделения в страната, работещи с остаряла апаратура, която създава риск от непълноценно развитие и трайни увреждания при недоносените бебета. Изпращам снимка – Десислава Николова с поредно дарение, този път в Кюстендил", "date": "2019.11.05", "title": "Българска писателка дарява апаратура за недоносени бебета"}
{"url": "https://www.monitor.bg:443/bg/a/view/prodavame-po-50-hil-teleta-v-kosovo-179906", "text": "България изнася от 30 до 50 хиляди угоени телета годишно за Косово. Там се доугояват, вероятно една част от местният пазар ги поглъща, а другата се препродават. Това бе огласено при откриването на изложението СТЕКСПО 2019 в Пловдив. На него бяха представени животни от елитни породи на български фермери в говедовъдството и френската порода Лакон в овцевъдството. Като ценна за нашата страна порода беше представена Блонд Д Акитен, защото е родена в България и е от т.нар. тежки породи. Това каза Андрей Чалъков, който е изпълнителен директор на Асоциацията за развъждане на месодайни породи говеда в България. Специално за изложението бяха дошли американски фермери, представители на френска развъдна асоциация за породата Лакон, стопани и експерти от Австрия и други страни.     Според Андрей Чалъков в България има няколко млечни говедовъдни ферми, които вдигат страната на топ световно ниво. В областта на месодайното животновъдство обаче нещата не са така развити. Една от причините е, че в България не са развити  традициите в угояването на животните. Въпреки това има стада с породи, които могат да бъдат наречени качествени племенни стада и от тях да се добиват премиум пържоли. У нас от известните световни породи се отглеждат Абърдийн Ангус, Лимузин и др. Абърдийн Ангус е най-разпространената порода в България. Причината  повечето фермери да се насочат към нея е, че тя е известна като такава, от която могат да се добиват премиум стекове. В същото време, поради липса на достатъчен пазар и ресторанти, които да си поръчват толкова скъпо месо, инвестициите на тези стопани не са довели до очакваните от тях печалби. Затова в България отбитите телета не се угояват, или се угояват много малко, а се продават в Косово, където ги доугояват. Не случайно, най-големият търговец на живи телета е косовец.     Според Младен Радев, бизнесмен в говедовъдния сектор,.в България много лесно пазрът може да бъде заблуден относно качественото телешко. Още от времето на социализма за българина качественото телешко е розово месо без мазнина. Такова месо обаче в днешно време много лесно се добива от стара крава. В същото време обаче световните тенденции е за качествено телешко да се приема шареното, тоест това, което има и мазнина. То е и най-скъпото. Според експерти в храненето една от причините българинът да бъде заблуждават с телешко без мазнина е, че в нашата кухня стекът не е така популярен.", "date": "2019.11.05", "title": "Продаваме по 50 хил. телета в Косово"}
{"url": "https://www.monitor.bg:443/bg/a/view/a1-predlaga-v-paket-dva-smartfona-ot-motorola-179962", "text": "А1 предлага в пакет два от най-новите смартфони на Motorola – One Macro и Е6 Plus. Моделите се позиционират в средния ценови клас, като комбинират отлична функционалност и достъпна цена. Клиентите на телекома могат да купят Motorola One Macro и Motorola Е6 Plus в пакет за 9,99 лева на месец или за 199,99 лева в брой с абонаментен план A1 One Unlimited 5XL. Новият модел от серията Motorola One бе представен в началото на октомври като достъпно устройство с добри характеристики от средния ценови клас. Акцент в смартфона е специалният обектив за макрофотография, който компанията въвежда за първи път в тройната камера на гърба на устройството. Макро камерата е с 2 MP сензор и минимален фокусен диапазон от 2 см, което позволява качествено заснемане на малки обекти отблизо. Основната 13 MP камера с подобрена система за лазерен автофокус и допълнителен сензор за дълбочина увеличават възможностите на Motorola One Macro за отлични снимки с добри детайли. Селфи камерата е 8 MP и разполага с функции за снимане в HDR режим, както и за заснемане на Full HD видео. One Macro е с 6,2-инчов HD IPS LD дисплей. MediaTek Helio P70 процесорът осигурява бърза скорост на работа, а мощната батерия от 4000 mAh допълва хардуера. Смартфонът разполага с 64 GB памет за съхранение и 4 GB оперативна памет. One Macro се предлага от А1 в син цвят. Motorola E6 Plus се появи на пазара през септември, като разшири портфолиото на компанията в бюджетния сегмент. 6,1-инчовият дисплей с IPS LCD матрица и HD+ резолюция пресъздава добри цветове и контраст на изображенията за своя клас. Двойната камера комбинира основен сензор от 13 MP и сензор за дълбочина от 2 MP, позволяващ добавяне на „боке” ефект. Камерата поддържа HDR технология и възможност за снимане на панорамни изображения. Селфи камерата е с 8 MP с опция за снимане на Full HD видео с 30 кадъра в секунда. E6 Plus е с осемядрен процесор, осигуряващ добра производителност. Батерията е с капацитет от 3000 mAh. В базовата си версия моделът разполага с 32 GB памет за съхранение и 2 GB оперативна памет. Е6 Plus се предлага от А1 в сив цвят. И при двата модела има възможност за поставяне на допълнителна карта памет до 512GB. One Macro и E6 Plus работят с версията на Andorid - 9.0 Pie.", "date": "2019.11.05", "title": "А1 предлага в пакет два смартфона от Motorola"}
{"url": "https://www.monitor.bg:443/bg/a/view/richard-giyr-otnovo-shte-stava-tatko-179956", "text": "Холивудският ас Ричард Гиър отново ще става баща. Само преди 9 месеца съпругата му Алехандра Силва го дари с момиченце, а сега двамата са в очакване на още една рожба. За щастливата новина стана ясно от публикация на испанското списание „Ола!“. Припомняме, че 70-годишният актьор каза заветното „да“ на Алехандра миналия април в Испания, след което направиха втора церемония в своето ранчо в околностите на Ню Йорк. Този февруари на бял свят се появи малкият Александър. И двамата имат наследници от предишни връзки. За Гиър това е 19-годишният Хоумър Джеймс от бившата му съпруга Кери Лоуъл. Силва пък е майка на 6-годишния Алберто от брака си с Говинд Фридланд.", "date": "2019.11.05", "title": "Ричард Гиър отново ще става татко "}
{"url": "https://www.monitor.bg:443/bg/a/view/angelkova-provede-rabotna-sreshta-v-london-s-ministyra-na-turizma-na-egipet-ranija-al-mashat-180004", "text": "Министърът на туризма Николина Ангелкова проведе работна среща с министъра на туризма на Арабска република Египет Рания ал Машат. Двете разговаряха в рамките на международното туристическо изложение World Travel Market (WTM) в Лондон. Основен акцент в дискусията бе обсъждането на мерки, с които да се насърчи туристическият обмен между двете страни, съобщи пресслужбата на ресорното министерство. Обсъжда се организацията на официално посещение в Египет, в което да се включат представители на държавната администрация, на българския туристически бизнес и местната власт, заяви министър Ангелкова. Очаква се да бъдат проведени B2B срещи между делегати от двете страни, на които  Работната визита ще е в продължение на подписания през месец май в България Меморандум за разбирателство между министерството на туризма на Република България и министерството на туризма на Арабска република Египет. Министър Ангелкова и Рания ал Машат обсъдиха и възможностите за организиране у нас на българо-египетски туристически форум, в който да участват представители на бранша от двете страни. На срещата министър Ангелкова постави въпроса за създаване и на съвместна работна група, чиято първа сесия да се проведе в България през следващата година. По този начин ще се задълбочи сътрудничеството и ще има възможност за обмен на опит и добри практики, които допринасят за устойчивото развитие на туризма. В Лондон министър Ангелкова се срещна и с министъра на туризма на Гърция Хари Теохарис. Броят на посещенията от южната ни съседка я нареждат на второ място сред топ дестинациите за входящ туризъм, заяви министър Ангелкова. За периода януари-септември 2019 г. туристическите посещения от Гърция у нас са над 892 хил. и се увеличават с 4,7% на годишна база. Двамата министри обсъдиха създаването на съвместни проекти за привличане на туристи от далечни пазари като Китай, Япония и САЩ. Министър Ангелкова разговаря и с Талеб Рифай, генерален секретар на Световната организация по туризъм към ООН в периода 2009-2017 г. Те коментираха напредъка в туризма, както и инициативи, които биха допринесли за още по-високи постижения в сектора. Министърът на туризма Николина Ангелкова проведе работна среща в Лондон и с председателя на борда на директорите на Саудитската комисия по туризъм и национално наследство Ахмед Ал-Хатииб. и се стремим да развиваме добри отношения в области, които са от стратегическо значение за нашите страни, поясни министър Ангелкова. Тя благодари за топлото посрещане по време на миналогодишното ѝ посещение в столицата Рияд и добави, че България предлага както много добри условия за туризъм, така и за инвестиции. Важно е да продължим да реализираме ангажиментите, поети в рамките на Меморандума за разбирателство за сътрудничество в областта на туризма между Саудитската комисия по туризъм и национално наследство на Кралство Саудитска Арабия и Министерството на туризма, бе категорична министър Ангелкова. В тази връзка тя отправи покана към г-н Ал-Хатииб за участие във втория международен инвестиционен форум, който ще се организира през 2020 година у нас, обсъдено бе и предложение за провеждане на двустранен бизнес форум. Министър Ангелкова заяви, че подобряването на въздушните връзки между България и Саудитска Арабия биха допринесли за увеличаване на потока от туристи, което е от изключително значение за двете държави. По време на най-голямата в света туристическа борса за професионалисти министър Ангелкова разговаря и   Полша е важен и желан партньор за България и е необходимо да засилим двустранните си отношения, за да могат повече полски граждани да разпознаят България като целогодишна дестинация и обратно, заяви министър Ангелкова. Тя добави, че страната ни е място не само за морски и зимен туризъм, но и за културно-исторически, балнео- и СПА и е важно посетителите от Полша да опознаят природното и културното ни богатство. През миналата година страната ни е посрещнала над 425 хил. полски туристи, което е увеличение със 7,9% спрямо 2017 г., а българските граждани, разгледали Полша, са близо 74 хил. – увеличение с 10,5 на сто. През 2019 г. от януари до септември броят на туристическите посещения от Полша възлиза на над 391 хил. Българският министър заяви пред г-н Анджейчик, че се планира   официално посещение в Полша в началото на следващата година,   на което да бъдат обсъдени конкретни предложения за задълбочаване на сътрудничеството между двете държави и националните туристически асоциации. Министър Ангелкова се включи и в срещата на високо ниво, организирана от Световната организация по туризъм към ООН „Технология за развитие на селските райони“ като част от програмата на World Travel Market (WTM) в Лондон. Акцент на форума бяха политиките в туризма и селското стопанство, които дават възможност на общностите да се развиват чрез иновации. Туризмът като двигател на регионите подпомага развитието им не само чрез директни приходи, но и чрез нови, модерни  инвестиционни проекти, довеждащи до устойчивост на местното производство, е позицията на министър Ангелкова. Използвайки туристическия си потенциал и чрез утвърждаването на страната като целогодишна дестинация, се създават условия за икономически растеж и на местните общности. Видяхме конкретни резултати от тези инициативи. Днес сме горди да кажем, че региони като Долината на тракийските царе, Розовата долина, Старият Несебър – обект на ЮНЕСКО, са много добре познати брандове и на международно ниво.", "date": "2019.11.05", "title": "Ангелкова се срещна в Лондон с министъра на туризма на Египет Рания ал Машат (ОБНОВЕНА)"}
{"url": "https://www.monitor.bg:443/bg/a/view/na-1-kilo-iznesen-zarzavat-vnasjame-7-179903", "text": "На 1 килограм изнесен български плод или зеленчук внасяме 7 кила чужда продукция. Това сочат последните данни на националната статистика, сочи анализ на Министерството на земеделието, храните и горите за периода януари-юли 2019 г. За седемте месеца на годината в страната са внесени 172,6 хил. тона пресни зеленчуци. В същото време са изнесени 24 894 тона родна продукция. Спрямо същия период на миналата година износът се срива с над 30 процента. И така сме изгубили външен пазар за над 11 000 тона български зарзават. Вносът е приблизително на същото ниво като миналата година.                                          Съотношение   Подобна е ситуацията и при плодовете. Там съотношението износ-внос също е приблизително едно към седем. От януари до юли сме внесли 208 513 тона пресни плодове. А изнесената от страната продукция възлиза на скромните 28 942 тона. При това се оказва, че износът на плодове всъщност представлява основно реекспорт на продукти, които не се произвеждат в България. Така например около половината от износа на пресни плодове включва реекспорт на 14,7 хил. тона цитруси. Този реекспорт през 2019-а обаче се срива с над 20 процента. Изнесените от страната цитруси чуждо производство са с 3,8 хил. тона по-малко. Това в крайна сметка е основната причина за отчитането на срив с близо 11 процента на изнесените от България плодове. Същевременно, внесената у нас продукция се увеличава с почти 12%. През първите седем месеца на годината чуждите плодове, които са заляли пазара ни, са с 21 670 тона повече, спрямо същия период на миналата година, сочат статистическите данни.   Ситуация   Картофите са основно внос, зелето е предимно българско. Крушите са изключително вносни, български ябълки се намират, но са малко, а гроздето е 50 на 50. Така описа ситуацията към момента Слави Трифонов, от Националния съюз на градинарите. При черешите сме добре, но ситуацията се влошава. От качествените за прясна консумация голяма част се изнася, основно за Румъния. В интензивния сезон, около средата на юни, експортираме по 100 тона на ден. Освен за Румъния изнасяме за Европа и Арабските страни, уточнява Слави Трифонов, който е един от големите черешопроизводители.   Конкурент   Основният ни конкурент и при този плод е Гърция. Допреди три години гърците вземали превес само при ранните сортове. После нещата се обръщали в полза на родната продукция. Сега обаче Гърция през целия период прави експорт, казва Трифонов. По думите му, търговци на едро на Слатина внасят череши от съседите и ги пишат български. Отиваме на тържището сутринта, където основните вносители вече разтоварват два-три тира, описа ситуацията той. Според него положението в супермаркетите е една идея по-добре отколкото на борсите. Гърците имат по-високи субсидии и затова могат да си позволят по-ниски цени. Нашата череша е от 3 лева нагоре, като тук се включват и разходи като сортиране, калибриране, охлаждане и пакетиране, които са съществени, уточни Трифонов.     КАРЕ: Чуждите домати с 5,6 хил. т надолу   Сред пресните зеленчуци, най-значително намаление на годишна база като количество се наблюдава при доставките на домати – с 5,6 хил. тона (9,9%), краставици и корнишони – с 2,1 хил. тона (12,3%) и пиперки – с 2,1 хил. тона (12,7%). Съществено спадат и внесените количества гъби, зеле и моркови - с между 5,3% и 14,6%. От друга страна, вносът на лук и шалот нараства с 6,6 хил. тона (46,2%), а този на картофи - с 3,9 хил. тона (14,4%).   КАРЕ: 2 пъти повече ябълки отвън     Най-голям принос за ръста на вноса на пресни плодове през първите седем месеца на 2019 г. имат доставките на ябълки, които се увеличават над два пъти на годишна база, до 41,6 хил. тона. Основен дял от общия внос на пресни плодове продължават да заемат цитрусовите плодове и бананите с общо 98,7 хил. тона - с 3,6 хил. тона повече спрямо седемте месеца на 2018 г. Сред останалите плодове, внасяни в по-големи количества по това време на годината, повишение се наблюдава при импорта на киви (с 12,4%), ягоди (с 57,8%), череши (с 63,7%) и сливи (с над два пъти), а намаление – при този на дини (с 9%), праскови (с 22%), грозде (с 25%), круши (с 35,9%) и вишни (с 62,8%). Намалението на общия експорт на пресни зеленчуци е основно вследствие на спад на реализираните извън страната бобови зеленчуци – с 10,8 хил. тона (70,8%) и сладка царевица – с 2,3 хил. тона (92,5%). Свиват се и изнесените количества пиперки, тикви и домати – в рамките на 9,8% - 16,7%. От друга страна, експортът на краставици и корнишони нараства с 22,8% на годишна база, до 5,4 хил. тона, а този на гъби, зеле, картофи и лук и шалот - от 15,6% до почти осем пъти (най-значително при лука). Понижение спрямо същия период на миналата година се отчита при износа на дини (8%), черупкови плодове (с 25,2%) и праскови (47,8%). Същевременно, износът на ябълки нараства над четири пъти на годишна база, а този на ягоди, череши и кайсии – от 21,1% до 58,2%.       Съседите заливат пазарите ни с домати, а търговците често пишат, че са бг производство.   СНИМКИ: ТЕЛЕГРАФ", "date": "2019.11.05", "title": "На 1 кило изнесен зарзават внасяме 7"}
{"url": "https://www.monitor.bg:443/bg/a/view/kianu-rijvs-se-pojavi-s-gadje-za-pryv-pyt-ot-desetiletija-179930", "text": "Звездата от Матрицата и Джон Уик се появи с гадже на публично място за пръв път от десетилетия. Киану Рийвс през цялото време държеше за ръка художничката Александра Грант, докато двамата се снимаха на червения килим на проява организирана от Музея на Лос Анджелис, спонсорирана от Гучи. В 35-годишната си кариера Киану Рийвс никога не е позирал с приятелка на червения килим. Той беше свързван през годините с различни жени, сред които Сандра Бълок и Аманда де Кадент. През 1999 с дългогодишната си приятелка Дженифър Сайми щяха да имат дъщеря и бяха избрали името Ейва, но бебето беше мъртвородено. Сайм загина в автомобилна катастрофа малко след това на 28-годишна възраст. 55-годишният Киану Рийвс и 46-годишната Александра Грант се познават отдавна. Художничката илюстрира две от книгите на актьора през 2006 и 2011 г. Рийвс и Грант имат и общ бизнес. Те основаха издателската къща Екс Артистс Букс през 2017 г.  ", "date": "2019.11.05", "title": "Киану Рийвс се появи с гадже за пръв път от десетилетия"}
{"url": "https://www.monitor.bg:443/bg/a/view/defekt-zatvarja-am-struma-za-poveche-ot-20-dni-179950", "text": "Дефект ограничава движението по 14 км участък от АМ „Струма“ в посока Дупница до 29 ноември. Трафикът се насочва по Е-79, съобщиха от пътната агенция. От утре - 6 ноември, до 29 ноември движението по аутобана в посока Дупница - от пътен възел „Долна Диканя“ до пътен възел „Дупница – Север“, се ограничава за ремонт на фуга на съоръжението при 46-ти км. Ремонтните дейности на фугата на съоръжението при 46-ти км се изпълняват от фирмата-изпълнител и са за негова сметка, като част гаранционното обслужване на отсечката. Трафикът за Дупница от п. в. „Долна Диканя“ ще се насочва по път I-1 /Е-79/ като при п. в. „Дупница – Север“ ще се връща обратно на АМ „Струма“ в посока ГКПП „Кулата“. Шофьорите трябва да карат внимателно, със съобразена скорост и да спазват стриктно пътната сигнализация, припомнят от Агенция „Пътна инфраструктура“.", "date": "2019.11.05", "title": "Дефект затваря АМ „Струма“ за повече от 20 дни "}
{"url": "https://www.monitor.bg:443/bg/a/view/v-germanija-udyljavat-subsidiite-za-elektricheski-koli-179948", "text": "Германското правителство и автомобилната индустрия се договориха да продължат съвместните субсидии за закупуване на електрически автомобили, казаха пред ДПА правителствените източници, участвали в среща на представители и на двете страни. Общите субсидии се очаква да бъдат увеличени, а схемата за прилагането им - удължена до края на 2025 г. Премията за закупуване, въведена преди повече от три години, в момента е с краен срок 2020 г. За електрически автомобили на стойност до 40 000 евро (44 500 долара) потребителските субсидии трябва да нараснат до 6000 евро в сравнение с 4000 евро, които бяха планирани досега. За хибриди в този ценови диапазон купувачите ще получават субсидия в размер вече на 4500 евро, а не 3000 евро. Германското правителство и производителите са осигурили по 600 млн. евро за сегашния план за субсидии на електрически автомобили. Освен потребителската отстъпка за електрически превозни средства дневният ред на срещата включваше и начини за ускоряване на изграждането на национална мрежа от станции за зареждане на електрически автомобили, които са сочени като ключов фактор за бъдещия успех на електрическите превозни средства. В момента Германия разполага с около 21 000 станции за зареждане на електрически превозни средства - далеч от онзи един милион станции, които канцлерът Ангела Меркел заяви, че страната трябва да изгради през следващото десетилетие.", "date": "2019.11.05", "title": "В Германия удължават субсидиите за електрически коли"}
{"url": "https://www.monitor.bg:443/bg/a/view/davat-4-3-mln-lv-za-shtastlivi-praseta-179904", "text": "ДФ „Земеделие“ изплати близо 4,3 млн. лв. на 50 свиневъди по схемата „Помощ за реализирането на доброволно поети ангажименти за хуманно отношение към свинете\". Субсидирани са близо 220 000 угоени прасета, реализирани в периода от 1 май до 31 август тази година, съобщиха от фонда.     Помощта се предоставя за отгледани и реализирани угоени прасета при спазване на изискванията, включени в указанията за прилагане на схемата. Държавната помощ покрива направените разходи или пропуснати приходи, свързани с ангажиментите за хуманно отношение към свинете, поети за най-малко 5 години - от 2018 до 2022 г.   Финансово подпомагане се предоставя на предприятия, ангажирани в първичното производство на селскостопанска продукция. Те трябва да са регистрирани по реда на изискванията на Закона за ветеринарномедицинската дейност (ЗВД) и да нямат задължения към ДФЗ и държавата.   Схемата за хуманно отношение към свинете обхваща три мерки. Първата е за обезпечаване на свободна подова площ над задължителните стандарти. Втората мярка покрива изискването в животновъдния обект да е осигурено изкуствено осветление за най-малко 11 часа в денонощието. Третата мярка е насочена към изхранването на свинете. При нея изискването е фуражът да съдържа не повече от 2,5 мг/кг деоксиниваленол. Това условие се покрива чрез полагане на допълнителни грижи, свързани с извършване на постоянен лабораторен контрол на фуражите. За да получат подпомагане по схемата, земеделските стопани доказват пред ДФЗ и БАБХ изпълнението на доброволно поетите ангажименти за хуманно отношение към свинете, които надхвърлят задължителните стандарти. С решение на УС на ДФЗ за 2019 г. по схемата за хуманно отношение към свинете е разпределен финансов ресурс от 33 млн. лв. Стопаните получават помощта на четири транша през годината. До момента са преведени общо над 18 млн. лв.    ", "date": "2019.11.05", "title": "Дават 4,3 млн. лв. за щастливи прасета"}
{"url": "https://www.monitor.bg:443/bg/a/view/zadyrjaha-vandalite-potroshili-nov-bolnichen-asansior-vyv-varna-179949", "text": "Само за няколко часа, след като бяха алармирани за вандалски акт, при който двама посетители във варненската МБАЛ „Света Анна“ потрошиха нов асансьор, те  бяха установени и задържани, съобщиха от полицията в града. Действията по установяване на извършителите са предприети след сигнала за вандалската проява и кражбата на 7 осветителни тела от асансьора в Терапевтичния корпус на комплекса, популярен  като сградата с бръшляна, където наскоро приключи цялостен ремонт. Асансьорът е нов и е струвал на болницата 180 000 лева. Подмяната му се наложи след инцидент в края на миналата година, когато старото съоръжение пропадна и няколко души бяха ранени. След проведени незабавни действия по разследване на случая и оперативно – издирвателни дейности е установено, че извършители на деянието са А.П. (24 г.) и М.Д. (32 г.), двамата известни на МВР. Младежите посетили лечебницата за свиждане при пациент. При тръгването си те се опитали да счупят лампите в единия от новите пътнически асансьори. На следващия ден, след установяване на щетите, ръководството на лечебното заведение е изпратило в полицията видеозаписа от вандалската проява, на който ясно се виждат лицата им. На видеото се вижда как двамата опитват да повредят осветлението и показват неприлични жестове на камерите. Установено е, че са задигнали седем крушки от асансьора. Видеото беше публикувано и в социалната мрежа, за да може варненци да разпознаят вандалите и да съдействат за залавянето им. „Позволихме си да публикуваме клипа от вандалщината в асансьора в интернет, без да не коментираме. Не смятам, че за подобно действие е необходим някакъв коментар. Сигурен съм,  че след като извършителите бъдат заловени, самите те няма да могат да дадат някакво обяснение за това, което са направили. Ние публикувахме клипа, защото това са хора, които показват наглост и агресия, които не са предизвикани с абсолютно нищо. И ако те днес правят нещо сравнително безобидно, като да откраднат няколко крушки от асансьор и да разбият една камера, то утре ще предизвикат някъде побой, скандал на стадиона или смърт на пътя“, коментира ситуацията след инцидента директорът на болницата, д-р Красимир Петров. Той уточни, че външните камери са заснели автомобила, с който двамата пристигат в болницата в 19,10  на 3 ноември. „В тази сграда има хоспитализирани пациенти и постоянно при тях идват техни близки. Ние не заключваме болницата, нито записваме имената на посетителите - това просто е невъзможно. Тези двамата обаче са се опитали да изкъртят камерата. Още в началото на записа те правят знак, който говори за отношение към всичко“, добави д-р Петров след новината за залавянето им. Двамата вандали, за които има подозрение, че са били под въздействието на алкохол или наркотици, ще прекарат денонощие зад решетките и ще бъдат подложени на медицински тестове. По случая е образувана преписка, а материалите са докладвани в Районна прокуратура – Варна.  ", "date": "2019.11.05", "title": "Задържаха вандалите, потрошили нов болничен асансьор във Варна"}
{"url": "https://www.monitor.bg:443/bg/a/view/povecheto-bylgari-biha-iskali-transplantacija-pri-nujda-no-edva-edna-treta-biha-stanali-donori-179952", "text": "Близо половината българи отказват да са донори. 42 на сто от запитаните категорично са изразили отказ, като са се мотивирали, че не искат да предизвикват съдбата. Това показват резултатите от социологическо проучване, проведено през октомври от \"Алфа рисърч\". Отговорилите с този мотив са хора с по-ниска степен на образование, а всеки пет е изтъкнал религиозни причини за отказа си. Същевременно 40,1% от анкетираните пълнолетни българи заявяват, че са срещали информация за донорство на органи. Мнозинството (59,9%) обаче твърдят, че никога не са се сблъсквали с подобна информация. Най-често темата е била поднасяна в медиите (31,2%), 5,8% са се информирали от интернет, а 7,2% - в болниците. Една трета от българите са разговаряли по въпросите на донорството на органи и трансплантациите със свои близки, приятели, медицински специалисти. Повечето анкетирани искат да има повече информация по темата – 74%, а 5,2% са категорично против, като са на мнение, че такава информация само би травмирала хората. Значителна част от запитаните са заявили, че се страхуват от злоупотреба. Те не крият недоверието си към лекарите, като дори смятат, че при инцидент няма да бъдат положени достатъчни усилия за спасяването им, за да се ползват органите им за трансплантиране на други. Тези данни от проучването бяха оповестени по повод започващата едномесечна кампания в подкрепа на донорстото и трансплантациите, която се провежда под мотото \"Да за живот\". Тя беше открита от здравният министър Кирил Ананиев. По време на кампанията доброволци на БЧК и и регионалните здравни инспекции в които могат да отбележат дали са съгласни след смъртта им техни органи да бъдат трансплантирани. Самите карти нямат стойността на юридически документ, а са по-скоро за промотиране на положителна нагласа към донорството. 1151 пациенти се нуждаят от трансплантация, над 1000 пациенти се нуждаят от бъбречна трансплантация, изтъкна Ананиев. 32 трансплантации тази година са извършени от трупен донор, а 12 - от жив, показват данни от регистъра на Изпълнителната агенция „Медицински надзор“. Липсата на органи не е проблем само на България, това е световен проблем, подчерта здравният министър. Проучването показва още, че 74,1% казват, че ако им се наложи - на тях или на техен близък - биха потърсили възможност за трансплантация. 8% не биха се възползвали от трансплантация при нужда. Към момента 35,2% декларират съгласие да станат донор на органи при евентуален инцидент или злополука с фатален край. Столичани (52%), хората с по-високо образование (49%) и жените (53%) са с близо 20 на сто по-склонни да дарят органи отколкото средното за населението. Същевременно 51,3% от запитаните отговарят, че хората трябва да декларират изрично съгласие, че искат да са донор, а не както е в законодателството - изрично да се декларира отказ за донорство. Директор на Изпълнителната агенция \"Медицински надзор\" увери, че мозъчната смърт се установява не от един, а от трима лекари, което е гаранция, че това се извършва професионално и не могат да бъдат допуснати грешки.", "date": "2019.11.05", "title": "Близо половината българи отказват да са донори (ОБНОВЕНА)"}
{"url": "https://www.monitor.bg:443/bg/a/view/chetvyrti-sluchaj-na-a-ch-s-pri-divo-prase-v-loveshko-179951", "text": "Нов, четвърти случай на африканска чума (АЧС) при диво прасе е регистриран в Ловешко, в землището на луковитското село Бежаново. Жвитното е било отстреляно при индивидуален лов, заяви директорът на Областната дирекция по безопасност на храните в Ловеч д-р Росен Федерчев. Другите три случаи бяха в селата Дебнево и Ломец в община Троян и в Априлци. По думите му, определена е 200 кв. км ефектирана зона. Районът се претърсва за умрели диви свине в тази зона от служители на Северозападно държавно предприятие. Със заповед на директора на Регионалната дирекция по горите в Ловеч са определени и подзоните. В подзона А, която е 3,14 кв. км, е забранено да се извършват дейности като дърводобив, транспортиране на дървесина, лов, събиране на билки и гъби. Ограничава се и достъпът на хора и животни. В останалите две подзони е позволен индивидуален лов, лов с капани и групов лов, но без кучета, както и другите неотложни дейности. Определени са и мерки за биосигурност.", "date": "2019.11.05", "title": "Четвърти случай на АЧС при диво прасе в Ловешко"}
{"url": "https://www.monitor.bg:443/bg/a/view/borisov-ot-praga-nastojavame-za-ambiciozen-budjet-na-es-179955", "text": "„Амбициите на ЕС да бъде глобален лидер следва да бъдат подкрепени с необходимите средства. Това означава и осигуряване на адекватно финансиране на Кохезионната и Общата селскостопанска политика, които най-добре демонстрират резултатите от европейските инвестиции“. Това заяви министър-председателят Бойко Борисов по време на пленарната сесия на Срещата на високо равнище на групата „Приятели на кохезията“, която се провежда в Прага. В чешката столица се събраха лидерите на 17-те държави членки на ЕС, които формират групата, за да изпратят силно послание за значимостта на Кохезионната политика с оглед на наближаването на последната фаза от преговорите на Многогодишната финансова рамка (МФР) за периода 2021-2027 г. Борисов бе категоричен, че Кохезионната и Общата селскостопанска политика имат доказана добавена стойност, а техните резултати са видими и осезаеми за европейските граждани. очерта Борисов. По думите му е необходим специфичен фокус към развитието на най-бедните, изоставащи европейски региони. „Такива региони, с БВП под 50% от средното за ЕС, има не само в България и считам, че е от общ интерес те да бъдат подкрепени“, изтъкна премиерът Борисов пред останалите лидери в Прага. Борисов допълни, че правилата както за Кохезионната, така и за Общата селскостопанска политика трябва да не водят до допълнителни административни и финансови тежести за националните бюджети, което крие риск за изпълнението на програмите и за инвестициите, особено в по-слабо развитите региони. Премиерът посочи, че лидерите от групата следва да насочат усилията си в няколко направления. „Важно е да се противопоставим на разделението между нетни получатели и нетни донори. Ползите от двете политики са за всички европейски граждани“, посочи българският премиер. Той акцентира също, че не трябва да се допуска налагане на разделение между нови и стари приоритети за ЕС. „За нас са важни и традиционните политики, и науката и иновациите, и миграцията и сигурността, и борбата с климатичните промени. Именно затова подчерта министър-председателят  Според българския премиер групата „Приятели на кохезията“ трябва да се стреми не просто да ребалансира призивите за съкращения в бюджета на ЕС, а да има активна роля за отстояването на един надежден европейски бюджет в полза на всички европейски граждани. В края на срещата на върха в Прага лидерите ще приемат Декларация на групата, в която да бъдат потвърдени споделените позиции на държавите с оглед на развитието на преговорите по МФР и с основен фокус върху важността на Кохезионната политика.", "date": "2019.11.05", "title": " Борисов от Прага: Настояваме за амбициозен бюджет на ЕС"}
{"url": "https://www.monitor.bg:443/bg/a/view/borisov-garantirame-spokojstvieto-na-evropa-179936", "text": "Премиерът Бойко Борисов се срещна с министъра на външните работи на Чешката република Томаш Петричек, съобщиха от пресслужбата на Министерския съвет.   Двамата разговаряха на летището в София, преди Борисов да отлети за чешката столица Прага, където ще присъства на среща на върха за кохезионната политика. Двамата обсъдиха доброто сътрудничество между България и Чехия, като подчертаха потенциала за задълбочаване на двустранните връзки в търговско-икономическия сектор.В разговора фокус бе поставен върху засилването на партньорство в сфери като инвестиционно сътрудничество, туризъм, ИТ сектор, хранително-вкусовата промишленост, зелени инвестиции във високоефективни индустрии и услуги със средна и висока добавена стойност. Борисов изтъкна добрите макроикономически и финансови показателите на страната – България е привлекателна за чуждите инвеститори с ниските си данъци, стабилна икономическа среда и огромен фискален резерв. „Изключителна добра данъчна среда имаме. Инвестиции и стабилност – ние ще държим прогнозируеми данъците до края“, заяви Бойко Борисов. Той акцентира и върху сериозната работа на страната ни по охраната на външната граница на Европейския съюз. „България е държавата, която има нула миграция, благодарение на всички взети мерки, спазвайки всички европейски правила“, подчерта още премиерът Бойко Борисов. Той акцентира върху споразумението между ЕС и Турция, което работи перфектно. „Така надеждно пазим границата и гарантираме спокойствието на Европа“, каза министър-председателят Борисов. По думите му Чехия е важен партньор на България в ЕС и съюзник в НАТО.", "date": "2019.11.05", "title": "Борисов: Гарантираме спокойствието на Европа"}
{"url": "https://www.monitor.bg:443/bg/a/view/aresti-vyv-vietnam-zaradi-trupovete-v-kamion-v-eseks-179944", "text": "Още един арест беше извършен във Виетнам заради смъртта на мигранти, открити в хладилен камион в Англия, предаде АП, като се позова на виетнамския в. \"Туой Тре\". Арестът е извършен в провинция Нге Ан. Досега виетнамските власти са арестували общо 11 души, на които може да бъдат повдигнати обвинения за организиране на мрежа за трафик на хора. Един от арестуваните, който е живеел в Русия, организирал пътуването на хората от Виетнам до Русия, а после незаконното им прекарване до Германия, преди да стигнат до трета страна. Във Великобритания беше арестуван шофьорът на камиона, който е от Северна Ирландия. Срещу него са повдигнати обвинения за непредумишлено убийство и участие в заговор за трафик на хора. Втори мъж е задържан в Ирландия и очаква екстрадиция. Той бе обвинен за непредумишлено убийство, трафик на хора и нарушения на имиграционното законодателство. Британската полиция все още работи по идентификацията на жертвите - 31 мъже и 8 жени - с помощта на Виетнам, където семейства съобщиха за изчезнали техни близки, които са били напът за Англия. ДНК проби за идентификация на жертвите са били предоставени от 21 семейства от виетнамската провинция Нге Ан и от 10 семейства от виетнамската провинция Ха Тин.", "date": "2019.11.05", "title": "Арести във Виетнам заради труповете в камион в Есекс"}
{"url": "https://www.monitor.bg:443/bg/a/view/elyn-dedjenerys-poluchava-pocheten-zlaten-globus-179884", "text": "Телевизионната водеща Елън Дедженеръс ще получи почетната награда на името на Карол Бърнет по време на 77-ата церемония по връчването на отличията „Златен глобус“. Церемонията ще се състои на 5 януари, а комедийната звезда ще е едва вторият лауреат на приза – след самата Бърнет. Наградата се връчва за „най-високи постижения в сферата на телевизията“. В допълнение, тя е още филантроп, който помага на хората в нужда, използва платформата, която има, за да заразява с щастие“, гласи официалното изявление на Асоциацията на чуждестранната преса в САЩ. Досега Дедженеръс е била три пъти номинирана за „Златен глобус“, като все още няма нито една статуетка от наградите.", "date": "2019.11.05", "title": "Елън Дедженеръс получава почетен „Златен глобус“"}
{"url": "https://www.monitor.bg:443/bg/a/view/zadyrjaha-myj-za-nasilie-nad-kuche-179938", "text": "Клип, качен в социалните мрежи, в който се вижда как мъж малтретира малко куче, предизвика възмущение и много коментари, съобщи БНТ. Мъжът от кадрите е задържан, а кучето е в безопасност. Клипът, който беше публикуван в социалните мрежи, предизвика възмущение и достигна до органите на реда, след подадени над 17 сигнала до прокуратурата. Към момента лицето е задържано. Няколко часа, след като бяхме оповестени за деянието, лицето беше установено и задържано. Той е на 32 години, криминално проявен, познат за нас, изтърпявал наказание лишаване от свобода, но към момента на извършване на деянието е работил в мястото, на което е заснет клипът. Обясненията, които ни дава, са, че деянието е извършено вследствие на ухапване от кучето, заяви     Христо Петров, началник на отдел \"Криминална полиция\". По думите му доказателствата показват, че кучето, което са открили в хода на действията, е същото, което е показано в клипа. В следствие на събраните доказателства ще се реши и присъдата на обвиняемия.", "date": "2019.11.05", "title": "Задържаха мъж за насилие над куче"}
{"url": "https://www.monitor.bg:443/bg/a/view/krumovgradski-oven-ubi-ovcharja-si-179946", "text": "69-годишен пастир е бил нападнат и ранен от овен по време на паша в крумовградското село Черничево, съобщиха от пресцентъра на ОД на МВР. Инцидентът е станал на 3 ноември. Пострадалият е бил транспортиран в кърджалийската болница и настанен за лечение, където e починал. Извършен е оглед на мястото на произшествието от дежурна оперативна група. Образувано е досъдебно производство.", "date": "2019.11.05", "title": "Крумовградски овен уби овчаря си"}
{"url": "https://www.monitor.bg:443/bg/a/view/pugachova-pee-za-300-000-evro-honorar-179941", "text": "В Русия бе съставен рейтинг на най-високо платените естрадни изпълнители. В златната класация на представителите на шоу бизнеса очаквано челно място зае примата Алла Пугачова. Според запознати, нейният хонорар за едно участие достига колосалната сума от 21 млн. рубли или близо 300 000 евро. Екссъпругата на Филип Киркоров обаче има златно правило – на Нова година тя е със семейството си и отказва дори най-привлекателните предложения за работа.   След Пугачова се нарежда нашумялата група „Ленинград“, чиито колектив взема по 7 млн. рубли /близо 100 000 евро/. Такава е тарифата и на певеца Григорий Лепс, който през април т.г. изнесе концерт в София. По-рано стана ясен е размерът на пенсиите на именитите руски естрадни изпълнители от третата възраст. И тук Алла води класацията с 47 00 рубли на месец пари за старост. Преведено в евро това прави приблизително 1200 евро. Пугачова, която тази година отбеляза 70-годишния си юбилей, изнесе преди дни концерт в Минск. От сената в белоруската столица примата за пореден път обяви, че прекъсва солната си кариера. По думите на певицата, тя не е готова да изнася самостоятелни концерти в близките 10 години.", "date": "2019.11.05", "title": "Пугачова пее за 300 000 евро хонорар "}
{"url": "https://www.monitor.bg:443/bg/a/view/jana-marinova-stana-hudojnichka-za-dobra-kauza-snimka-179888", "text": "Актрисата Яна Маринова нарисува първата си картина. Звездата хвана четката, за да изпробва потенциала си на художничка. Въпреки това не обмисля смяна в професионалното си поприще. Вместо това ще дари творбата си за целите на благотворителен търг. Пуританите, ако обичат да мълчат – сексът продава най-много и е важно да се съберат повече пари за добра кауза. Героинята ми в \"Любовни писма\" е страстна художничка и явно ми влияе..“, намигна Маринова в социалните мрежи. Съвсем скоро ще можем да видим македонския комедиен сериал „Преспав“, където актрисата се разписва с роля. Епизодите ще се въртят по bTV Comedy, а продуцентите се свързват с родната звезда, след като я виждат и харесват във „Връзки“. Още на 29 ноември пък по кината ще се завърти втората кинорожба на Маринова - „Диви и щастливи“.", "date": "2019.11.05", "title": "Яна Маринова стана художничка за добра кауза (СНИМКА)"}
{"url": "https://www.monitor.bg:443/bg/a/view/policai-zadyrjaha-irini-jambonas-i-stefan-denolubov-179939", "text": "Да бъдат откарани до районно управление в София, за да дадат показания защо се подвизават, преоблечени в полицейски униформи и без документи из нощните улици на столицата – на тази куриозна случка попадат актьорите Ирини Жамбонас и Стефан Денолюбов. Именно като органи на реда ще ги видим в новия български филм „В кръг“, а въпросната вечер двамата репетират за снимките заедно с режисьора Стефан Командарев. Задържането им пък се оказва само формалност по изпълнение на процедурите, тъй като по същото време в региона „Веднага звъннах на продуцентите за допълнителна документация, свързана с филма. Полицаите ни разпознаха, но все пак трябваше да се съобразим с процедурата. Накрая се получи много забавна ситуация, в която двама униформени – Ирини и Стефан, пишат обяснения, а над тях стоят още трима униформени – истински полицаи“, обясни пред медии Командарев, на което Денолюбов отвърна с усмивка: „Ние преписвахме от другарче, тоест един от друг.“ Да заснеме целия си филм с непрофесионална техника на режим репетиции е традиционен подход за Стефан Командарев, чийто филм „В кръг“ ще се завърти по родните кина от този петък. Това е второто му заглавие от планираната трилогия, която започна с лентата „Посоки“, вдъхновена от нощните преживяванията на таксиметровите шофьори из София. Този път ще проследим – Денолюбов и Жамбонас, Асен Блатечки и Иван Бърнев и Васил Василев-Зуека и Стоян Дойчев. Специално участие във „В кръг“ има и любимеца на няколко поколения любители на родното кино Павел Поппандов. „Това е може би най-трудната роля, която съм играл. Виждал съм хора, изпаднали в ситуация, подобна на моята във филма, но съвсем друго бе усещането да се преживее един вид от първа ръка“, коментира пред „Монитор“ актьорът. Действието на „В кръг“ се развива в нощта между 9 и 10 ноември 2019 г., или иначе казано навръх 30-ата годишнина от падането на Берлинската стена. Това е и причината още преди година Командарев да знае, че иска да представи филма си на тази дата. Още днес пък шанс да изгледат заглавието, посветено на техния труд, ще имат около 350 полицаи, чиито реални истории изграждат основата на сюжета.", "date": "2019.11.05", "title": "Полицаи задържаха Ирини Жамбонас и Стефан Денолюбов"}
{"url": "https://www.monitor.bg:443/bg/a/view/puskat-parnoto-v-sofija-179940", "text": "\"Топлофикация София\" стартира общото включване на отоплението в столицата. Поетапно ще бъдат включени първо детските градини, училищата и здравните заведения, след това - жилищните сгради във всички райони и накрая административните сгради и стопанските потребители. От дружеството напомнят на клиентите си да отворят на максимална степен вентилите на радиаторите си, за да не се налага допълнително обезвъздушаване на отоплителните тела след пускане на отоплението, както и да проверят електронните си уреди за дялово разпределение. Ако установят, че дисплеят им е угаснал, клиентите трябва да потърсят съдействие от обслужващата ги фирма - топлинен счетоводител. \"Топлофикация София\" посочва и че преди пускането на отоплението клиентите трябва да приключат всички ремонти и да запълнят източените инсталации. Отоплението няма да бъде включено в сградите, в които вътрешната отоплителна инсталация не е запълнена, защото това означава, че в някое жилище ремонтът все още не е приключил, съобщават от дружеството. Клиентите, които желаят включване на отоплението в сградата на по-късен етап, могат да подадат в обслужващия ги топлорайон заявление и подписано за целта решение от общото събрание на етажната собственост.", "date": "2019.11.05", "title": "Пускат парното в София"}
{"url": "https://www.monitor.bg:443/bg/a/view/grigor-dimitrov-se-otdade-na-relaks-v-islandija-galeri-ja-179942", "text": "Най-добрият ни тенисист Григор Димитров се наслаждава на почивката си Исландия. Както сподели още по време на турнира в Париж, Гришо се отправи към северната дестинация в компанията на родителите си. Димитров и семейството му са отседнали в луксозния спа хотел The Retreat край Синята лагуна - една от най-популярните туристически дестинации в Исландия. Тя е единствена в цял свят и представлява естествен комплекс от геотермални басейни, като дължи името си на уникалния цвят на водата, която е изключително рядка комбинация от морска и сладка вода. Цените на апартаментите в петзвездния хотел пък започват от близо 1200 евро на нощ. Родната тенис звезда очевидно е очарован от обстановката и условията, защото с пристигането си публикува редица снимки в профила си в социалната мрежа Инстаграм. Снимки: Instagram.com/grigordimitrov", "date": "2019.11.05", "title": "Григор Димитров се отдаде на релакс в Исландия (ГАЛЕРИЯ)"}
{"url": "https://www.monitor.bg:443/bg/a/view/tyrseneto-na-petrol-ot-zapada-shte-namalee-no-v-indija-i-kitaj-shte-raste-179943", "text": "Търсенето на петрол в силно индустриализираните държави ще премине от лек растеж към понижение след 2020 година, а Индия и Китай ще поддържат растежа на петролното потребление през следващите десетилетия. Това прогнозира в годишния си доклад за перспективите на пазара Организацията на страните износителки на петрол (ОПЕК), цитирана от ДПА. Световното търсене на петрол ще достигне 105,6 млн. барела дневно до 2025 г., което е с 6,9 млн. барела повече, отколкото миналата година, според доклада, представен днес във Виена. Това повишение ще се дължи предимно на развиващите се страни и страните с нововъзникваща пазарна икономика в дългосрочен план. Индийската промишленост и увеличаващата се средна класа ще имат нужда от 5,4 млн. барела дневно повече петрол до 2040 г., а Китай ще се нуждае от допълнителни 4,4 млн. барела дневно до същата година, сочи оценката на ОПЕК. Очаква се Индия да бъде страната с най-бърз растеж на петролното търсене и с най-голямо допълнително търсене, се отбелязва в доклада. Богатите икономики в Северна Америка, Западна Европа, Япония, Южна Корея и Океания ще потребяват 9,6 млн. барела дневно по-малко според дългосрочната прогноза на картела. Докато търсенето в Европа, Източна Азия и Океания вече се понижава, за американските пазари се очаква да се насочат в тази посока до 2022 г., отбелязва ОПЕК. Организацията прогнозира \"вяло икономическо представяне и продължаващо подобряване на ефективността през следващите няколко години\". Четиринайсетте държави от ОПЕК, които добиват 29 процента от световния петрол, очакват търсенето на техния петрол да се понижи до към 2025 г., когато се очаква американският добив да започне да спада. Петролният картел отбелязва, че очаква добивът му да намалее до 32,8 млн. барела дневно към 2024 г., допълва Ройтерс. За текущата година прогнозата е за добив от 35 млн. барела дневно. През последните години предлагането от ОПЕК намалява, тъй като е в сила споразумение, в което участват и държави извън картела, за понижение на добива в подкрепа на пазара. По-високите цени, резултат от споразумението, подкрепиха добива на държавите извън картела, а ОПЕК очаква да свие производството си и през 2020 г. САЩ добиват рекордни количества петрол благодарение на шистовата революция, която позволява чрез нови технологии да се добива петрол, който преди се е смятал за нерентабилен. Предлагането на ОПЕК спадна в резултат на доброволното ограничаване и американските санкции срещу държавите от картела Венецуела и Иран. ОПЕК очаква предлагането на американски шистов петрол да достигне 16,9 млн. барела дневно през 2024 г. спрямо 12 млн. барела дневно през 2019 г. Растежът ще се забави и ще достигне максимума си на равнище 17,4 млн. барела дневно през 2029 г., се прогнозира в документа. В доклада на ОПЕК за перспективите на световния петролен пазар се посочва още, че съвременните цифрови технологии и анализ на данни ще имат ключова роля в развитието на петролногазовия отрасъл. През идните години особено широко разпространение ще получат решенията на базата на т. нар. големи данни (big data) и блокчейн технологиите, отбелязват експертите на картела. Според тях расте и ролята на изкуствения интелект в процеса на локализация и оценка на петролните находища.", "date": "2019.11.05", "title": "Търсенето на петрол от Запада ще намалее, но в Индия и Китай ще расте"}
{"url": "https://www.monitor.bg:443/bg/a/view/georgi-ot-ataka-smenja-traktora-s-kmetskija-stol-v-mogila-179932", "text": "Дългогодишен механик от научноизследователския институт по говедовъдство и овцевъдство  стана кмет на старозагорското село Могила, където на балотажа се наложи да влезе в люта битка със сестра си Гинка Колева, която се борела  за трети мандат. Работилият някога като дървосекач в Коми Георги Георгиев е сред основателите на партия Атака, цялото му семейство било там, от Атака влязла в управлението на селото и Гинка, която тогава преборила кандидата на ГЕРБ, таткото на сегашния народен представител от управляващата партия Маноил Манев. След първия мандат обаче  сменила партийната си книжка с тази на „АБВ“ и  Гошо решил да  „натрие носа“ на кака си. Кандидатирал се срещу й , но успял да спечели само 55 гласа в своя подкрепа. Останал обаче „инатът“ и тази есен отново тръгнал насреща й: на първия тур обаче „монетата паднала на калъч“, от урната извадили по 152 бюлетини за него и нея. В началото везните се наклонили в полза на Гинка, но при повторното броене се оказали, че три от бюлетините й са сгрешени, при само една шкартирана за Георги.   И двамата очаквали по-голяма активност на балотажа, но от 588 имащи право на глас до секцията се разходили малко повече от половината – 331, от които 180 дали доверието си за атакиста, а представителката на АБВ се оказа с една бюлетина по-малко от първия тур. „Сестрата ме поздрави, пожела ми да направя онова, което тя не е могла през двата мандата и хукна на почивка, като рече че поне за седмица няма да си вдига телефона и да отговаря на позвъняванията. Имала нужда от тишина…“, сподели часове след празненството по повод победата Георги Георгиев. Според него в Могила има много неща, които искат мъжка ръка да ги пипне: през селото минава пътят от Стара Загора за енергийно-промишления комплекс „Марица изток“, сутрин и надвечер трафикът бил ужасен, пътят го ремонтирали наскоро, ама пропуснали да направят отбивки и сега всички тръпнели при мисълта за някоя катастрофа. От ремонт се нуждаел и канал за пролетните и есенните води, правили му ремонт преди няколко години, но строителите си оставили ръцете и сега при големи дъждове 7-8 къщи потъвали във водата. От паркинг се нуждаела и осветената преди време нова черква, за да не газят богомолците в калта и треволяка край божия храм.Наскоро разбрал, че край селото бъде преместен приютът за бездомни кучета, имало вече одобрен проект и осигурено финансиране, ама никой не поискал мнението на могилчани за тази „придобивка“. Повечето му съселяни роптаели , но сега той щял да носи негативите, разсъждава 53-годишният мъж, който все още не знае каква ще бъде заплатата му като кмет на селото.Категоричен е в едно: няма място за реваншизъм в кметуването, ще продължи да работи с досегашния секретар Радка , ако и тя да е била кандидат от БСП. „Партийните разногласия са за големците, тук всички се познаваме, заедно сме ходили на училище, заедно сме газили калните улици, за щипка сол при комшията ще похлопаш, за радост или мъка няма да дириш съидейници…“, споделя новият старейшина на Могила, който на 9 септември станал дядо на мъничката си първа внучка Моника.", "date": "2019.11.05", "title": "Тракторист измести кака си на кметския стол в Могила"}
{"url": "https://www.monitor.bg:443/bg/a/view/zlostornik-otravja-smyrtni-zaplahi-kym-detska-gradina-179931", "text": "Младеж от гоцеделчевското село Лъжница отправя смъртни заплахи към персонала и децата на детската градина в гоцеделчевското село Лъжница. От няколко дни Меймиш Шабан качва в социалните мрежи клипове с директни закани за насилие върху част от служителите на детската градина. Хората вече са много притеснени, защото, според тях, вербалната агресия на младия мъж може да застигне и децата им. В клиповете мъжът директно говори за убийства. „Заплахите започнаха от 27 октомври. През пет минути качва във фейсбук видеоклипчета със заплахи. Не мога да разбера, защо са насочени към мен и децата. Не се познаваме лично, тук работи жената на брата на този младеж. Не знам причините за обвиненията към мен и защо заплашва децата”, заяви директорката на детската градина Нефсе Койнар. Родителите на децата също са много изплашени от случващото се. Те настояват да се вземат някакви мерки срещу младежа: „Подадохме сигнал в полицията, в Гоце Делчев. Имаме комуникация с полицаите, които се занимават със случая, заяви Замфир Койнаров, кмет на село Лъжница. Те дойдоха, взеха данни от родителите на момчето. Доколкото го познавам Меймиш Шабан, в миналото беше тих, не е проявявал агресия. Но при последната среща, когато дойде в кметството, по думите и исканията му, прецених, че може би изключва на моменти и е нужно лечение. Трябва да се види и да му се постави някаква диагноза ”,  добави кметът. По негова информация младият мъж е в Украйна в момента. Там ходил при свои приятели и друг път. Хората в село Лъжница настояват компетентните органи да издирят младежа и да бъде подложен на лечение, за да се прекрати този тормоз.", "date": "2019.11.05", "title": "Злосторник отправя смъртни заплахи към детска градина (ОБНОВЕНА)"}
{"url": "https://www.monitor.bg:443/bg/a/view/tir-zadrysti-magistrala-hemus-179929", "text": "Временно движението при км 21 на автомагистрала „Хемус“ в посока София се осъществява в скоростната лента. Причината е обърнат ТИР. Трафикът в района се регулира от \"Пътна полиция\", съобщиха от МВР. Движението в района е затруднено.", "date": "2019.11.05", "title": "ТИР задръсти магистрала „Хемус“"}
{"url": "https://www.monitor.bg:443/bg/a/view/ninova-izborite-bjaha-trudni-no-s-dobyr-rezultat-179933", "text": "Лидерът на БСП Корнелия Нинова определи местните избори като трудни за БСП, но с добър резултат. В „Тази сутрин” по бТВ тя посочи, че от нула областни градове при вота през 2015 г., сега левицата има четири. „Петата – Шумен беше на кантар със 77 гласа по-малко за нас при 400 невалидни бюлетини. Там ще искаме допълнително броене на бюлетините и вероятно може да е петата област за нас”, посочи лидерът на социалистите. По думите ѝ по време на изборите е имало масово купуване на гласове и очаква прокуратурата да провери сигналите. „За да купуваш гласове трябва да имаш ресурс, а ресурсът е в управляващата партия. Бизнесът, който се включи активно в тези избори на страната на управляващите – го прави, защото е зависим от тях. Ние се изправихме с 1 лв. субсидия срещу милионите на властта”, коментира още тя. Нинова призна, че левицата не е спечелила позиции в големите градове София, Пловдив и Варна, но ГЕРБ губи в Ямбол, Благоевград и Банско. Тя допълни, че не това обаче е важното и не трябва диалогът да се измества в тази посока. „Знам кое ги боли, че надпартийни кандидати събират повече подкрепа, извън БСП. Сериозните неща за изборите са ниската избирателна активност, недействителните бюлетини и апатията у хората. В София БСП и Мая Манолова вървят заедно, защото тя е кандидатът, който подкрепихме. Гласовете за листата показват двойно увеличение на резултата – от 7 ще имаме 15 общински съветници, това е партийният вот. Вотът, който Мая събира акумулира и допълнителна енергия”, каза още Нинова. Лидерът на левицата заяви, че премиера Борисов го е яд, че са се обединили хора срещу неговото управление. „Изпуска си нервите, говори обиди персонално към хора, това не е политика. Това показва страх, безсилие и яд.”, заяви тя. Според Нинова БСП има успех, защото са показали ново поколение млади политици и надпартийни кандидати. Тя допълни, че откакто е председател на социалистите, партията е в тенденция на повишаване на доверието. „Борисов тръгва по моя път, но не стига до край и може би е късно. Аз тръгнах по този път преди три години и си нося тежкия кръст. Апатията у хората е към всички партии, ниската избирателна активност е шамар за всички ни. Борисов каза: „Ще наложа мандатност за кметове”. Ние наложихме тази мандатност преди три години за депутатите”, изтъкна Нинова и каза още, че БСП са наложили и мандатност при председателя, докато Борисов „иска да бъде вечен” .", "date": "2019.11.05", "title": "Нинова: Изборите бяха трудни, но с добър резултат"}
{"url": "https://www.monitor.bg:443/bg/a/view/za-pyrvi-pyt-ot-4-godini-kitaj-svali-osnovnija-lihven-procent-179934", "text": "Народната банка на Китай за първи път от 4 години днес намали основния лихвен процент, съобщи Dow Jones. Мярката ще понижи цената на кредитите в условията на забавяне на икономиката. Според експерти в най-голямата комунистическа държава обаче, основната цел е намаляване на темповете на поскъпване на имотите. В съобщението на банката се уточнява, че в рамките на програмата за средносрочно кредитиране (MLF) лихватап ада от 3,3% на 3,25%. По същата програма в банковата система на Китай днес бяха налети 400 млрд. юана (57 млрд. долара). Сумата е равна на кредитите, чиито срок на погасяване изтича днес. Понижаването на основния лихвен процент няма да повлияе на вече отпуснатите заеми и на лихвите по банковите депозити.", "date": "2019.11.05", "title": "За първи път от 4 години Китай свали основния лихвен процент"}
{"url": "https://www.monitor.bg:443/bg/a/view/bojko-borisov-pri-prijateli-na-kohezijata-v-praga-179928", "text": "Премиерът Бойко Борисов ще участва в Срещата на високо равнище на групата \"Приятели на кохезията\", която ще бъде днес в Прага, съобщиха от правителствената пресслужба. Премиерът Борисов ще бъде придружаван от министъра на финансите Владислав Горанов. В рамките на форума ще се състои дискусия по Многогодишната финансова рамка за периода 2021-2027 г. и ще бъде приета декларация с фокус върху Кохезионната политика. Срещата на високо равнище се организира в рамките на Чешкото председателство на държавите от Вишеградската четворка. Форумът се разглежда като продължение на Срещата на високо равнище в същия формат, състояла се на 28 ноември 2018 г. в Братислава по време на Словашкото председателство на държавите от Вишеградската четворка. От пресслужбата на правителството припомнят, че тогава лидерите от групата са очертали значението за отделяне на достатъчно ресурси за Кохезионната политика, за Общата селскостопанска политика, както и за новите предизвикателства като сигурност и отбрана, борба с тероризма, климатичните промени, устойчив транспорт, развойна дейност, иновации и други. Групата \"Приятели на кохезията\" се формира от 17 държави членки на ЕС и това са: Чехия, Словакия, Унгария, Полша, Литва, Латвия, Естония, България, Румъния, Гърция, Словения, Хърватия, Португалия, Испания, Кипър, Малта и Италия. Всички те застъпват становището, че Кохезионната политика има централна роля и важност в бюджета на ЕС, изглажда неравенствата между различните региони в Общността, придава добавена стойността на Евросъюза като цяло, а това е от полза за всички негови граждани, допълват от пресслужбата на Министерски съвет.", "date": "2019.11.05", "title": "Бойко Борисов при приятели в Прага"}
{"url": "https://www.monitor.bg:443/bg/a/view/helena-bonam-kartyr-po-zabavno-e-da-se-sreshtash-s-vyzrastni-jeni-179876", "text": "Актрисата Хелена Бонам Картър е на мнение, че за мъжете е по-забавно да са в романтични отношения с по-възрастни от тях жени. Повод за това изказване е фактът, че самата тя се е хванала с младок. Звездата от „Речта на краля“ е кака на партньора си Рей Даг Холмбо с цели 21 години. „Всеки остарява с различни темпове. Моят приятел е невероятно зрял. Някои хора се страхуват от по-възрастни жени, но не и той. Защо да не можем да привличаме противоположния пол сексуално след като изтече срока на годност на яйцеклетките ни? Всъщност е доста по-забавно...“, каза в интервю за в. Sunday Times тя. Носителката на „Оскар“ довери още, че Рей, който е писател, вече е в добри отношения с децата й.  Припомняме, че Хелена е майка на Били и Нел, който са плод на любовта й с режисьора Тим Бъртън.", "date": "2019.11.05", "title": "Хелена Бонам Картър: По-забавно е да се срещаш с възрастни жени"}
{"url": "https://www.monitor.bg:443/bg/a/view/sa-sht-iskat-dogovor-za-vyoryjenijata-s-rusija-i-kitaj-179927", "text": "САЩ желаят да сключат с Русия, Китай и евентуално други страни нов договор за контрол върху въоръженията. Това заяви вчера в Белия дом президентът Доналд Тръмп, преди да отпътува за Кентъки. \"Сега ние работим по контрола върху въоръженията. Работим с Китай, работим с Русия\", каза Тръмп и изрази мнение, че тези страни биха желали нов договор, \"особено ако става дума за ядрени оръжия\". Президентът отказа да отговори дали Вашингтон иска удължаване на срока на Договора за ограничаване на стратегическите оръжия (Нов СТАРТ).", "date": "2019.11.05", "title": "САЩ искат договор за въоръженията с Русия и Китай"}
{"url": "https://www.monitor.bg:443/bg/a/view/klasicheskoto-mini-se-rodilo-v-petrolnata-kriza-179919", "text": "Забележителната история на марката MINI започва на 26 август 1959 г. Тази дата се счита и за официалният рожден ден на една от най-ярките автомобилни икони. Появата на легендарната британска кола Mini до голяма степен се дължи намалените доставки на нефт за Великобритания, дотолкова, че бензин се зареждал с купони. Поради този факт британците се насочили към малолитражните автомобили. По това време Ленард Лорд оглавявал концерна British Motor Corporation (BMC), създаден през 1952 г. за да обедини известните марки Austin, Morris, Wolseley и MG. Именно той решил, че трябва да бъде направен достоен английски малолитражен автомобил и поръчал разработката на новата машина на англичанина с гръцки произход Алек Исигонис, роден през 1906 г. Исигонис отдавна имал репутация на много добър автомобилен конструктор и дори състезател. Той получил задачата да конструира революционен нов малък автомобил с щедро вътрешно пространство при възможно най-компактни външни размери, място за четирима пътници, безупречно пътно поведение, нисък разход на гориво и изгодна цена. За да изпълни трудната задача, Алек Исигонис направил революционна стъпка и разработил уникална схема. Новият модел бил със задвижване на предните колела, а 4-цилиндровият двигател с обем 848 куб.см, монтиран отпред напречно, осигурявал максимална мощност от 34 к.с. В миниатюрния автомобил спокойно се събирали четири човека, а обемът на багажника бил 195 литра. Малките 10-цолови колела не изисквали големи калници. Външните шевове по купето и откритите панти на вратите намалили разходите за производство. Първият прототип бил готов още през октомври 1957 г. Продажбите започнали едва през август 1959 г. Първоначално новото малолитражно возило не се казвало Mini, а се продавало под името Austin Seven или Morris Mini-Minor. Двата автомобила се различавали единствено по радиаторната си решетка, тасовете на джантите и цветовете на каросерията. Динамичните показатели били идентични. По това време всички били очаровани от щедрото пространство в купето, икономичните двигатели, отличното пътно поведение и комфортното окачване на новия мъник. С дължина 3,05 метра и базова цена от 496 паунда, колата била перфектна за малки паркоместа и ограничени бюджети. Името Mini се появило през 1961 г. Моделът не станал мигновено хит по продажби, но с времето увеличил популярността си. Пъргавото пътно поведение и очарователният характер на пропорциите поставили началото на една забележителна история, която завладява света и превръща съвременното MINI в легенда, в начин на живот и в усещане за света. Още през 1960 г. инженерите от компанията BMC добавили към класическото Mini и Mini Van. След това на базата на лекотоварния автомобил със затворена каросерия на пазара се появил и остъклен вариант комби, който също като Van разполагал с две отделни задни врати. Този вариант на каросерията също се предлагал на пазара във варианти Morris Mini-Traveller и Austin Seven Countryman с абсолютно еднакви технически характеристики. През 1961 г. потенциалът на класическото Mini бил разкрит напълно. Тогава бил лансиран най-малкият от всички товарачи – Mini Pick-Up. Само половин година по-късно последвали други две Mini-та, този път с по-благороден характер, а именно Wolseley Hornet и Riley Elf. Така още две марки на BMC успели да се възползват от концепцията на класическото Mini, като двата модела гордо носят собствения си отличителен външен вид благодарение на величествените си радиаторни решетки, удължения багажник и перките отзад. Един много специален вариант, който допринася повече от всеки друг за легендата на класическото Mini, се появил през втората половина на годината в лицето на Mini Cooper. Конструкторът на спортни автомобили Джон Купър, който вече бил близък приятел на Алек Исигонис, разпознал спортния потенциал на този нов малък автомобил още при създаването на първите прототипи. С одобрението на ръководството на концерна, Джон Купър създал малка серия от 1000 бройки Mini Cooper, чийто модифициран задвижващ агрегат с увеличен до 1,0 литър работен обем генерирал максимална мощност 55 к.с. Реакциите към този автомобил, който дебютирал на пазара през септември 1961 г., били еуфорични, като хората искали единствено още повече мощност. Така Исигонис и Купър увеличили работния обем на двигателя до 1071 куб.см., вдигайки мощността до 70 к.с. Това допринесло за изключителното представяне на Mini Cooper S не само на пътя, но и в моторните спортове – победата на финландския пилот Рауно Аалтонен в рали „Монте Карло” през 1963 г. се оказало само отправна точка за безброй успехи в автомобилния спорт. Акцентът са трите победи на рали „Монте Карло“ през 1964, 1965 и 1967 година. През следващите години се появили най-разнообразни версии на класическото Mini – от универсалния отворен отвсякъде автомобил Mini Moke до комбито Mini Clubman. От средата на 70-те години на пазара се появили многобройни специални версии на classic Mini с всякакви видове акценти - от спортни до модерни и младежки модели. В периода между 1980 и 1983 г. моделната гама била ревизирана, като Clubman, Estate и Van били спрени от производство. Така единственият останал автомобил било класическото Mini с 1,0-литров двигател, който осигурявал мощност от 40 к.с. Клиентите, които просто обичали колата, останали верни на този малък чаровник години напред. Така през 1986 година от конвейера в завода в Лонгбридж слязло 5-милионното класическо Mini. През 1990 г. феновете по целия свят с голяма радост отпразнували поредното завръщане на Mini Cooper в моделната гама. Сега под капака бил поставен 1,3-литров двигател. През 1991 г. за последен път се появил нов вариант на класическото Mini, сред които и изключително атрактивен кабриолет. Производството на класическото Mini било прекратено завинаги през 2000 година. С течение на времето повече от 5,3 милиона бройки от най-успешния компактен автомобил в света са напуснали заводите в множество различни версии, сред които около 600 000 автомобила, направени в завода в Оксфорд между 1959 и 1968 г. Но дори след 41 години краят далеч не е настъпил, защото след пауза от едва една година, през 2000 година започна нова глава в историята на британската марка. След преминаването от Rover Group към BMW в началото на 1994 г. пред марката Mini се отварят нови перспективи. Първата стъпка е представянето на концептуална версия на MINI Cooper на автомобилното изложение във Франкфурт през 1997 г., предлагаща поглед към ново поколение на този уникален малък автомобил от Великобритания. Като модерна интерпретация на традиционната концепция на автомобила, тя за първи път съчетава класическите черти на своя предшественик с изискванията към модерен автомобил на прага на XXI век. Серийната версия на MINI Cooper е представена за първи път през ноември 2000 г. на автомобилното изложение в Берлин. Само година по-късно ориентираната към бъдещето интерпретация на оригинала е при дилърите като MINI One с 90 к.с. и MINI Cooper със 115 к.с. Моделите са със задвижване на предните колела, напречно разположени 4-цилиндрови задвижващи агрегати, къси надвеси на каросерията и достатъчно място за четирима. И докато външните размери на автомобила вече са пораснали, отговаряйки на съвременните изисквания за вътрешното пространство, дизайнът на новия модел ясно запазва характерните пропорции за марката, както и типичните дизайнерски елементи в предницата, задницата и отстрани. По този начин се изгражда ясно разпознаваема връзка между класическото Mini и новото MINI. В същото време произвежданото в Оксфорд MINI се откроява като първият премиум автомобил в компактния сегмент – статус, уникален за автомобил от този клас, отразяващ високото ниво на безопасност, както и безкомпромисния стандарт на качество съгласно стандартите на BMW Group. Новото MINI поставя нови мащаби с изненадващо пъргавата си управляемост. Новият модел върви по стъпките на класическото Mini, но сега с чувствително повече темперамент благодарение на най-модерните технологии за задвижването и окачването. За много кратко време новата интерпретация на класическия малък автомобил се превръща в световен успех, който продължава и до ден-днешен. Още по-голяма живителна сила в гамата осигурява въвеждането на нови двигатели. През юни 2002 година на пазара дебютира MINI Cooper S като ексклузивна машина за радост от шофирането със своя двигател с механичен компресор и мощност 163 к.с. Година по-късно MINI One D маркира нови стандарти по отношение на икономия и ефективност като първия дизелов модел в историята на марката. Желанието за шофиране на MINI под открито небе също се сбъдва много по-бързо, отколкото при класическия модел – MINI Cabrio дебютира през пролетта на 2004 г. През следващите 4 години са пуснати различни версии на кабриолета с електрически мек покрив, произвеждани в завода на MINI в Оксфорд. Днес гамата на MINI включва хечбек с 3 врати и 5 врати, MINI Cabrio, MINI Clubman и MINI Countryman в компактния премиум сегмент, а сега към тях се присъединява и изцяло електрическото MINI Cooper SE. Всички те демонстрират индивидуалните си силни страни и собствения си характер, но в основата си те са преди всичко MINI. Преди 60 години революционният принцип на конструкцията на класическото Mini създаде основата за комбинацията между максимално вътрешно пространство при минимални външни размери. С модерната интерпретация за креативно използване на пространството и ненадминато забавление при шофиране, лансираното през 2001 г. MINI стана оригинал в сегмента на малките премиум автомобили. Сега новото MINI Cooper SE проправя пътя към устойчиво и същевременно емоционално шофиране в градския трафик като първия премиум малък автомобил с изцяло електрическо задвижване.", "date": "2019.11.05", "title": "Класическото Mini се родило в петролната криза"}
{"url": "https://www.monitor.bg:443/bg/a/view/bdj-prodava-zapazeni-mesta-fantomi-179892", "text": "Липсата на подвижен състав води до куриозни случаи в железницата. По гишетата на гарите продават запазени места първа класа, но без да ги има вагоните, оплака се читател на „Монитор“. Случаят е от края на миналия месец, когато пътник си купува запазено място в първа класа на влака София - Враца.  На коловоза разбира, че вагон като изписания на билета няма. Обръща се за съдействие към кондуктора, но той любезно насочва пътника към втора класа, за да си намери място в друг вагон. Подобни случаи са ежедневие, коментираха от БДЖ. Причината е Често в композицията трябва да има вагон първа класа, но поради недостига се налага да се добавят допълнително от по-ниска. От железниците съветват пътниците при подобни случаи да се обръщат към тях на мейл signal@bdz.bg или тел. 070010200, за да компенсират неудобството. Най-често оплакванията са заради закъсненията, тогава държавният превозвач обезщетява недоволните с билет по желана дестинация. Редовно сигнали се получават за дублирани места или препълнени вагони. Практика, която БДЖ се опитва да спре чрез покупката на нови и стари вагони, обясняват още от железницата. За да повишат удобството от БДЖ са пуснали в движение пет обновени бистра вагони. последният е за родопската теснолинейка. Припомняме, че „БДЖ Пътнически превози“ обяви поръчка за 40 нови вагона с прогнозната стойност 76,7 млн. лв. без ДДС. Скоро се очаква да бъде пуснат и търг за 10 локомотива, като средната цена на една нова машина е около 5 млн. лева. Обществената поръчка за пътнически вагони предвижда 22 от новите 40 вагона да са втора класа. От тях 8 ще са достъпни и за хора с намалена подвижност. Първокласните вагони ще бъдат 10, а останалите 8 ще са вагон-бистра. Новите пътнически вагони на БДЖ ще са салонен тип, с маси, контакти и wi-fi. Във вагон-ресторантите обаче ще имат и купета. От вчера бързият влак „Слънчев бряг” № 8602 от Бургас за София ще заминава със 65 минути по-рано от гара Бургас, т.е. в 15:25 ч., вместо както досега в 16:30 ч. Промяната е свързана с осигуряване на възможност за осъществяване на удобни връзки с други влакове, както и с по-ранното пристигане на бързия влак в удобно време в Централна гара София, коментираха от БДЖ. Подробна информация за въведените промени в разписанието на влаковете, клиентите на БДЖ могат да получат от елекронния пътеводител на официалната интернет страница на превозвач, както и от билетните каси и гишетата „Информация” в гарите.", "date": "2019.11.05", "title": "БДЖ продава запазени места фантоми"}
{"url": "https://www.monitor.bg:443/bg/a/view/bylgarija-sys-specialna-nagrada-za-kulturen-turizym-179845", "text": "България взе специална награда в международен конкурс за устойчив културен туризъм, стана ясно от съобщение на Европейската комисия по пътуванията (ETC). Наградите се организират ежегодно като тази година получените заявления са 55 от общо 19 страни. 4 от тях не са в Европейския съюз (ЕС). Спрямо миналата година има 2 заявления по-малко, но сега участниците са повече. Конкурентите се състезават в 8 категории, сред които са „Нематериално наследство“, „Интерпретация на наследството“, „Гастрономически туризъм“ и „Иновации и дигитализация“. България бе финалист именно в последната като за целия конкурс от страната ни има само едно подадено заявление. \"Тази категория бе една от най-популярните\", казаха от комисията пред „Монитор“. Страната ни кандидатства с дигитализирана версия на „Акве Калиде – любимите бани на императори, царе и султани“ - проект на Регионалния исторически музей в Бургас. Победители в категорията обаче станаха Словения, Италия и Хърватия, но България успя да получи специалната награда от журито, състоящо се от експерти от Европейската мрежа за култура и туризъм (ECTN), ETC, Европейската комисия и други.", "date": "2019.11.05", "title": "България със специална награда за културен туризъм"}
{"url": "https://www.monitor.bg:443/bg/a/view/mnogo-prostorni-jilishta-poveche-tymni-prozorci-179926", "text": "Все повече от новите жилища, които се строят у нас, били по-просторни. В най-големите градове са със средна площ над 100 квадрата, твърди официалната статистика. Тя обаче не прави разлика дали се строи кооперация с апартаменти или къща с РЗП от половин декар в стил мутро-барок в някои баровски квартал или курорт. Другото, от което сухите цифри не се интересуват, е колко от въпросните започнати градежи са за жилища за собствено ползване или са просто инвестиция на парите, за да бъдат запазени от обезценяване. Публична тайна е, че въпреки валутния борд покупателната способност на банкнотите непрекъснато намалява. Две са основните причини за това. Първата е инфлацията, която, макар и не висока, ги изяжда по-бързо и втората са почти нулевите лихви по депозитите. Има и трета и тя става ясна на всеки от нас при получаване на заплатата и най-вече в дните преди това. На болшинството от работещите у нас парите не стигат и то за доста елементарни неща. Да не говорим за пенсионерите, които са вечно на ръба на оцеляването си. Затова и децата им обикновено са на гурбет. Ходенето на работа по пустата чужбина не от хубаво, но това е основният начин да хем да се съберат бели пари за черни дни, хем да се увеличи шансът за покупка на жилище. Има и други способи, но те в повечето случаи са на ръба на закона и винаги са неморални. Казано направо са далавера, ощетяваща обществото. Демографската криза, социалното разслоение и миграцията непрекъснато дават отражение и на пазара на имоти. Сигурно сте забелязали как в кварталите с много ново строителство, немалка част от жилищата са празни. Прозорците им вечер остават тъмни. Не че не се продадени и са останали в пасив на предприемача, вдигнал блока. Просто са купени за всеки случай. Повечето от тях са големи имоти, които по-трудно намират наематели или пък собствениците им просто не искат да си създават проблеми с квартиранти. В същото време някои живеят на тясно, защото не могат да си позволят да вземат кредит от поне 100 бона в евро, за да си купят нормално ново жилище в столицата. В развитите държави от ЕС донякъде са решили проблема с много по-високи данъци за празните жилища. Вярно, че подобна мярка навява спомени за соцминалото ни, когато имаше лимит на броя на имотите. На запад обаче не е имало комунизъм, но от години успешно прилагат мерки, стимулиращи собствениците да дават жилищата под наем, вместо да ги държат празни и така да се увеличават приходите в хазната. Както се казва, не е важно дали котката е черна или бяла, а да лови мишки. Иначе няма нищо лошо в това да се строят просторни апартаменти и къщи, които винаги са били символ на замогване и, разбира се, мечта на всеки. Те са и обект на завист, но и пример за амбициозните да търсят начин и те да се сдобият с подобно имане.", "date": "2019.11.05", "title": "Много просторни жилища, повече тъмни прозорци"}
{"url": "https://www.monitor.bg:443/bg/a/view/valeji-sys-stopansko-znachenie-prez-vtoroto-polovina-na-meseca-179917", "text": "Продължителното есенно засушаване забави развитието на зимните житни култури и рапицата и постави под въпрос оцеляването на част от поникналите посеви. Необичайно ниско за средата на есента е съдържанието на влага при пшеницата в 50 cm и 100 cm почвен слой в по-голямата част от страната. На места в Северозападна България, Софийското поле и Горнотракийската низина (агростанциите: Кнежа, Бъзовец, Лозен, Пловдив, Пазарджик, Сливен) нивото на влагозапасите в еднометровия почвен слой е под 50% от ППВ. През първата половина на ноември агрометеорологичните условия ще се определят от наднормени температури. Прогнозираните валежи в началото и в края на първото десетдневие, в по-голямата част от полските райони ще бъдат недостатъчни за преодоляване  дефицита на влага при зимните житни култури и рапицата в горните почвени слоеве. Валежи със стопанско значение и съществено повишение на почвените влагозапаси в 50 cm слой се прогнозират през втората половина на ноември. През повечето дни от този период развитието на зимните житни култури и рапицата в полските райони ще се осъществява при средноденонощни температури, близки до климатичните норми. В края на второто десетдневие се очаква съществено понижение на температурите и във високите полета, където не са изключени и превалявания от сняг, ще настъпи затихване на вегетационните процеси при есенните посеви. През третото десетдневие на ноември развитието на есенните посеви в по-голямата част от полските райони ще протича с бавни темпове при температури, доближаващи се до биологичния минимум, необходим за вегетацията на пшеницата, ечемика и зимната рапица. Условия за протичане на по-активни вегетационни процеси при есенните посеви ще се създават предимно в южните и югоизточните райони на страната. В края на ноември при пшеницата и ечемика ще преобладава фаза трети лист. Фаза поникване ще се наблюдава при по-късно засетите ноемврийски посеви. При част от зимните житни култури в крайните южни и източни райони, които през октомври формираха 2-3 лист, ще се наблюдава фаза братене. При рапицата, вследствие есенното засушаване, само малка част от посевите ще успеят до края на ноември ще встъпят в начало на фаза образуване на розетка (5-6 лист). Прогнозираните минималните температури през месеца, от порядъка на минус 5-8ºС, са над критичните за изостаналите, във фаза поникване, зимни житни култури. По-подходящи условия за засаждане на овошки и за провеждане на есенните растителнозащитни пръскания през ноември ще има през първата половина от месеца.", "date": "2019.11.05", "title": "Валежи със стопанско значение през второто половина на месеца"}
{"url": "https://www.monitor.bg:443/bg/a/view/trima-pojarnikari-zaginaha-ot-eksplozija-v-sgrada-v-italija-179935", "text": "Трима пожарникари загинаха тази нощ при експлозия в сграда в северозападната италианска област Пиемонте, предаде АП. Телевизия \"Скай Ти Джи 24\" съобщи, че огнеборците се отзовали на сигнал за експлозия в неизползваема част на селскостопанска постройка в провинция Алесандрия, когато станал втори взрив. Агенция АНСА съобщи, че властите разследват дали експлозията е причинена умишлено. Един от загиналите е бил затрупан под отломките и били необходими часове, за да бъде изваден.", "date": "2019.11.05", "title": "Трима пожарникари загинаха от експлозия в сграда в Италия"}
{"url": "https://www.monitor.bg:443/bg/a/view/14-ot-stokovi-ni-iznos-se-pada-na-metalurgijata-179924", "text": "България заема девето място по стойност на произведена продукция в цветната металургия от 28-те страни членки на ЕС. Това каза изпълнителният директор на Българската асоциация на металургичната индустрия (БАМИ) Политими Паунова, цитирана от „Фокус”. По думите й, металургичната индустрия е един от основните сектори на икономиката и се развива успешно, а държавата ни е конкурентноспособна на останалите страни в ЕС. Само за 2018 г. износът в този сектор е на стойност близо 7,8 млрд. лв., което е 14% от стоковия износ на страната ни, уточни тя. “Това се дължи на големите инвестиции на предприятията, които бяха успешно приватизирани и през годините доказаха жизнеспособност и конкурентоспособност. Всички предприятия, които днес работят на територията на България в сектор Металургия имат добри показатели, устойчиво развитие и няма фактори, които да повлияят в близко време този позитивен тренд да бъде нарушен“, коментира Политими Паунова. Тя каза още, че предприятията от цветната металургия вече са инвестирали и в продукти за автомобилостроенето. По-думите й с навлизането на електромобилите алуминият ще разширява своята употреба. Най-голям износ, равняващ се на около 50 - 60%, България има за европейските страни и главно за Германия, каза още Политими Паунова, като допълни, че българската металургия търси и нови пазари в Близкия изток.", "date": "2019.11.05", "title": "14% от стоковия ни износ се пада на металургията"}
{"url": "https://www.monitor.bg:443/bg/a/view/kanie-uest-nastigna-eminem-179895", "text": "Рапърът Кание Уест оглави седмичната класация Топ 200 на \"Билборд\" за албуми, изравнявайки рекорда на Еминем за най-много последователни дебюти на първа позиция, съобщи сайтът на изданието. По данни на Нилсен Мюзик от албума Jesus Is King на съпруга на Ким Кардашиян за периода на отчитане са продадени 264 000 еквивалентни единици, които му отреждат първенството за девети пореден път. В периода между 2005 и 2019 г. всички албуми на Кание са се позиционирали директно начело в Топ 200. Дебютният албум на рапъра The College Dropout от 2004-а е единственият, който не е дебютирал на първо място. Сред всички изпълнители Джей Зи може да се похвали с най-много дебюти на челна позиция - 14, но те не са последователни.", "date": "2019.11.05", "title": "Кание Уест настигна Еминем"}
{"url": "https://www.monitor.bg:443/bg/a/view/nov-kamion-s-bg-registracija-prevozva-migranti-v-gyrcija-179925", "text": "Гръцката полиция откри вчера 41 мигранти - мъже и момчета, скрити в хладилен камион с българска регистрация, пътуващ по автомагистрала в Северна Гърция, след като най-вероятно е влязъл в страната от съседна Турция. Мигрантите, повечето от Афганистан, са живи и невредими, съобщи полицейски представител, като добави, че хладилната система на камиона не е била включена. Освен афганистанците в камиона е имало и един иранец и един сириец, а шестима от мигрантите били непълнолетни. Полицията съобщи, че осем мигранти от камиона са имали дихателни проблеми, но другите нямали оплаквания. Полицията спряла камиона близо до град Ксанти за рутинна проверка. Шофьорът, 40-годишен грузинец, бил арестуван, а мигрантите - отведени в близкото полицейско управление за идентификация. Преди дни 39 мигранти бяха открити мъртви в хладилен камион във Великобритания с български номера.", "date": "2019.11.05", "title": "Нов камион с бг регистрация - превозва мигранти в Гърция"}
{"url": "https://www.monitor.bg:443/bg/a/view/novo-zatopl-ja-ne-i-malko-dyjd-179918", "text": "Агрометеорологичните условия през последните дни на месец октомври се определяха от сухо и значително по-хладно време. Средните денонощни температури на въздуха през изминалия месец бяха от 12.3ºС във Видин до 16.6ºС в Сандански. Навсякъде отклоненията на средните денонощни температури на въздуха спрямо нормата бяха положителни, т.е. температурите бяха по-високи за този сезон от годината. Средното оклонение е 1.6оС, като стойностите им се колебаят от 0.5ºС във Видин до 2.9ºС във Враца. Акумулираните суми от активни температури в повечето райони на страната, достигна и надхвърли 400ºС, с изключение на Видин. В станциите Шабла, Варна, Бургас и Сандански тази сума достигна до 500ºС. Подобен темп на нарастване на сумата на температурите са много благоприятни за поникване и начално развитие на засетите есенни посеви, при условие, че влагата в повърхностните слоеве на почвата не е лимитиращ фактор. Падналите валежи в цялата страна до края на месец октомври бяха незначителни, с изключение на Силистра, Шабла и Бургас, където сумата на измерените валежни количества беше над 40 l/m2. Сравнително добри, но недостатъчни валежи имаше в Разград, София, Сандански и Кърджали, 30-35 l/m2, а в останалите райони тяхното количество беше 10-20 l/m2. При тези условия в Северозападна България и част от Тракийската низина се задълбочиха процесите на засушаване и суша. След дългото лятно засушаване, и продължилият и през есента безвалежен период от 32-37 дни доведе до достигане на нива на почвено овлажнение под 45% от ППВ (пределна полска влагоемност), а на места в югозападните райони на страната и до изчерпване на продуктивните почвени влагозапаси в 50 cm почвен слой. През периода 4-10 ноември се очаква температурите да бъдат по-високи от обичайните, а валежите, под нормата. Още в понеделник ще продължи повишението на температурите, заедно с умерен, в Източна България и на места северно от планините и силен вятър от юг-югозапад; там дневните температурите ще достигнат до 25-27°С, в останалите райони температурите ще бъдат 15-20°С. Облачността ще е разкъсана, на места и до слънчево. По-значителни временни увеличения на облачността ще има над югозападните райони, а през нощта срещу вторник - над югоизточните, когато на места там и ще превали. Вятърът за кратко ще се смени със запад-северозападен, но във вторник отново ще стане южен. Във вторник и облачността отново ще намалее, в по-голямата част от страната ще е слънчево. Остава топло и в средата на седмицата ще бъде предимно слънчево и топло, но на места сутрин ще има краткотрайна мъгла, а в четвъртък ще има и по-значителни, но временни увеличения на облачността и на отделни места отново ще превали. Вятърът ще бъде от запад-югозапад, слаб до умерен. В петък отново ще се усили южният вятър и ще се задържи топло. Облачността ще е разкъсана, до слънчево. През почивните дни преносът ще се задържи от юг. Ще е топло за края на първото десетдневие от ноември. В по-голямата част от страната ще се задържи предимно слънчево. По-значителни увеличения на облачността ще има над южните планински райони, където на отделни места ще превали дъжд. През първото десетдневие на ноември условията в цялата страна остават благоприятни за работа на полето и за извършване на сезонните дейности за провеждане на почвообработки на полетата предвидени за пролетни култури, за засаждане на овошки, пръскане на овощните дървета с 5 % разтвор на карбамид след настъпване на масовия листопад. Третирането да се извършва в тихо време при скорост на вятъра до 2-3 m/s. За целта фермерите могат да използват информацията на сайта http://agro.meteo.bg/ за оценка на условията за растителнозащитни дейности.                                                                                                            ", "date": "2019.11.05", "title": "НОВО ЗАТОПЛЯНЕ И МАЛКО ДЪЖД "}
{"url": "https://www.monitor.bg:443/bg/a/view/doc-stojcho-stojchev-votyt-za-manolova-e-samo-na-bazata-anti-gerb-glasuvane-179893", "text": "Борисов има чувство за мяра и си дава ясна сметка, че хегемонията дразни хората, коментира в интервю за \"Монитор\" политологът - Не мисля, че имаше изненада що се отнася до балотажа. Очаквах много близки резултати - разлика от максимум 10%. Причината е, че обикновено на втори тур се генерира антивот, основно против кандидата на голямата партия. Видяхте, че има известно количество скрит вот, разминаване между екзитполовете, които даваха между 10-14% разлика. В крайна сметка тя се стопи доста, но все пак останаха едни 20 000 гласа, които са доста значителни. Но имайте предвид, че не само Борис Бонев от Спаси София призова да се гласува анти ГЕРБ в балотажите за районни кметове. Затова и на много места имаше обрат в резултатите. В много райони първоначално водеха кандидатите на ГЕРБ, но после загубиха. Така че, общо взето, балотажът винаги е бил коварен за тези, които влизат от позицията на силната партия. Вотът мобилизира разнопосочни негативни настроения.   - Много неща можеше да се направят действително, но Мая Манолова не е човекът. Привърженик съм на тезата за издегустацията. Когато един човек излезе от политиката и пикът му на популярност отмине, няма как отново да се върне на това ниво. А пикът на Мая Манолова беше през 2013-2014 година, когато беше олицетворение на мнозинството зад кабинета „Орешарски“. - Сега тя може да говори всичко, но тогава беше пикът на нейната популярност. Тя говореше от позицията на властта. И когато падна кабинетът „Орешарски“, приключи и нейната политическа кариера. Да се опитва да възстановява нещо на базата на популярността си като омбудсман, няма как да стане. Негативните емоции при нея са твърде много. Обикновено за ракетоносител се използва някой, който е известен и неопетнен. Но при нея негативите бяха много, въпреки че кампанията й беше изпипана. Тя реално започна още от лятото. Тогава се хвърляха социологически бомби. Изкараха се проучвания, че едва ли не Манолова води пред Фандъкова, но никой не обърна внимание. А и декларираната тогава подкрепа, която отчитаха данните, не означава директно прехвърляне в изборен резултат. Фактически това подготвяне от август досега някак си втълпи масовото схващане, че балотажът е неизбежен. Още тогава това се прие като истина. А всъщност беше ключова предпоставка Фандъкова да не спечели в София, защото това няма как да се случи без втори тур. От 2005 година насам не е имало балотаж на изборите в столицата, последният беше през 2003 година между Стефан Софиянски и Стоян Александров. Затова и първото нещо, което се направи още тогава, бе този балотаж да се представи като обективна истина. Иначе нямаше никакви други индикации да има отлив на гласове от ГЕРБ, тъкмо бяха приключили европейските избори. Втълпяването, че Манолова едва ли не води, изигра роля на две нива - въобще да проблематизира кметуването на Фандъкова и да мобилизира хора, които искат да я махнат по тази линия. В крайна сметка на първи тур това се изрази в две неща - в по-висока избирателна активност, отколкото сме имали в столицата. Много хора гласуваха в периода 17,30-20 часа, което е нетипично. - Така е. Но има две специфики. На първия тур десните избиратели не гласуваха толкова за нея. Но тя наистина не успя да мобилизира ляво мислещите хора. А ляво мислещи хора в София има, но те не чувстват представителство в БСП, а искат граждански ляв кандидат. Манолова всъщност се дистанцира от БСП и изпращаше разнопосочни послания. По-голямата част от хората гласуваха за нея просто инструментално, за да загуби Фандъкова. Някои виждат в това първа крачка към свалянето на Борисов. Основната част от вота за Манолова през първия и втория тур се състои от анти ГЕРБ гласуване. Но сигналите, които излъчваше, не са консистентни и често са конфликтни. - Така е. Обяснявам си го с антивота. При районните кметове той сработи, защото те са до голяма степен приемливи. По принцип кандидатите на „Демократична България“ приемат подкрепа от всякакви среди. Имайте предвид, че на местата, където бяха на балотаж ГЕРБ и БСП, спечелиха предимно ГЕРБ, защото демократите там нямат кандидатура. Но в 23 МИР-център и южните квартали, има изключително силен анти ГЕРБ вот. Като изключим Лозенец, където традиционно печели ДСБ, има райони, които са пълна изненада и там има голяма разлика с кандидатите на ГЕРБ. Например Студентски град е голяма изненада, Слатина също. Така че има антивот, просто Мая Манолова не беше човекът, който да го утилизира. А и двуличието и номадството в политиката не е за предпочитане. - Разбира се. Видяхте, че около 1/3 от гласуващите за ВМРО са подкрепили Фандъкова и двойно от тях за Манолова. Дори приятелите на ГЕРБ не са им истински приятели. Целта е да се уязви по-голямата и силна партия. - А коя е голямата изненада за местния вот в страната като цяло? - Не бих казал, че има голяма изненада. - Не бих казал, че ме изненада. Русе е добър пример, че за градовете извън София е много важна самата личност на кандидата. Няма значение партията, която го издига. В Русе ще чуете от всички партии, че Пенчо Милков е добър кандидат. И въпреки че БСП не му направи никаква кампания, това не му попречи той да спечели. Нито пък Корнелия Нинова помогна, а и за мен БСП и Нинова са две различни неща. Никъде Нинова не се появи да поощри кандидатите. Така че в случая БСП не можа да се възползва от анти ГЕРБ гласуването. Спечелиха антисистемни кандидати. - Резултатът на ГЕРБ би трябвало да ги притеснява като тенденция. Като количество гласове бих казал, че не е никак лош. Те са първа политическа сила в една многопартийна система. Досега, ако щете, имаше съмнения за една дори хегемония на ГЕРБ, от която се притесняваше дори самият Борисов. Той има чувство за мяра и си дава ясна сметка, че това дразни хората. Бих казал, че сега дори излъчи задоволство от факта, че тази хегемония е разбита. - Прав е. В една многопартийна система е нормално да има многообразие при представителите на местно ниво. Така че ГЕРБ остават първа политическа сила, но тенденцията е, че в София нещата бяха на кантар. Ако погледнете резултата на ГЕРБ в София на 1 тур, е съизмерим с това, което Цецка Цачева направи през 2016 година. А това беше най-слабият резултат на партията на национални избори. Все пак тук изключвам европейските, които са от друг порядък. Реално в София ГЕРБ не са получавали под 200 000 гласа и очаквах, че ще имат поне толкова. Сега листата на ГЕРБ събра 130 000 гласа, а Фандъкова около 160 000. Разликата от 30 000 гласа пък означава, че чисто като личност тя дърпа листата и това говори добре за нея. Резултатът показва, че хората не гласуват анти Фандъкова, а анти ГЕРБ и искат чрез нейното сваляне да уязвят Бойко Борисов. Фокусът бе изместен в тази посока. Общо взето, посланията бяха за промяна на системата и модела, а не за бъдещето на София.  - Няма да бъде успешен този проект. Аз съм абсолютно скептичен по въпроса. Истината е, че Манолова събра гласове на балотажа на база анти ГЕРБ вот. Но когато реализира политически проект, той все пак няма да просъществува на тази база, а ще е нужно хората да гласуват за Мая Манолова. А тези, които биха го направили, са много малко. И Георги Първанов направи проект, Николай Цонев, Татяна Дончева, Александър Томов също. Много са примерите. Но видяхте как се развиха. Българската политика не търпи обратно връщане. Имайте предвид, че Първанов дори излезе с много висок кредит на доверие, а Мая Манолова няма дори това. И нейната голяма драма е, че се оказа употребена. Доц. д-р Стойчо Стойчев е ръководител на Лабораторията за изборни системи и технологии (ЛИСТ) Преподавател по анализ на политическия риск и противодействие на организираната престъпност в катедра „Политология“ на Софийския университет „Св. Климент Охридски“ Научна област и интереси: организирана престъпност, криминални пазари, анализ на политическия риск, избори и прогнозиране  ", "date": "2019.11.05", "title": "Доц. Стойчо Стойчев: Вотът за Манолова е само на базата анти ГЕРБ гласуване"}
{"url": "https://www.monitor.bg:443/bg/a/view/napoli-shte-stava-pyrvijat-1-8-finalist-v-shampionskata-liga-programa-179881", "text": "„Наполи“ тази вечер изненадващо може да стане първият отбор, класирал се за осминафиналите в Шампионската лига. Италианците до момента имат 7 точки и ако спечелят домакинството си на „Залцбург“, почти сигурно ще си осигурят класиране на едно от двете места в групата си. Това обаче ще стане възможно, ако в другия мач „Генк“ не спечели срещу „Ливърпул“, което е много вероятно. Интересното е, че нито един отбор от останалите 3 групи не може да си осигури място в следващата фаза. Безспорно най-завързана остава битката в група F, където има троен възел за върха – лидер е „Барселона“ със 7 точки, а „Борусия“ (Д) и „Интер“, които се изправят в директен сблъсък в Германия, са с по 4 точки. Група Е: 22 ч. Наполи – Залцбург, Ливърпул – Генк Група F: 19.55 ч. Барселона – Спарта (Пр) (по Max Sport 3); 22 ч. Борусия (Д) – Интер (по Max Sport 3) Група G: 19.55 ч. Зенит – Лайпциг (по Max Sport 2); 22 ч. Лион – Бенфика Група H: 22 ч. Челси – Аякс (по Max Sport 2), Валенсия – Лил", "date": "2019.11.05", "title": "„Наполи“ ще става първият 1/8-финалист в Шампионската лига (ПРОГРАМА)"}
{"url": "https://www.monitor.bg:443/bg/a/view/lejbyrist-vzima-mjastoto-na-byrkou-179923", "text": "Депутатът от опозиционната Лейбъристка партия Линдзи Хойл бе избран за председател на британската Камара на общините, предаде Ройтерс. Той ще поеме ролята на арбитър в следващия състав на парламента след изборите на 12 декември и по време на излизането на страната от ЕС. Хойл, който от 2010 г. досега беше заместник-председател на камарата, бе избран след четири тура с тайно гласуване. \"Ще бъда неутрален. Ще бъда прозрачен\", каза 62-годишният Хойл след обявяването на резултата от избора. Той подчерта, че Камарата на общините ще се промени, но ще се промени към добро. Досегашният председател на Камарата на общините Джон Бъркоу бе обвиняван, че нарушава установените практики и че толерира депутатите, които искат да осуетят плановете на правителството за Брекзита. Други обаче го възхваляваха заради засилването на ролята на парламента, за да противостои на изпълнителната власт. Бъркоу подаде оставка след като 10 години бе на поста. На този фон стана ясно, че британският премиер Борис Джонсън е под натиск от Камарата на лордовете и от опозицията да публикува преди изборите на 12 декември доклад за руската намеса в британската политика. Председателят на парламентарната комисия за разузнаването и сигурността Доминик Грийв призова \"Даунинг стрийт\" да публикува изготвения от нея доклад от 50 страници, за да може той да бъде разгледан от парламента преди изборите. Непубликуването на доклада досега стана повод за дебати в Камарата на лордовете. Независимият лорд Дейвид Андерсън заяви, че \"това неоправдано забавяне отслабва комисията и поражда подозрения за правителството и намеренията му\". Преди това говорител на премиера заяви, че процедурата по разрешение за публикуването на този съдържащ деликатна информация документ още не е завършила. Според в. \"Гардиън\" в доклада се разглеждат руските опити за намеса в кампанията на референдума за Брекзита от 2016 г., включително опити за проникване в Консервативната партия на Борис Джонсън. Докладът се опира на анализи от британските разузнавателни служби и експерти. Очакваше се канцеларията на премиера да даде разрешение за публикуването му в края на миналата седмица, отбелязва вестникът. Опозиционните Лейбъристка партия и Шотландска национална партия обвиниха правителството, че иска да омаловажи мащабите на тази намеса. \"Нищо не крия\", защити се по Би Би Си натовареният с подготовката на Брекзита правителствен съветник Майкъл Гоув. Докладът ще се публикува \"в подходящият момент\", добави той и спомена съображения за националната сигурност.", "date": "2019.11.05", "title": "Лейбърист взема мястото на Бъркоу"}
{"url": "https://www.monitor.bg:443/bg/a/view/slynchevo-i-toplo-za-vtornika-179920", "text": "През нощта на места в планинските райони ще превали, но от запад облачността бързо ще се разкъсва и намалява, и до сутринта над по-голямата част от страната ще се изясни. Вятърът ще е югозападен и ще отслабне. Минималните температури ще са от 5-6 градуса на места в западните райони, до 15-16 градуса - по морския бряг. Атмосферното налягане ще се повишава, но ще остане по-ниско от средното за месеца. Утре ще е слънчево и ще остане топло за сезона. Повече облаци ще има сутринта над източните райони. Вятърът ще се задържи от югозапад и ще е слаб, в планинските райони - до умерен. Максимални температури: между 20 и 25 градуса. Над Черноморието ще е предимно слънчево, с по-значителна облачност - в сутрешните часове. Ще духа слаб до умерен югозападен вятър. Максимални температури на въздуха - между 21 и 24 градуса. Температурата на морската вода е 17 градуса. Вълнението на морето преди обяд ще е 3 бала, след пладне ще отслабне, в повечето райони - до 2 бала. Над планините ще е слънчево. Ще духа до умерен, по високите и открити части - и временно силен запад-северозападен вятър. Максимална температура на височина 1200 метра - около 18 градуса, на 2000 метра - около 11 градуса. В сряда и четвъртък времето в страната ще остане динамично, с температури, значително по-високи от обичайните за първото десетдневие на ноември. Преносът на въздушни маси ще е от юг-югозапад. Ще бъде ветровито, особено в Източна България и в районите, разположени в близост до северните склонове на планините, където южният вятър ще се проявява и като фьон. Ще има разкъсана, предимно висока и средна облачност, значителна над крайните северозападни райони, където е възможно да превали. Ще бъде с високи сутрешни температури, особено в Източна България - до 14-16 градуса, в Западна - между 6 и 11 градуса, а дневните - в по-голямата част от страната, над 20 градуса.", "date": "2019.11.05", "title": "Слънчево и топло за вторника"}
{"url": "https://www.monitor.bg:443/bg/a/view/sa-sht-se-iztegljat-ot-parijkoto-sporazumenie-za-klimata-179921", "text": "Държавният секретар Майк Помпейо обяви, че е уведомил ООН, че Съединените щати ще се изтеглят от Парижкото споразумение за климата, предаде АП. Това е първата официална стъпка в 12-месечната процедура за излизане от глобалния пакт за борба с климатичните промени. В съобщението си Помпейо подчертава, че документът е \"несправедливо икономическо бреме\" върху икономиката на САЩ. Парижкото споразумение, подписано от близо 20 държави, предвижда всяка от тях сама да определи своя график за намаляване на емисиите на парниковите газове, които водят до промени в климата. САЩ са първата държава, която денонсира споразумението. То забранява на страните да се изтеглят от него през първите три години след неговото ратифициране на 4 ноември 2016 г., припомни АП.", "date": "2019.11.05", "title": "САЩ се изтеглят от Парижкото споразумение за климата"}
{"url": "https://www.monitor.bg:443/bg/a/view/berlinskata-stena-ostavila-merkel-bez-trabant-179922", "text": "Германският канцлер Ангела Меркел, обяви, че не е дочакала реда си за получаване на кола, защото Берлинската стена паднала преди нейният \"Трабант\" да бъде произведен от завода в град Цвикау, предаде ДПА. \"В ГДР моята поръчка за \"Трабант\" не можа да бъде изпълнена\", каза канцлерът пред работници в завод в същия град, който сега произвежда автомобили \"Фолксваген\". Цвикау в провинция Саксония е имал по времето на ГДР дългогодишни традиции в автомобилостроенето. Там са се произвеждали култовите източногермански автомобили, наричани \"Траби\" от почитателите им. В ГДР \"Трабантът\" бе много популярен, но заради плановата икономика хората често трябваше да чакат до 15 години, преди да си купят кола, отбелязва ДПА. Междувременно стана ясно, че германският президент Франк-Валтер Щайнмайер благодари на бившия съветски лидер Михаил Горбачов за ролята му за създаването на условия за обединението на Германия. Президентът на Германия изрази огорчение от състоянието на отношенията между Европа и Русия в навечерието на 30-ата годишнина от падането на Берлинската стена. В писмо, адресирано до Горбачов и разпространено от президентската канцеларията, Щайнмайер пише, че мирното обединение на Германия и завършекът на разделението на Европа нямаше да са възможни без смелите и хуманни решения взети тогава от съветския лидер. Германският президент призна, че не всички надежди от преди три десетилетия са се оправдали.", "date": "2019.11.05", "title": "Берлинската стена оставила Меркел без \"Трабант\""}
