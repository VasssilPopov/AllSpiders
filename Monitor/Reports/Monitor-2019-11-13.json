{"url": "https://www.monitor.bg/bg/a/view/de-niro-shte-poluchi-pochetna-nagrada-ot-gildijata-na-kinoaktiorite-v-sa-sht-180739", "text": "Двукратният носител на „Оскар“ Робърт де Ниро ще бъде отличен с почетната награда на Американската актьорска гилдия. Призът ще му бъде даден за високи постижения и цялостно творчество по време на официална церемония, която ще се проведе на 19 януари 2020 г. По думите на членовете на организацията, звездата дава пример на по-младите си колеги за „високите идеали в актьорската професия“. В рамките на 54-годишна кариера Де Ниро има участие в над 100 филмови продукции, сред които „Кръстникът II”, “Жестоки улици“, „Шофьор на такси“, „Имало едно време в Америка“, „Жокера“ и много други. Само след няколко дни пък предстои Netflix да пусне в стрийминг платформата си и новия му филм „Ирландецът“, режисиран от Мартин Скорсезе. Сред заслугите на Робърт де Ниро, уважени и от гилдията на киноактьорите, несъмнено е и откриването на международния кинофестивал ТрайБеКа. гласи част от изявлението на организацията.", "date": "2019.11.13", "title": "Де Ниро ще получи почетна награда от Гилдията на киноактьорите в САЩ"}
{"url": "https://www.monitor.bg/bg/a/view/tyrsjat-rezerven-jazovir-za-pernik-180759", "text": "Да се търси резервен язовир за Перник, за да не се наложи градът да мине на воден режим. Това е наредил премиерът Бойко Борисов на регионалния министър Петя Аврамова, става ясно от стенограмата на днешното заседание на Министерския съвет. Борисов подчертава, че министерството трябва да се синхронизира с местната власт и да избегне крайната мярка-чешмите да текат само в определени часове. „Вече е сформирана работна група, която да анализира на място през цялата 2019-а година“, обяснява Аврамова. Експертите ще проучат притока и оттока от язовира, работата на ВЕЦ-а, консумацията, както и ремонтните дейности, които се извършват от водолази на язовирната стена. „Тази работна група до 10 дни ще има доклад с констатациите и предложения за решения на въпроса, така че тя стартира работа от днес В нея влизат експерти от ВиК дирекцията ни и от вътрешния одит на министерството“, допълва Аврамова. Тя уверява премиера, че ще се свърже с кмета на Перник който вече е бившият депутат от БСП Станислав Владимиров, и ще обсъди с него положението. Както \"Монитор\" вече съобщи, Борисов обаче е недоволен от десетдневния срок, след който работната група ще докладва и изисква той да се скъси. По-късно от строителното министерство съобщиха, че Аврамова е провела среща с областния управител на Перник Ирена Соколова и с кмета на града Станислав Владимиров по нейна покана. Обсъдени са били краткосрочни и дългосрочни мерки за справяне с кризата. Като спешна мярка е бил съставен план за действие, който включва използване на малки резервни водохващания и каптажи, собственост на ВиК Перник. МРРБ ще координира с други институции възможностите за осигуряване на водохващания от други източници, извън обсега на ВиК Перник. Една от дългосрочните мерки е предложение за осигуряване на резервно захранване от други язовири. Като първа стъпка още утре ВиК Перник ще вземе проби за изследване в лаборатория на годността на водата в тях за питейни нужди. Министър Аврамова е поела ангажимент МРРБ да съдейства по всички възможни начини за решаване на кризата с водоснабдяването в Перник.", "date": "2019.11.13", "title": "Търсят резервен язовир за Перник (ОБНОВЕНА)"}
{"url": "https://www.monitor.bg/bg/a/view/kraj-na-jilishtnite-sgradi-maskirani-kato-aparthoteli-180758", "text": "Да се премахне възможността жилищни сгради да се маскират като общежития, ателиета и апартхотели. Това е едно от предложенията в първия пакет мерки срещу презастрояването на София. Те ще се прилагат с промени в Закона за устройство на територията, които кметът Йорданка Фандъкова и главният архитект Здравко Здравков внесоха в Министерството на регионалното развитие и благоустройството. „Целта е да затворим вратичките в закона, които позволяват скриване на жилищни сгради зад фиктивни нежилищни сгради, към които изискванията за строителство са по-ниски”, заяви Фандъкова. Досегашната практика показвала, че жилищни сгради се представяли от инвеститорите като общежития, ателиета и апартхотели, тъй като при тях изискванията за отстояния са намалени и режимът на паркиране е по-либерален. Когато стаите в общежитие или апартхотел се продават като жилищни имоти обаче, собствениците а данък сгради и такса смет се пресмятат като за нежилищни имоти. Освен всичко останало те не могат да се запишат в съответния район с постоянен адрес и да кандидатстват за детска градина или училище. Да се създаде регистър на системите за паркиране, предлагат още кметът и главният архитект. Въпросните системи представляват метални съоръжения за многоетажни паркинги с рампи. „Констатираме злоупотреби със системите за гариране и паркиране. С тях се осигурява нужният по норматив брой паркоместа, а след въвеждане на сградата в експлоатация се на друг обект“, обясни арх. Здравков. „Затова настояваме тези системи да бъдат регистрирани и да подлежат на ежегоден технически контрол. По този начин ще се повиши и безопасността при ползването на съоръженията“, каза Фандъкова. В МРРБ ще се сформира работна група, която ще изчисти текстовете и ще се внесат в парламента. Ако промените в ЗУТ бъдат приети, те ще важат не само за столицата, но и за цялата страна. Във втория пакет от промени в закона едно от предложенията е да се увеличат отстоянията при изграждането на сгради в жилищните комплекси, като по този начин ще се запазят зелените площи. „Заедно с екип от Университета по архитектура, строителство и геодезия вече работим по анализ на плановете и наредбите“, уточни арх. Здравков. През 2018 г. по настояване на Фандъкова и арх. Здравков беше премахната възможността за строителство на сгради без ограничение на правилата в т.нар. ъглови имоти. С промени в Закона за устройство и застрояване на Столичната община бяха въведени и горни граници за височините на сградите в различните зони на София. „Разчитам, че общинският съвет ще подкрепи предложението за промяна на Общия устройствен план на София. С него ще въведем допълнителна защита на зелените площи, ред в строителството и развитието на териториите, които сега започват да се развиват“, каза още Фандъкова.", "date": "2019.11.13", "title": "Край на жилищните сгради, маскирани като апартхотели"}
{"url": "https://www.monitor.bg/bg/a/view/bez-chadyri-prez-uikenda-180761", "text": "През нощта ще е облачно и на много места в западната половина от страната ще продължи да вали дъжд. Утре ще преобладава облачна време, дъждът в западните райони ще спира, по-късно и облачността ще се разкъса. Ще продължи да превалява в централните и източните райони, но до края на деня и там валежите ще спрат. Ще духа слаб до умерен вятър от изток-югоизток. Минималните температури ще са от 8° до 13°, а максималните – между 15° и 20°. Атмосферното налягане е по-ниско от средното за месеца и през деня ще започне слабо да се повишава, съобщи за  дежурният синоптик Боряна Маркова от Националния институт по метеорология и хидрология (НИМХ) Агенция „Фокус”. Над Черноморието облачността ще е значителна, с превалявания от дъжд по южното крайбрежие. Ще духа слаб до умерен изток-югоизточен вятър. Максималните температури на въздуха ще са между 15° и 17°. Температурата на морската вода е 17-18°. Вълнението на морето ще е 2-3 бала. Над планините също ще е облачно. Дъжд ще продължи да вали в Рило-Родопския масив и на места там количествата ще значителни, а над 2300 метра ще превалява сняг. Южният вятър постепенно ще отслабва и ще е умерен. Максималната температура на височина 1200 метра ще е около 12°, на 2000 – около 5°. В петък и през почивните дни ще е без валежи. Вятърът ще бъде от южна четвърт, предимно слаб, в източните райони временно до умерен. В планините и планинските райони, където ще бъде предимно слънчево, с разкъсана висока облачност, отново ще се затопли. В равнинната част от страната ще има ниска облачност, която от ден в ден ще се задържа все по-дълго. Временни разкъсвания и намаления на облачността ще има в следобедните часове, на повече места в петък и събота. Максималните температури ще бъдат предимно между 15° и 20°, минимални - между 6° и 11°.", "date": "2019.11.13", "title": "Без чадъри през уикенда "}
{"url": "https://www.monitor.bg/bg/a/view/glasuvane-vyv-fermata-koj-da-specheli-shouto-180725", "text": "Автомонтьорът Краси Джунов ще спечели „Фермата“. На това поне се надява мнозинството сред участниците в шоуто. Остават само четири седмици до финала на петия сезон и с напредването на времето предположенията и пристрастията кой ще бъде тазгодишният победител стават все по-често тема на разговор. По тази причина седмичният началник – военният Станислав, реши, че няма причина участниците да си шушукат по групички и е време всеки да каже името на още един фермер, освен себе си, който е най-достоен за голямата награда от 100 000 лева. В крайна сметка най-много симпатии и подкрепа събраха Красимир, който се оказа фаворит на четирима фермери заради трудолюбието си, и Станислав, който е любимецът на трима от участниците. Автомонтьорът с постоянен адрес в Испания междувременно заяви, че след края на предаването мисли да се завърне да живее в България. Изненадващо обаче той се мотивира, че ще се прибере обратно не заради новото си гадже Паулина, а заради баба си, която го е отгледала. Тя е на 83 години и е сама“, разчувства се любовчията на шоуто. Джунов, от своя страна, гласува за многодетната майка Веселка, защото 100-те бона ще помогнат много на семейството й. Учителката Маргарита веднага даде гласа си за домакинята Красимира, която в последните дни в шоуто взе решение да преобърне живота си и да се раздели с бащата на детето си. Софтуерният милионер Митко Караиванов посочи военния Станислав за свой фаворит, а английската възпитаничка Бети избра Караиванов, защото той ще инвестира наградата в инкубатор за предприемачи и така парите ще стигнат до повече хора.", "date": "2019.11.13", "title": "Краси Джунов печели „Фермата“ "}
{"url": "https://www.monitor.bg/bg/a/view/klubnijat-koncert-na-signal-e-s-nova-data-180733", "text": "Голямото клубно шоу на легендите \"Сигнал\" в Music Jam ще бъде с нова дата – 7 февруари 2020! Промяната на датата се налага поради логистични причини. В новият си проект „Златна колекция 2019“ групата ще поднесе на своите фенове 100% рок и любов, ще изненада с нова визия, и творчески решения. През своята над 40-годишна история музикантите издават 13 студийни албума и изнасят хиляди концерти в страната и чужбина. Групата поставя и два невероятни рекорда, не само за България - близо 7 700 концерта и участия и повече от 550 000 продадени плочи. Йордан Караджов, Александър Мариновски, Владимир Захариев и Георги Янакиев остават верни на традицията си да създават и изпълняват чист български рок и влизат с цели 16 вечни хита в Топ 500 на най-великите песни на България. Закупените билети за концерта на Сигнал ще важат за новата дата (7 февруари 2020) без презаверка. Всеки, който е закупил билет, но не може да присъства на събитието, може да върне своя билет в партньорската мрежа на „Ивентим“ от 14 ноември до 14 февруари. Сумата ще може да бъде възстановена в конкретния обект, от който е взет билетът. Билетите, закупени онлайн и платени с карта, могат да бъдат изпратени или занесени лично в централния офис, намиращ се на ул. 6-и септември 58 в София, като в рамките на 7 работни дни всеки клиент ще получи обратно пълната сума. В случай на плащане чрез наложен платеж или по банков път, билетите се изпращат по пощата с номер на банкова сметка, по която да бъде възстановена сумата, заедно с име на титуляр и телефонен номер за връзка. Цялата сума за закупени билети се изплаща веднага при връщане на билетите в централния офис на „Ивентим“ на посочения по-горе адрес.", "date": "2019.11.13", "title": "Клубният концерт на \"Сигнал\" е с нова дата "}
{"url": "https://www.monitor.bg/bg/a/view/a-garajnite-kletki-koga-180754", "text": "Съоръженията за паркиране да бъдат вкарани в регистър. Така инвеститорите няма да могат да ги представят като налични при старта на строителството и после да ги демонтират и продадат на друг, който също да си декларира несъществуващ брой паркоместа. Предложението на кмета Фандъкова и главния архитект Здравков е много резонно. Честно казано, аз за пръв път видях подобно съоръжение на снимка, като стана дума, че съществуват такива конструкции за многоетажни паркинги и че ги ползват за шашми. Очевидно ги има и с тях някои инвеститори заобикалят закона, а после колите на обитателите на сградата се трупат по улиците, защото паркоместата са фантоми. Та предложението да се премахне тази, меко казано аномалия, е много добро. Обаче остава още един важен въпрос. А бетонните гаражни клетки – кога? Искам да кажа, кога ще се махне тази постсоциалистическа грозотия? Но по-важното в случая не е това, че клетките са грозни, а това, че заемат място за две коли, но в тях е паркирана една. Останалото пространство пък се ползва за склад или дори за работилница. За махането на клетките се говори постоянно в последните десет години. Никой обаче не се наема да осъществи тази откровено непопулярна мярка. А и част от клетките са узаконени, така че не можеш да ги мръднеш. Други обаче са незаконни и според мен те са по-голямата част. Някой ще каже, че това няма общо с презастрояването на града, срещу което кметът и главният архитект внасят предложение за промени в Закона за устройство на територията. Обаче тези клетки заемат пространство, което дори и да не се превърне в зелена площ, поне ще отвори повече места за паркиране. Колкото до другите предложения на общината, с които ще се бори презастрояването в града, те със сигурност ще затворят малките вратички в закона, които очевидно се използват много умело от някои инвеститори. Това е първият пакет. Съществената част, която трябва да е във втория пакет от мерки, със сигурност няма да мине толкова лесно и ще има сериозна съпротива от строителния бранш. Да се увеличат отстоянията между сградите и да се намали етажността – това се предполага, че ще бъде посрещнато „на нож“ от строителната гилдия. Защото в момента се строи така, че хората от две сгради могат да се наблюдават взаимно като в риалити формат. В някои квартали на София има кооперации, при строителството на които може и да са спазени отстоянията, обаче те дори и отвън изглеждат абсурдни. Какво се вижда отвътре, няма да гадая.", "date": "2019.11.13", "title": "А гаражните клетки кога?"}
{"url": "https://www.monitor.bg/bg/a/view/otkradnat-jivot-obra-zritelskite-nagradi-na-nova-180762", "text": "На бляскава церемония Нова тв за втора поредна година раздаде зрителските си награди, а най-много отличия отидоха в актива на хитовата медицинска драма  \"Откраднат живот\". В категориите за любими телевизионни актьор и актриса триумфираха Юлиан Вергов и Диана Димитрова. Сезонът \"Анатомия на гнева\" пък смаза конкуренцията  в надпреварата за най-добър сериал. За изгряваща звезда на годината бе избран малкият чаровник Петър Милошев, спечелил сърцата на зрителите като Пепе. В категорията за кино наградите отидоха при екипа на \"Привличане\". Лентата спечели отилчие за най-добър филм, а главните актьори Александър Сано и Яна Маринова получиха призове за най-добри актьор и актриса. За любим уеб сериал бе избрана поредицата \"Следвай ме\".", "date": "2019.11.13", "title": "\"Откраднат живот\" обра зрителските награди на Нова"}
{"url": "https://www.monitor.bg/bg/a/view/cvetan-vasilev-okova-temida-v-lyji-180763", "text": "След като вече пета година се крие в Сърбия от течащите у нас дела за фалита на КТБ подсъдимият банкер Цветан Василев се опита да окове Темида в лъжи.   .Новата операция по лъскане на имиджа на фараона, ограбил милиардите на вложителите в банката, се проведе в съдебната зала на Специализирания съд, където се гледа делото срещу него и още 18 души, обвинени в източването на трезора. Пропагандното събитие пък идва само ден преди Висшия съдебен съвет да се събере за прегласуването на кандидатурата на Иван Гешев за главен прокурор, който е един от наблюдаващите мегапроцеса „КТБ“. Освен срещу Гешев и Темида, атаката естествено бе насочена и срещу основния враг на задкулисните играчи у нас – депутата от опозиционната ДПС и издател на „Телеграф медиа“ Делян Пеевски. Изпълнението на Василев (представено от адвокатът му Константин Симеонов, защото и от години избягва явяването си в тях – б.р.) пък бе част от поредния общ фронт на олигарсите у нас, които се опитват да ударят прокуратурата и всички разследващи органи в страната, които създават неприятности с правосъдието на задкулисните босове. В един и същи ден едновременно изданията на разградския олигарх Иво Прокопиев, издържаните от Цветан Василев сайтове и кръжащите около тях медии на фармацевтичния бос Огнян Донев и командира Иван Костов избълваха залп от конспиративни статии срещу държавата. Перлата в короната на пропагандната машина обаче бе именно Василев и неговата декларация, която защитникът му изчете в съдебната зала. В нея подсъдимият банкер прави литературен комплот от всички свои медийни лъжи и обобщени като писмо, настоява да бъдат приети от съда като доказателство по делото. Дългото 5 страници изявление не е официален документ, нито е начин Василев да се спаси от това да дава обяснения за престъпните афери, с които години наред точеше милиарди от трезора в собствените си джобове. Всъщност Василев трябва да бъде разпитан в България като част от подсъдимата група, ограбила КТБ, но той отчаяно се опитва да избегне това чрез различни юридически хватки като искане да бъде разпитан чрез видеоконферентна връзка или номера с прилагането на писмо от негово име в кориците на делото. Писмото, изчетено от адвоката на Василев, съдържа обвинения срещу основния свидетел по делото Бисер Лазов, прокуратурата и разследващите в страната и разбра се – Делян Пеевски. Или най-общо казано – на подсъдимия банкер. Василев умело се опитва да пришие на Лазов и Пеевски, извършените от самия банкер престъпления. Като „доказателства“ пък изброява различни фирми, купени с пари на КТБ, които обаче не са част от активите на изтърбушената банка. Просто защото самият той се е постарал да скрие връзката между трезора и активите и така да ги заграби за себе си. Наглостта му стига до там, че да твърди, че друг е отмъкнал „златните кокошки“ „Дунарит“, „Гипс“, „Петрол“ и десетки други, след като и към момента тези дружества се контролират от свързани с него играчи (виж карето). Заради източването на милиони от „Дунарит“ и транспортирането им в куфарчета към Сърбия и Русия дори има образувано досъдебно производство, по което обвиняеми са оръжейния бос Емилиян Гебрев, двама от шефовете на русенския завод Никола Киров и Кръстьо Кръстев, синът на Гебрев – Христо, и един от най-доверените адвокати на банкера-беглец – Лазар Карадалиев. Тези факти обаче удобно са премълчани от Василев. Както е премълчана и друга публикувана множество пъти от изданията на „Телеграф медиа“ доказана с документи истина - още през 2014 г. стана публичен фактът, че фирмите, в които семейството на депутата от ДПС има участие, са към банката. Този факт бе потвърден както от Централния кредитен регистър на БНБ с удостоверения №99396 от 13.08.2014 г. и № 140385 от 16.12.2014 г., така и от синдиците на банката. Че непогасени кредити няма лъсва и при проверки в многобройните доклади свързани с КТБ - на парламентарната комисия, на международната разследваща компания „Аликс партнърс“ и на одиторските фирми. Прокуратурата също няколко пъти обясни, че Пеевски, както в лично качество, така и като собственик на фирми, няма нито един лев непогасен кредит към КТБ. Без никакви доказателства се размахват неподписани списъци с фирми, за които са твърди, че са „на Пеевски“, въпреки че елементарната справка в Търговския регистър, която, разбира се, никой от тях не си прави труда да извърши, доказва точно обратното – че тези дружества никога не са имали нищо общо с депутата. Тези факти явно не притесняват Василев, който най-нагло се опитва да отхвърли от себе си цялата вина за фалита на банката и да я метне върху някой друг. Както не се притеснява и публиката, към която са адресирани негови лъжи, отлично помни и факта, че банкерът се опита да вкара страната ни в план за налагане на ново руско влияние върху държавата, за да спаси собствената си кожа. За целта приближеният до Кремъл олигарх Константин Малофеев и съветският генерал от ГРУ Леонид Решетников са подготвяли пълзящ преврат с крайна цел геополитически завой на страната ни и превръщането й от прозападна държава с евроатлантически профил в сателит на Русия. е бил именно бившият соцдепутат, ексиздател на партийния вестник на БСП „Дума“ и председател на движение „Русофили“ Николай Малинов, а за целите на реализирането на заговора са били прехвърлени активи от Цветан Василев. На фона на този план няма нищо учудващо в това, че от всички 400 свидетели по делото КТБ Малинов е единственият (освен Цветан Василев, който обаче показания пред съд или прокуратурата не е давал – б.р.), който споменава името на депутата Делян Пеевски в опит да му пришие несъществуващи обвързаности с КТБ. Според юристи целта на писмото на Василев е всъщност пореден опит да се бави съдебния процес срещу него. Просто защото задаващата се за Василев тежка осъдителна присъда за кражбата на милиарди от фалиралия трезор го изнервя до краен предел. Затова колкото повече се бави делото на първа инстанция, толкова по-дълго съсипателят на КТБ се води формално „неосъждан“ и може да играе театъра на жертва. Освен това му дава още време (на него и аверите му олигарси – б.р.) да плаща за пропаганда у нас и чрез нея да сбъден мечтата си за удобен главен прокурор, който да прекрати делото срещу него, че защо не и за инсталиран от задкулисието кабинет, който да спре разследванията срещу олигарсите.  Анализ от 38 страници, публикуван още през февруари 2017 година показва каква е съдбата на изброените от Цветан Василев активи, купени с пари на КТБ. Синдиците на банката отчитат, че компаниите макар и действащи и с висока стойност сами по себе си, никога не са били част от активите на КТБ. Просто защото са купувани с кредити, отпускани на вериги от фирми, които са прехвърляли парите една на друга и така е скъсана пъпната връв между банката и купения актив. Схемата е най-видима при БТК, където кредитирането минава през верига от няколко офшорки, които да скрият първоначалния източник на финансиране. Самата компания пък бе продадена на търг, за да се погаси мостов заем, отпуснат от чуждестранната ВТБ. „Дунарит“, „Петрол“ и „Гипс“ пък са завзети от хора на Василев след поставянето на банката по спецнадзора на БНБ. Подобно на БТК парите за тях са дошли от КТБ, но са првеъртяни през различни фирми, преди с тях да се закупят компаниите. След това пък е извършен буквално корпоративен рейд и чрез финансови машинации всички дългове към КТБ са избутани на опашката, за сметка на изфабрикувани такива към свързани с Василев лица.      ", "date": "2019.11.13", "title": "Цветан Василев  окова Темида в лъжи"}
{"url": "https://www.monitor.bg/bg/a/view/tunberg-pak-plava-sega-za-evropa-180750", "text": "Шведската екоактивистка Грета Тунберг отплава днес от САЩ за Европа с катамаран, за да присъства на международната конференция за климата в Мадрид през декември, предадоха световните агенции. С голяма раница на гръб и шапка на главата, Грета се качи с баща си Сванте на катамарана \"Вагабонд\" - собственост на млада австралийска двойка, живееща на борда със своето 11-месечно момченце. \"Искам да благодаря на всички хора, които срещнах в Северна Америка, за невероятното им гостоприемство\", написа активистката, след като отпътува. След като на 1 ноември поиска помощ чрез социалните мрежи да се придвижи по море до испанската столица, Грета съобщи в Туитър, че й е предложено да пътува с катамарана \"Вагабонд\". Сега тя е в компанията на австралийските влогъри Райли Уайтлъм и Илейна Караузу, както и на британската мореплавателка Ники Хендерсън, присъединила се към екипажа за пътуването. Влогърите документират околосветското си пътешествие, за да привлекат внимание върху важността на океаните. Четиринайсетметровият катамаран тръгна от Хемптън, щата Вирджиния, за Португалия, като се очаква да измине над 5500 км. Според Ники Хендерсън плаването ще продължи най-малко две седмици. Грета Тунберг прекоси Атлантическия океан до САЩ през август, за да участва в прояви, посветени на климата в Северна Америка. След това тя планираше да стигне по суша до Чили, където щеше да се състои международната конференция за климата. Поради протестите в Чили обаче, страната се отказа от домакинството на форума и Испания предложи тя да го организира. В Северна Америка Грета произнесе пламенни речи в ООН и на митинги - от щатите Калифорния до Колорадо и Северна Каролина. Преди отпътуването за Европа в интервю за АФП тя описа 11-те седмици в Северна Америка като добре прекарани и изпълнени с полезни събития. По време на пребиваването си Грета се срещна и с бившия президент Барак Обама. На въпрос на АФП какво е научила от него, тя отвърна: \"Всичко зависи от начина, по който се дефинира глагола \"научавам\". За президентите и премиерите, с които тя се срещна в ООН, Грета каза, че те искали да си правят селфи с нея и с други активисти, защото искали да изглеждат в добра светлина редом до тях. Грета упрекна дори страните, ангажирали се с постигането на въглероден неутралитет до 2050 г., че не правят достатъчно в борбата срещу климатичните промени и спомена конкретно Великобритания и Нова Зеландия. Младата шведка изрази и възхищение към младежите, които \"живеят на екологичната фронтова линия\" - от Ню Йорк през Вашингтон, Монреал, американския Среден запад и Лос Анджелис до Ванкувър. За американския президент Доналд Тръмп екоактивистката каза, че отстъплението му по въпросите за околната среда и климата несъмнено е допринесло за каузата, която тя отстоява. Той е \"толкова краен и говори толкова крайни неща, че хората в известен смисъл се пробудиха\", каза Грета. За идната 2020 г. Грета каза, че има планове, ако бъде поканена, да посети места, на които никога не е ходила, най-напред в Азия и разбира се да бъде на срещите на лидерите от цял свят, ако получи покана и за тях. Конференцията за климата в Мадрид ще се проведе от 2 до 13 декември.", "date": "2019.11.13", "title": "Тунберг пак плава - сега за Европа "}
{"url": "https://www.monitor.bg:443/bg/a/view/davat-oshte-24-mln-lv-za-dopylnitelni-razhodi-pri-bedstvija-180748", "text": "Правителството одобри допълнителни разходи/трансфери от резерва по чл. 1, ал. 2, раздел II, т. 5.1 от Закона за държавния бюджет на Република България за 2019 г. за непредвидени и/или неотложни разходи за предотвратяване, овладяване и преодоляване на последиците от бедствия. Това съобщиха от правителствената информационна служба. С Постановлението се одобряват 24 039 032 лева за извършване на дейности за намаляване на риска от бедствия, възстановяване на разходи за проведени спасителни и неотложни работи при овладяване на бедствени положения и за възстановяване на инфраструктурни обекти. Сумата се осигурява от резерва за непредвидени и неотложни разходи по Закона за държавния бюджет на Република България за 2019 г. Съгласно друго правителствено постановление се одобряват допълнителни разходи по бюджета на Министерството на вътрешните работи за 2019 г. в размер на 7 035 лв. за сметка на предвидените средства по централния бюджет за 2019 г. Средствата са необходими за възстановяване на извършени разходи по предоставените дейности и услуги на правоимащите лица по чл. 16 от Закона за военноинвалидите и военнопострадалите, посетили курортните комплекси и базите за отдих на Министерството на вътрешните работи и болниците за продължително лечение и рехабилитация - филиали на Медицинския институт на Министерството на вътрешните работи.", "date": "2019.11.13", "title": "Дават още 24 млн. лв. за допълнителни разходи при бедствия"}
{"url": "https://www.monitor.bg:443/bg/a/view/za-obvinenijata-v-seks-tormoz-andrea-bocheli-zashtiti-plasido-domingo-180694", "text": "Италианският тенор Андреа Бочели защити легендарния оперен певец Пласидо Доминго във връзка с обвиненията къмм него за сексуален тормоз. Бочели заяви, че е \"абсурдно\" да бъдат отменяни негови сценични изяви заради престъпления, които не са доказани. Не разбирам това. Утре някоя жена може да реши да каже \"Андреа Бочели ме задиряше преди 10 години\" и от този ден никой няма да иска да пее повече с мен, оперите вече няма да ме търсят. Това е абсурдно\", категоричен е той. Три американски музикални компании отмениха изяви на Пласидо Доминго след обвиненията, отправени от няколко жени. Той самият се оттегли изявите си в Метрополитън опера и се оттегли от длъжността генерален директор на операта в Лос Анджелис, но продължава да пее в Европа. Пласидо отхвърля обвиненията в сексуално насилие, като ги определя като \"просто неточни, по много начини\".", "date": "2019.11.13", "title": "За обвиненията в секс тормоз: Андреа Бочели защити Пласидо Доминго"}
{"url": "https://www.monitor.bg:443/bg/a/view/adska-katastrofa-v-slovakija-180749", "text": "Дванайсет души загинаха и 17 бяха ранени днес в катастрофа между пътнически автобус и камион в Западна Словакия, сочат нови данни на противопожарните и спасителните служби, цитиран от Ройтерс. Сблъсъкът е станал при дъждовно време на двулентово шосе с много завои край град Нитра, на около 55 км източно от Братислава. Засега няма данни за състоянието на пострадалите и каква е причината за катастрофата. Телевизионният канал \"Маркиза\" съобщи, че автобусът, в който са пътували предимно гимназисти, е бил ударен странично от камиона и се е обърнал в канавката. Няколко човека са останали блокирани във вътрешността на автобуса, казаха от полицията, съобщи Ройтерс. Според topky.sk, който натовареният с камъни камион \"Татра\" е навлязъл в насрещното движение и е причинил сблъсъка. Словашкото национално радио също предаде, че автобусът е превозвал ученици след занятия. Това е най-тежкият пътен инцидент в Словакия от десет години. Премиерът на Словакия Петер Пелегрини, който е на официално посещение в Кипър, каза, че ще се върне ден по-рано, за да посети мястото на катастрофата. Президентът Зузана Чапутова окачестви случилото се като страшна трагедия и призова водачите да шофират внимателно и да спазват правилата за движение.", "date": "2019.11.13", "title": "Адска катастрофа в Словакия"}
{"url": "https://www.monitor.bg:443/bg/a/view/svryh-proizvodstvoto-na-jabylki-srina-izkupnata-im-cena-180756", "text": "Свръх производството на ябълки срина изкупната им цена в Кюстендилско, оплакаха се местни земеделски производители. Те са принудени да продават продукцията си срещу 10 ст. за кг. на местния Винпром, където ги приемат за преработка на ишлеме срещу ракия. Тонове плодове се предават всеки ден, като вече пренасищането се усеща и в самото предприятие. „Заринати сме от ябълки, няма къде да им намерим пазар. Ако някой си купи на дребно цената може да стигне и до 60 ст., но на едро се налага буквално да ги подаряваме. Миналата година стотици килограми се скапаха в склада ми. Подарявал съм и на хора, които отглеждат животни, само и само да не гледам как продукцията ми се съсипва“, коментира земеделският производител Георги Георгиев. Той се оплака още, че през уикенда предприятието в Граница е спряло изкупуването на плодовете поради запълване на технологичния капацитет. Иначе срещу 100 килограма ябълки избата отпуска 9 литра плодова ракия, която клиентът заплаща по 3,50 лева за литър. Пред входа на предприятието колоната от чакащи с натоварени коли и бусове е почти километър. Друг земеделски производител пък твърди, че предпочита да продаде продукцията си срещу ракия, тъй като след това 1 литър успява да пласира по 12 лв. „Аз всяка година предавам ябълките си на Винпром. Хората ми ги изкупуват по 10 ст., доплащам си малко и си взимам страхотна ракия. По добре така, отколкото да се съсипят. Всеки знае, че ябълката е от плодовете, които не пускат много ракия, да не кажа хич“, твърди и 68-годишният овощар Димитър Петров.", "date": "2019.11.13", "title": "Свръх производството на ябълки срина изкупната им цена"}
{"url": "https://www.monitor.bg:443/bg/a/view/strategija-na-mon-prashta-studenti-v-predprijatijata-180747", "text": "Дуално обучение в университетите, което да дава възможност на студентите да работят по специалността си, докато все още учат, ще бъде заложено в стратегия за висшето образование. Просветното министерство вече работи по документа, който ще бъде за периода след 2020-а. Това обясни образователният министър Красимир Вълчев, който все участие в дискусия за предизвикателствата пред висшето образование. „В проекта на стратегията, която готвим, ще обмислим и дуална форма във висшето образование. Има смисъл да се съчетават обучения в реална работна среда с това във висшето училище, но това предполага търсенето на такава хибридна форма“, каза той. По думите на Вълчев обаче остава въпросът дали ако студентите работят, ще могат да учат ефективно в редовна форма на обучение. Както „Монитор“ вече писа, по въвеждането на дуално обучение вече се работи с Техническия университет в Габрово и още няколко висши училища. Ученето чрез практика ще бъде като допълнение на студентските практики, благодарение на които възпитаниците на вузовете работеха по 240 часа в рамките на 6 месеца по професия, свързана с тяхното направление. Свързването в европейски мрежи, подготовката за дигитална трансформация и това да бъдат все по-конкурентноспособни са сред предизвикателствата пред висшето образование според Вълчев. За целта университетите трябва да правят наука, да инвестират в млади преподаватели, да служат на развитието на обществото, да подготвят за учене през целия живот, тъй като през следващите 10 години студентите няма да сменят работни места, а професии. „Висшето образование ще бъде пред предизвикателството постоянно да надгражда. Може би ще се наложи няколко магистърски степени в период през 10 години да завършват“, смята образователният министър. Междувременно Вълчев коментира и ръста на учителските заплати от следващата година. Минималното възнаграждение, което получават близо 2/3 от педагозите, през 2020-а ще бъде 1085 лева. Със 17-18 процента ще бъдат повишени и т.нар. лекторски часове, които стават по 8,50 лева на педагог с висше образование, както и допълнителното възнаграждение за класните ръководители, които ще вземат по 42 лв. повече за водене на дневник. Просветният министър уточни, че училищата и детските градини се финансират със стандарта на брой обучаващите се в тях, а не на заплати и на численост на персонала. „Така в някои училища, в които има намаление на учениците, но не и на персонала, са в по-непривилегировано финансово състояние спрямо другите, в които има увеличени на учениците“, обясни той причината за увеличението на заплатите да не бъде еднакво във всяка образователна институция, а между 17 и 18%.", "date": "2019.11.13", "title": "Стратегия на МОН праща студенти в предприятията"}
{"url": "https://www.monitor.bg:443/bg/a/view/dermendjiev-shte-lekuva-nacionalite-s-pobedi-180751", "text": "Разбитата психика на футболните национали може да се излекува единствено с победи. Това сподели новият треньор на България Георги Дерменджиев преди мачовете с Парагвай и Чехия. Утре вечер от 19 часа на стадион „Васил Левски“ „лъвовете“ ще премерят сили в контрола с „гуараните“, а 3 дни по-късно е протоколната евроквалификация с чехите. Дерменджиев призна, че играчите страдат от липса на самочувствие и имат психологически проблеми заради слабото представяне на националния отбор в последната година. Спецът все пак изрази увереност, че ще успее да оправи обстановката в лагера на „лъвовете“. „Разговарях много с играчите заради критиките, които отнасят, не е лека ситуацията, призна Дерменджиев, за когото мачът с Парагвай ще бъде неофициален дебют начело на България. - Футболистите още преживяват тежката загуба от Англия (0:6, б.р.), но най-лошото е, че има едно много сериозно психологическо натоварване заради класирането на националния отбор. Искам да им вдъхна вярва и увереност, че имат възможности. Това не е потенциалът на отбора. Мисля, че той е с няколко степени по-нагоре. Аз обичам да се играе комбинативен футбол, но ще се съобразя с възможностите на играчите“, допълни спецът. Добра новина за него е, че титулярите Кирил Десподов и Пламен Илиев-Тигъра ще са на линия за мачовете. Те получиха травми по време на подготовката, но лекарите са успели да ги възстановят. „И двамата вече са добре и ще са на разположение. Парагвай е силен отбор и се радвам, че ще играем с него“, допълни Георги Дерменджиев. В часовете преди мача пък всички национали и треньорът позираха за официалния календар за 2020 година, който ще бъде пуснат в продажба преди Коледа.", "date": "2019.11.13", "title": "Дерменджиев ще лекува националите с победи"}
{"url": "https://www.monitor.bg:443/bg/a/view/alisha-kijs-pak-shte-vodi-grami-180722", "text": "Носителката на 15 престижни грамофончета в кариерата си Алиша Кийс отново ще влезе в токчетата на водеща на 62-та церемония по раздаване на музикалните награди „Грами“. Академията не й даде и година почивка, след като в началото на годината изнесе най-оборотната церемония в музикалния бизнес на гърба си. Новината идва точно седмица преди да бъдат обявени номинираните за статуетките, които ще са ясни в сряда, 20 ноември. На последната церемония Кийс спечели сърцата не само на феновете, но и одобрението на критиката, като сътвори няколко наистина невероятни момента по време на събитието, като например да свири на две пиана едновременно в чест на пианиста Хейзъл Скот, а за встъпителните си думи беше събрала на сцената отбор силни жени – Мишел Обама, Лайди Гага, Дженифър Лопез и Джейда Пинкет Смит. „Последната церемония беше толкова силно изживяване за мен. Не просто почувствах любовта в залата, но и от цялото земно кълбо и това ми потвърди лечебната и обединяваща сила на музиката“, заяви изпълнителката на Fallin'. Церемонията по раздаването на грамофончетата ще се състои в Лос Анджелис на 26 януари 2020 г в Степълс център.", "date": "2019.11.13", "title": "Алиша Кийс пак ще води „Грами“"}
{"url": "https://www.monitor.bg:443/bg/a/view/evrostat-dvoen-ryst-na-zaetite-u-nas-v-predpensionna-vyzrast-180752", "text": "Все повече българи в предпенсионна и в пенсионна възраст продължават да работят,, като броят им се е увеличил двойно за 15 г.. Близо 60.7% от хората на възраст 55-64 години у нас се трудят, като по този показател сме изпреварили Европейския съюз, където 58.7% в тази възрастова група продължават да работят. Това става ясно от последното демографско проучване на Евростат:, което предоставя широк спектър от статистически данни, които описват ежедневието на по-възрастните поколения в страните-членки на Съюза. Съпоставени са данните от 2003 до 2018 година. В пенсионна възраст у нас хората също продължават да работят: нарастването на работещите във възрастовата група 65-69 г. е най-голямо - 13.9% през 2018 г. при 6.2% 15 години по-рано. В групата 65-74 г. делът на работещите българи е 9.1%, докато през 2003 г. е бил почти два пъти по-малко - само 5.6%. Най-малко българи работят в най-горната пенсионна възраст (70-74), която отчита Евростат, Те са само 3.3% спрямо 4.09% през 2003 година. Миналата година равнището на заетост на мъжете на възраст между 55 и 64 години е било 65%, а на жените - 52%, като е по-високо от средната заетост за мъжете (60%),а за жените (48%) година по-рано - през 2017 г., става ясно още от проучването на Евростат Между 2003 и 2018 година равнището на заетост в тази възрастова група се е увеличило във всички страни от ЕС с изключение на Гърция. България е в групата на трите страни, заедно със Словения и Словакия, където увеличението е двойно. Рекордьор е Словакия с 2.2 пъти ръст. След тези три страни, най-много са нараснали работещите в предпенсионна възраст (55-64) - над 70% в Швеция, Германия и Дания, а в седем страни е под 50 на сто. В същото време 26% от хората на възраст 65-74 г. в Естония работят, а в Румъния, Литва, Португалия, Великобритания, Ирландия, Швеция и Латвия отчитат много ниски нива на нарастване на заетостта - малко на 15%.", "date": "2019.11.13", "title": "Евростат: Двоен ръст на заетите у нас в предпенсионна възраст"}
{"url": "https://www.monitor.bg:443/bg/a/view/uchenici-ot-kustendil-sybirat-drehi-i-obuvki-za-decata-na-otec-ivan-180741", "text": "Ученици от Езиковата гимназия „Д-р Петър Берон“ в Кюстендил стартираха дарителска акция за децата от приюта на отец Иван в Нови хан. „Идеята ни е да съберем колкото се може повече дрехи и обувки, като най-важното е те да бъдат чисти и запазени. Със сигурност всеки един от нас има якета, пуловери или ботуши, които не носи, защото са му омръзнали. Ненужното за нас обаче, може да бъде изключително полезно за други“, обявиха учениците, които в сряда стартираха дарителската акция в гимназията. Десетките деца от приюта на отец Иван нямат достатъчно дрехи, с които да посрещнат предстоящите зимни дни. Някои от тях ходят със скъсани якета и маратонки. „Разбрахме, че се нуждаят от обувки, шапки, шалове, одеяла и пакетирани храни, предимно варива, преди падането на температурите. Родителите на децата в риск също се нуждаят от дрехи, така че големите номера не са за изхвърляне. Финансови дарения също не се отклоняват, като се имат предвид задаващите се високи сметки за ток и отопление през студените месеци“, обявиха кюстендилските ученици, които вече стартираха дарителската акция. Дом за сираци \"Свети Николай\" при манастира \"Света Троица\" край Нови хан, както и къщите на отец Иван в Якимово, дават подслон на 240 души, от които над 150 деца. През годините в дома в с. Нови хан подслон и убежище са намерили над 900 съдби.", "date": "2019.11.13", "title": "Ученици от Кюстендил събират дрехи и обувки за децата на отец Иван"}
{"url": "https://www.monitor.bg:443/bg/a/view/poli-genova-umili-fenovete-sys-semejni-snimki-galeri-ja-180721", "text": "Певицата Поли Генова умили последователите си в социалните мрежи с редица семейни снимки. Изненадващо за феновете, чаровната блондинка този път не скри своя любим - холандеца Джоузеф Шардън. Оказа се, че бащата на детето й днес е рожденик. \"Изненада! Честит рожден ден, Папа Джо! Благодарим ти, че си най-добрият баща и толкова добре се грижиш за нас. Много те обичаме!\", написа Генова към кадрите. На фотографиите малкият Даниел носят еднакви ризи. Припомняме, че", "date": "2019.11.13", "title": "Поли Генова умили феновете със семейни снимки (ГАЛЕРИЯ)"}
{"url": "https://www.monitor.bg:443/bg/a/view/vsjaka-vtora-firma-dava-koleden-bonus-180753", "text": "Само половината компании дават на служителите си коледен бонус, но не с големината на 13-а заплата. Това показва проучване на Adecco България сред 100 български и международни компании от IT секторите, аутсорсинг, телекомуникации, финанси, търговия и производство, базирани основно в София и Пловдив. Причина за това е, че компаниите са ориентирани към поощряване на доброто представяне и предпочитат да плащат бонуси за постигнати резултати, а не за конкретни празници. Вероятно това обяснява и защо великденските бонуси са още по-малко популярни и се срещат при едва 20% от компаниите. „Проучването показва, че заплатата е най-важният елемент в привличането и задържането на служители, но далеч не е единственият. Работодателят се стреми да диверсифицира пакета от социални придобивки и компенсации, които предлага на служителите си, за да отговори на по-комплексните им потребности\", коментира Константинос Милонас, изп. директор на Adecco Group за България. Финансовият пакет на служителите включва както заплата, така и бонуси, ваучери, комисиони. Повече от половината от компаниите предлагат ваучери за храна, обикновено за 60 лева на месец, което е необлагаемият максимум. Предлагат се и бонуси, обвързани с представянето. Предоставят се и много материални, но не пряко финансови стимули. В над 1/3 от компаниите се дават карти за градски транспорт. Почти всички анкетирани работодатели плащат мобилните планове и телефони, а като това варира според позициите на служителите. В 2/3 от компаниите се предоставят и служебни автомобили, но за специфични позиции. Друг тип възнаграждение за служителите е предоставянето на различни услуги, стойността на които може да е изцяло поета от компанията или е с участие на служителите. Такова е например допълнителното здравно осигуряване, което виждаме при почти 100% от компаниите. Допълнителното пенсионно осигуряване се наблюдава при едва 11% от компаниите. В тази група придобивки се включват и отстъпки за закупуване на спортни карти или използване на различни услуги към кафе-вериги, ресторанти, книжарници, оптики, банкови услуги и много други. През последните няколко години изключително популярни стават политиките на компаниите за поддържане на баланса между личен и професионален живот. Така например при повече от 80% от компаниите се наблюдава възможност за работа от вкъщи. Въпреки че минималният брой платен отпуск е 20 дни, в поне половината от компаниите се дават допълнителни дни, които са средно пет на година. Единични са случаите, при които се дава възможността за платен отпуск на рождените дни на служителите.", "date": "2019.11.13", "title": "Всяка втора фирма дава коледен бонус  "}
{"url": "https://www.monitor.bg:443/bg/a/view/predi-reshitelnite-sblysyci-za-evro-2020-180743", "text": "Шест отбора вече си осигуриха участие Европейското първенство през следващата година. Това са тимовете на Белгия, Италия, Полша, Русия, Испания и Украйна. От утре до вторник ще се изиграят последните мачове от квалификационните групи. След тях ще станат ясни още 14 участника на европейските финали. Последните четири отбора ще бъдат определени през месец март следващата година от турнира за Купата на нациите. На стадион „Уембли“ Англия ще изиграе мач номер 1000 на национално ниво. Островитяните посрещат Черна гора и дори при равен ще си осигурят място на Евро 2020. В Прага Чехия и Косово излизат в директен мач за второто място в групата. До момента чехите имат точка преднина и при победа ще се класират на теория. При равен или победа за косоварите всичко ще се реши в последните срещи в групата. Чехия гостува на България, а Косово е домакин на Англия. В група Група Н Франция и Турция изглеждат като сигурни финалисти. „Петлите“ се нуждаят от една победа в оставащите си два мача срещу Молдова като домакини и гостуването на Албания. Турците ще се класират при равен у дома срещу Исландия или победа при визитата на Андора. Украйна вече си осигури класиране от Група В. Битката за второто място е между Португалия (11 т.) и Сърбия (10 т.). Кристиано Роналдо и компания имат два сравнително лесни мача срещу Литва и Люксембург и при две победи ще играят на Евро 2020. 21.45 ч. Англия - Черна гора пряко по БНТ 3, Чехия - Косово 21.45 ч. Португалия - Литва, Сърбия - Люксембург 19.00 ч. Турция - Исландия, 21.45 ч. Франция - Молдова, Албания – Андора", "date": "2019.11.13", "title": "Преди решителните сблъсъци за Евро 2020"}
{"url": "https://www.monitor.bg:443/bg/a/view/iskat-prodyljenie-na-doktor-syn-izvyn-sveta-na-stivyn-king-180727", "text": "Да напише сценарий за продължение на „Доктор Сън“, което да се фокусира върху героя Дик Халоран – такава заявка дават от Warner Bros. на режисьора Майк Фланаган. Тази задача кинодеецът е получил още преди премиерата на филма си, в който малкият Дани от „Сиянието“ вече е пораснал, а в неговите обувки на големия екран се разхожда Юън Макгрегър. Предвид, че поредицата на създателя на историята Стивън Кинг свърша с „Доктор Сън“ обаче Warner Bros. настояват следващия сценарий на Фланаган да е оригинален. Самият режисьор се стикова учудващо добре с писателя, който неотдавна коментира, че макар да не е харесал „Сиянието“ на Стенли Кубрик, филмът „Доктор Сън“ печели симпатиите му. Въпреки добрите намерения обаче лентата, направила премиерата си преди броени дни, не се представя достатъчно добре в киносалоните. В САЩ лентата генерира печалби от 14 милиона долара в боксофиса, което според запознати в сферата, не е достатъчно, за да оправдае създаването на нов филм от вселената. От продажбата на билети за прожекциите извън Щатите, „Доктор Сън“ спечели 19,5 млн долара.", "date": "2019.11.13", "title": "Искат продължение на „Доктор Сън“ извън света на Стивън Кинг"}
{"url": "https://www.monitor.bg:443/bg/a/view/bez-promeni-v-danycite-do-2022-g-obzor-180728", "text": "Данъците няма да се пипат, темата за промяната им може да се постави в нов управленски мандат или чак през 2022-ра. Това заяви финансовият министър Владислав Горанов по време на обсъждането на бюджета в пленарна зала. Целта му е запазване на фискалната прогнозируемост и стабилност. Депутатите приеха за поредна година „на скорост“ сметките за догодина. Новият бюджет е балансиран, с приемственост и предвидимост. 610 млн. лева повече отиват за образование. пенсии и социални плащания. Очакваме безработицата да продължи да намалява, подчерта още Владислав Горанов. Той очаква средната работна заплата в края на мандата да може да стигне 1500 лева. Поетапно се увеличава минималната работна заплата, за да се остави бизнес модата на ниско заплащане. “Бюджет 2020 г. е бюджет на застой”, коментира лидерът на БСП Корнелия Нинова. Според нея трябва да се промени начинът на дискутиране на парите за догодина - не откъм предложени пари, а откъм това какви проблеми има България и как може да се решат те. “Първо, това е демографската криза и сме единодушни, че проблемът е огромен”, каза Нинова. “С този бюджет, политики и програма България не може да достигне повече от 3% устойчиво развитие”, смятат от ДПС. Според тях в сегашната сметка на правителството целта е постигане на ускорен растеж. “Трябва да се прави разлика между ускорено и устойчиво развитие - ние в ДПС го наричаме каза Йордан Цонев от ДПС. “България губи ценно икономическо време години наред, което няма кой да ни го върне”, допълни той. Председателят на Комисията по бюджет и финанси Менда Стоянова защити проекта и изтъкна, че между БСП и ГЕРБ има фундаментални различия относно начина на стимулиране на икономиката. От “Воля” пък определиха бюджета като инерционен и го подкрепиха. “За нас бюджетът е добър, когато в него са заложени основни приоритети, които отговарят на човешките нужди”, каза Веселин Марешки. По отношение на недоволството за реформите финансовият министър Владислав Горанов каза, че леви и десни имат различна представа как трябва да изглеждат реформите и докато се състезават коя реформа ще се хареса повече на народа, няма да има адекватни решения.", "date": "2019.11.13", "title": "Без промени в данъците до 2022 г. (ОБЗОР)"}
{"url": "https://www.monitor.bg:443/bg/a/view/zakopchaha-domashen-obirdjija-po-izostaveni-gashti-i-djapanki-180738", "text": "Многократно осъждан за кражби и излязъл за последно от затвора в края на 2017 година жител на старозагорското село Калояновец, отново време зад решетките с постоянна мярка за неотклонение. 44-годишният рецидивист Йордан Т. е бил задържан след жалба от 70-годишна своя съселянка, която на 4 ноември установила, че някой е разбил входната врата на верандата й и е задигнал два чифта обувки, дрехи, шапки и домашна посуда като преди да избяга оставил върху кревата й мръсните си панталони, риза, бельо и чифт стари джапанки. За броени часове с помощта на следово куче униформените от Второ РУ „Полиция“ в Стара Загора стигнали до Йордан, който междувременно успял да продаде част от плячката си и да се напие. Мъжът бил до такава степен пиян, че се наложило да изчакат денонощие преди да го изправят пред Темида за поредното му престъпление. В съдебната зала той споделил, че няма спомен да е влизал в дома на възрастната си съселянка, която преди време дори му услужила с 20 лв, за да не стои гладен.  ", "date": "2019.11.13", "title": "Закопчаха домашен обирджия по изоставени гащи и джапанки"}
{"url": "https://www.monitor.bg:443/bg/a/view/anglichani-rusnaci-bylgari-i-firmi-dyljat-nad-5-mln-leva-danyci-kym-obshtina-bansko-180740", "text": "31 физически лица, предимно англичани, собственици на апартаменти в Банско, дължат стотици хиляди лева просрочени задължения към община Банско. 99 пък са  юридическите лица, които също над 10 години не са плащали данъците си към общината в зимната столица на Балканите. Сайтът bansko.bg извади наяве и имената на 14 българи с просрочени задължения от над 5000 лева. „Лидери“ в тази ранглиста е семейството на племенника на поета Никола Йонков Вапцаров – Никола Борисов Вапцаров, жена му Светла Вапцарова и синовете им Никола Николов и Борис Николов Вапцарови. Като собственици на хотел „Шато Вапцаров“ и два магазина общо тяхната задлъжнялост към община Банско е доста над 150 000 лева. На посочените адреси почти никой от длъжниците не е открит, за да му бъдат връчени актовете за доброволно изплащане на задълженията. Според закона на 19 ноември изтича 14-дневния срок и ако дотогава длъжниците не се яват в отдел „Данъци“, в Община Банско ще се смята, че актовете са връчени и се пристъпва към принудително събиране на задълженията от ЧСИ. Крайната мярка е конфискуване на собствеността. Общо задълженията на англичани, руснаци, българи и юридически лица към община Банско са за над 5 млн. лева данъци.  Днес Окръжен съд – Благоевград отхвърли исковете на британския гражданин Р.М.Т. за собственост на 4 апартамента в хотелски комплекс в Банско. Жилищата са закупени през 2007 година, но от тогава до 2018 година Р. М. Т. не е посещавал и не е стопанисвал имуществото си. Поддръжката, обзавеждането и плащането на данъци за съответните жилища е правено от ответника – строителната фирма. През 2018 година британският гражданин, заедно със своята съпруга, посетил хотелския комплекс в Банско и поискал достъп до апартаментите си, но такъв му бил отказан. На основание направеното от строителната фирма възражение за изтекла в нейна полза придобивна давност, Окръжен съд – Благоевград отхвърли претенциите на британския гражданин Р. М. Т.", "date": "2019.11.13", "title": "Англичани, руснаци и българи дължат над 5 млн. лв. данъци на Банско"}
{"url": "https://www.monitor.bg:443/bg/a/view/unoshite-do-19-godini-startiraha-s-pobeda-na-evropejskite-kvalifikacii-180746", "text": "Юношеският национален отбор до 19 години стартира с победа в европейските квалификации в Истанбул. Възпитаниците на Ангел Стойков победиха Черна гора с 3:1 в първия си мач от предварителна група 1. Халфът на „Ботев“ (Пловдив) Димитър Тонев откри резултата още в 4-а минута, но черногорците изравниха чрез Никша Вуянович в 14-а минута. Ключовият момент бе отсъдена дузпа в 83-aта минута, превърната в гол от нападателя на „Септември“ Владимир Николов. В добавеното време Филип Кръстев от „Славия“ оформи крайното 3:1 за България. На 16 ноември „лъвчетата“ ще играят срещу Армения, а на 19 ноември срещу домакините от Турция. В другата среща от групата Турция победи Армения с 4:1. Първите два отбора в крайното класиране в групата ще се класират за елитния квалификационен кръг за Евро 2020. Отборът с най-добри показатели сред третите в класирането във всички квалификационни групи също ще продължи напред в надпреварата.", "date": "2019.11.13", "title": "Юношите до 19 години стартираха с победа "}
{"url": "https://www.monitor.bg:443/bg/a/view/basketbolnijat-balkan-padna-ot-rusnaci-fiba-kyp-180742", "text": "Баскетболистите на \"Балкан\" допуснаха трета загуба в група G на турнира ФИБА Къп. Ботевградчани паднаха като гости от \"Енисей\" (Красноярск) с 69:84 точки. Поражението изпрати българския шампион на дъното във временното класиране с актив 1-3 преди двубоя между \"Клуж\" (2-1) и \"Сьодертале\" (1-2) късно снощи. Лидер в подреждането е \"Енисей\" с 3 победи и 1 загуба, нанесена именно от \"Балкан\" на старта. След равностойна първа част, воденият от треньора Йовица Арсич отбор взе аванс от 39:35 до почивката. Домакините обаче обърнаха мача в третата част, когато направиха бърза серия от 20:4 и в крайна сметка стигнаха до успеха. Дейшон Найт бе най-резултатен за българския състав с 15 точки, 5 борби и 4 асистенции, а Кени Хол добави 13 точки и 5 борби. Крис Минков се отчете с 10 точки. Това бе последното гостуване на шампионите в групата, а им предстоят две домакинства - на \"Клуж\" на 20 ноември и на \"Сьодертале\" на 27 ноември, в които ще гонят победи. Тежката серия за ботевградчани преди това ще продължи с гостуване на вицешампиона \"Левски Лукойл\" в събота, 16 ноември в зала \"Универсиада\" в София в НБЛ.", "date": "2019.11.13", "title": "Баскетболният \"Балкан\" падна от руснаци за ФИБА Къп"}
{"url": "https://www.monitor.bg:443/bg/a/view/14-partii-zarjazaha-900-plakata-sled-izborite-180744", "text": "14 политически партии, коалиции от партии и инициативни комитети все още не са премахнали 956 афиши, плакати, листовки и други видове агитационни материали, съобщиха  от Столична община след проверка на Столичния инспекторат.  Партиите пресрочиха задължението да премахнат навреме агитационните си материали и ще бъдат глобявани, както е предвидените в изборния кодекс- от 1000 до 5000 лв. Най- голям брой предизборни плакати са оставили ПП „Атака“ – 358 бр. в районите „Младост“, „Студентски“, Слатина“, „Красна поляна“ и „Надежда“. Втори по брой нарушения са от БСП за България със 184 бр. Следват ПП ВМРО със 76 броя, ПП Демократична България-59 бр., коалицията ГЕРБ /СДС-32 бр, ПП МИР-19 и други. От инициативния комитет за издигане на Георги Миланов за кандидат за кмет на район „Красна поляна“ все още не са почистили 89 броя плакати, а от комитета издигнал Мая Манолова за кмет на Столична община - 75 бр. на територията на районите „Връбница“, „Красна поляна“, „Надежда и „Овча купел“. Най-много налични агитационни материали на различни участници в изборите има в районите „Красна поляна“ - 226 бр., „Студентски“ - 175 бр., „Младост“ - 152 бр. и „Връбница“ – 110.", "date": "2019.11.13", "title": "14 партии зарязаха 900 плаката след изборите в София"}
{"url": "https://www.monitor.bg:443/bg/a/view/luiza-grigorova-makariev-divi-i-shtastlivi-ni-provokira-da-mislim-izvyn-ramkite-180719", "text": "Да насочва хората да мислят извън рамките, поставени им от обществото – това е каузата, която Луиза Григорова-Макариев застъпва с участието си в новия български филм „Диви и щастливи“. Актрисата ще скочи в образа на Мила, най-добра приятелка и съучастничка на Боряна (Яна Маринова), с която по стечение на обстоятелствата се озовават в епицентъра на полицейско разследване на отвличане. обясни Григорова-Макариев пред NOVA. Общо в 7 български града ще бъде излъчен „Диви и щастливи“ преди официалния старт на разпространението на филма (заложен за 29 ноември). Това са Велико Търново, Горна Оряховица, Шумен, Русе, Варна, Бургас и Пловдив. Билети за всички предварителни прожекции от турнето вече се продават в съответното кино, както и онлайн. Без отлагане, без разумното преценяване на всичко, на ситуацията. На това, кое е редно и кое не е“, казва и Дария Симеонова относно идеята на „Диви и щастливи“. Актрисата също влиза в актьорския състав на заглавието, като тя обаче ще „се бие“ от страната на полицаите. „Диви и щастливи“ е дело на екипа (сценарист, режисьор, продуцент и актьорски състав) на най-успешния български филм за 2018 г. „Привличане“. Към сценариста Борислав Захариев, режисьора Мартин Макариев и продуцентите Яна Маринова и Александър Сано застават още операторът Андрей Андреев, експертът по звук и звукови ефекти Михаил Дичев и композиторът Антони Рикев (WahTony).", "date": "2019.11.13", "title": "Луиза Григорова-Макариев: „Диви и щастливи“ ни провокира да мислим извън рамките"}
{"url": "https://www.monitor.bg:443/bg/a/view/vlak-udari-myj-kraj-blagoevgrad-180731", "text": "Пътнически влак е блъснал мъж на 59 години на жп надлез под главен път Е-79 в района на Благоевград. Съобщението за инцидента е получено около 15.00 часа, съобщиха от ОДМВР - Благоевград.  Пострадалият е транспортиран бързо за оказване на медицинска помощ в МБАЛ-Благоевград, но по-късно е починал от тежките политравми. 59-годишният мъж неправилно е пресичал жп линията. Влакът е спрял на място и са започнали следствени действия. Около 18,00 часа движението на влаковете по жп трасето беше възстановено.", "date": "2019.11.13", "title": "Влак блъсна мъж край Благоевград (ОБНОВЕНА+СНИМКИ)"}
{"url": "https://www.monitor.bg:443/bg/a/view/davat-2-1-mln-lv-pomosht-zaradi-prirodni-bedstvija-180692", "text": "ДФ „Земеделие” изплаща близо 2,1 млн. лева (2 093 568 лв.) на 239 стопани, заявили подпомагане по схемата на държавна помощ „Помощ за компенсиране на щетите по земеделските култури, причинени от неблагоприятни климатични условия, които могат да бъдат приравнени на природни бедствия”. Утвърденият финансов ресурс за 2019 г. по схемата е от 2,144 млн. лева. Отпуснатите средства се разпределят за щети, настъпили през 2019 г., като се компенсират: до 30% от направените разходи за производството на зърнено-житни, зърнено-бобови култури и слънчоглед; до 80% от производствените разходи за фуражни култури; до 80% от разходите за отглеждане на плодове, зеленчуци, етерично-маслени, технически култури. Подпомагат се земеделски стопани, които притежават констативни протоколи за 100% пропаднали площи вследствие на настъпили през 2019 г. неблагоприятни климатични условия. Земеделски стопани, които не са застраховали площите си, получават 50% от полагащата се помощ. Практиката показва, че голяма част от производителите не застраховат продукцията си. Това изискване не се отнася за щетите, причинени от суша, както и измръзване на плодни пъпки при трайните насаждения. При тях помощта се изплаща без редукция.", "date": "2019.11.13", "title": "Дават 2,1 млн. лв. помощ заради  природни бедствия"}
{"url": "https://www.monitor.bg:443/bg/a/view/sledizborni-strasti-tresat-starozagorskoto-bevyrli-hils-180736", "text": "На протестен митинг заради крайния резултат при избора на местен кмет излязоха над 100 жители на старозагорското село Змейово, по-известно като Бевърли хилс, заради множеството вилни имоти на заможни хора там. Според протестиращите преизбраният за втори мандат Стоян Трифонов от БНС си гарантирал победата от 12 гласа на втория тур над опонента си от НФСБ Валентин Вълчев като регистрирал адресно над 60 души. Повечето от „новите“ нямали свои имоти, някои си били продали отдавна къщите, но не били отписани, а други едва що наливали основите на бъдещите си вили. От общинската избирателна комисия в Стара Загора казали, че всичко е законно, защото бил спазен срокът за подаване на молби и издаването на регистрация. С лозунги „Всичко е истина“, „Искаме касиране“ , „Без чужди гласове“, „Оставка“  и „Трифонов=Ценко Чопов“ на селския площад във вторник едни до други застанаха българи и  роми, подръжници на Вълчев и на останалия четвърти на първия тур кандидат на БСП Руси Русенов. Хората призоваха стария/нов кмет да подаде оставка, защото нямал морално право да ги ръководи. Извадени бяха стари и нови данни за начина, по-който селският старейшина „се възползвал от властта“, за собствено облагодетелстване. Разказани бяха случаи за груби нарушения, посегателства над отдавна живеещи в селото хора, включително за незаконно събаряне на жилище и бурни скандали със секретаря на читалището. Жалба за случилото се е внесена в окръжна прокуратура Стара Загора, обяви бившият два мандата кмет на Змейово от ВМРО Никола Пеев. В нея е записано дословно: “Настояваме да бъде извършена проверка на имащите право на глас с настоящ адрес; начина на подаване на техните декларации с дати; сравняване на подписи в тях и жилищната площ. По списък те са 194 души и включват тези, които са част от така наречения изборен туризъм. Настояваме да бъдат проверени гореописаните случаи!\". Старозагорският окръжен прокурор Дичо Атанасов уточни, че жалбата е пренасочена на 13 ноември по компетентност към районната прокуратура , предстояло извършване на цялостна проверка. От Змейово се заканват протестите да продължат, ако не бъдат касирани резултатите. Пред журналисти кметът Стоян Трифонов обяви обвиненията за безпочвени и настоя те да бъдат доказани с факти, а не с голи приказки. Проверка в секционните протоколи показва, че на тези местни избори в селото право да гласуват са имали 530 пълнолетни жители, а на изборите за европарламент през пролетта те са били 432-ма. На парламентарните избори през 2017-а в селото имало 453 гласоподаватели, а на местните през 2015-а , когато Трифонов става кмет  от  Реформаторски блок  за пръв път броят им е 570.  ", "date": "2019.11.13", "title": "Следизборни страсти тресат старозагорското Бевърли хилс"}
{"url": "https://www.monitor.bg:443/bg/a/view/ubitoto-v-ruse-petgodishno-dete-se-okaza-vtora-jertva-na-shofiora-180726", "text": "Окръжната прокуратура в Русе привлече днес като обвиняем и арестува за 72 часа шофьора, причинил на 12 ноември смъртта на петгодишното дете в кв. \"Долапите\". Това съобщиха от прокуратурата. При справките се оказало, че това не е първи тежък инцидент, причинен от мъжа. 76-годишният П. С. вече бил осъждан два пъти за пътнотранспортни произшествия - при първия инцидент причинил смъртта на друг човек, а при втория пострадалият е получил наранявания, квалифицирани като средна телесна повреда. Както „Монитор“ вече съобщи, сигналът за произшествието бе подаден в 11,32 часа на 12 ноември. Камионът блъска и убива на място пресичащото ул. \"Бяла черква\" петгодишно момиче. Шофьорът не спира и напуска мястото на произшествието. Около два часа по-късно той и товарният камион \"ГАЗ-53\" бяха открити от полицията в централната част на Русе. В обвинението на шофьора са включени три нарушения на правилата за движение по пътищата, довели до смъртния резултат, както и бягство от местопроизшествието. По делото са извършени огледи, иззети са веществени доказателства, изискани са справки и са разпитани свидетели. Назначени са съдебно-медицинска и автотехническа експертиза. Ако бъде признат за виновен, мъжът може да получи от три до 15 години затвор и лишаване от право да управлява моторно превозно средство. Разследването по делото продължава. ", "date": "2019.11.13", "title": "Убитото в Русе петгодишно дете се оказа втора жертва на шофьора "}
{"url": "https://www.monitor.bg:443/bg/a/view/pravjat-portal-za-dolinata-na-carete-kraj-shipka-180735", "text": "Своеобразен „портал“ за пътешествие в Долината на тракийските царе край откритата от археолога д-р Георги Китов гробница под могилата Оструша предстои да бъде изграден през следващите две години в рамките на проекта „Светът на траките\".  Той е разработен от арх. Иво Недялков и е на стойност 8 657 364,82 лв., като 6 735 429 лв. от общата сума са от Европейския фонд за регионално развитие, а останалите пари са от финансовия инструмент на Фонда за устойчиви градове. Проектът предвижда консервация, реставрация и социализация на тракийска гробница и култов комплекс „Оструша\" , както и направата на велоалея от град Крън до град Шипка. По този начин туристите ще могат на велосипеди да се разхождат до местата, където се предполага, че са били ритуално погребани владетелите Терес, Ройгос и Севт. Входният портал ще бъде част от туристически комплекс, където ще има многофункционална зала с 3D виртуална реалност, с възможност за организиране на различни събития, занаятчийски ателиета и конферентна зала. В комплекса ще има и тронна зала – музей, за който ще бъдат доставени восъчни фигури на тракийски владетели. Цялата площ е от около 17 дка, на нея ще бъде изграден макет в мащаб 1:10 на някогашната столица на траките Севтополис, която днес е на дъното на язовир Копринка, припомни арх. Иво Недялков, който при подготовката е бил консултиран от специалисти по тракология и археология от СУ „Свети Климент Охридски“ и местния исторически музей „Искра“. Предвидена е възможност за въздушна разходка с балон, а на следващ етап предстои изграждането и на луксозен хотел. Оструша се намира недалеко от град Шипка е в непосредствена близост с могилата Голямата косматка, където е било извършено ритуалното погребение на владетеля Севт Трети. Наблизо е и могилата Светицата, където бе намерена ритуална фиала-маска с образа на цар Терес. Култовият обект бе разкрит през април 1993 година от експедицията ТЕМП под ръководството на Георги Китов. Според специалистите комплексът е бил  изграден в средата на IV век пр. Хр. и е функционирал като храм на тракийския бог на безсмъртието Сабазий до IV в. сл. Хр. Той е разположен върху площ от 100 кв м където са разположени пет правоъгълни и едно кръгло помещение, самата гробница е направена от 2 монолитни каменни блока с обща тежина 60 тона. Първият блок е с формата на куб, в който се намира гробната камера, а от другия е изработена покривната конструкция. Особен интерес представлява таванът на гробницата – в прецизно издяланите орнаменти се виждат останки от портрети на хора и фигури на животни и цветя.Вероятно в далечната древност те са били вандалски заличени. При разкопките бяха открити  конски скелет, оръжия, сребърна кана, сребърни украси (апликации) за конска амуниция, фиала, монети на Филип II Македонски, керамични съдове и други предмети с висока художествена стойност. При обсадата на прохода Шипка по време на Руско – турската освободителна война на това място е била разположена оръдейна батарея, а на Голямата косматка е била палатката на Вейсел паша, целият район е осеян от оръдейни и патронни гилзи има и няколко паметни знака за паметните събития от 1877-1878 година. До няколко седмици предстои община Казанлък да обяви обществената поръчка за реализацията на архитектурния проект на Иво Недялков, догодина трябва да бъде готова и действащата реплика на тракийския боен птицеглав кораб, който ще вози туристи в чашата на язовир Копринка.", "date": "2019.11.13", "title": "Правят „портал“ за Долината на царете край Шипка"}
{"url": "https://www.monitor.bg:443/bg/a/view/vyv-volejbola-zaravjat-tomahavki-pri-kralev-180730", "text": "Символично заравяне на томахавките изиграха първите мъже във волейбола ни - Любо Ганев и Данчо Лазаров. Двамата се явиха заедно, придружавани и от изпълнителния директор на федерацията Станислав Николов, на среща със спортния министър Красен Кралев. На нея бяха обсъдени предстоящите домакинства на страната ни на големи форуми догодина, както и перспективите за развитие на волейбола. Един от най-важните форуми е домакинският турнир от Волейболната лига на нациите при мъжете. Обсъдено бе Варна отново да приеме това събитие. Обмисля се у нас да се проведат и финалите на Златната европейска лига при жените. Както е ясно, преди ден Любо Ганев заподозря комплот срещу себе си от страна на УС на БФВ. Той насрочи за 20 декември извънредно Общо събрание, на което да бъдат освободени членове на управата. Вицепрезидентът обяви, че се вижда сред освободените, тъй като различни клубове искали той да поеме властта и не бил удобен на Лазаров. “Никога не съм искал признание. Много пъти и моят имидж е страдал, но е в името на волейбола. Аз пари от волейбола не получавам. Ще помагам, защото волейболът ме е изградил“, коментира Ганев пред bgvolleyball.com.", "date": "2019.11.13", "title": "Във волейбола заравят томахавки при Кралев"}
{"url": "https://www.monitor.bg:443/bg/a/view/narkodilyrka-se-sdobi-s-vtora-efektivna-prisyda-180732", "text": "Осъдена наскоро на година затвор дилърка на метаамфети от старозагорския ромски квартал Лозенец се сдоби с нова ефективна присъда от 18 месеца престой зад решетките в резултат на одобрено от окръжния съд споразумение между обвиняемата и наблюдаващия досъдебното производство прокурор. 42-годишната Гинка Йорданова се признала за виновна, че е държала в дома си на улица „Витоша“ 18,59 г синтетична дрога, разпределена в 147 дози на обща стойност 464 лв. Пакетчетата били открити при обиск в жилището на 29 август т.г. Съдът е приспаднал времето, през което жената е бил с постоянна мярка за неотклонение „задържане под стража“. Първата присъда е заради намерени при обиск от 23 ноември 2018 г. в жилището 30 дози от общо 2,4 г метаамфети за около 60 лв. , а на различни места криминалистите открили укрити 1740 лв приходи от незаконна търговия с наркотици. Йорданова е от фамилията на многократно разследваните за различни престъпления Рибкоолар, отделни представители се спрягат за лихварство и трафик на проститутки в чужбина. В началото на годината загина една от дъщерите в многолюдното семейство: 22 годишната Мария бе заклана пред очите на 5-годишното си дете Демир  от татко му, наркоманът Тодор Владимир /Таир/, който на 23 срещу 24 март под влияние на алкохол и пико буквално разфасовал с кухненския нож съпругата си. Заради опасения, че може да тръгне вендета /Таир е от фамилията Бенджоолар/ близо седмица ромската махала бе пазена от жандармерия докато поутихнат страстите. Според запознати убиецът нея вечер се снабдил с дрогата от близки на прибраната тогава в ареста Гинка. И двете присъди трябва да бъдат изтърпени при първоначален общ режим в Сливенския затвор.  ", "date": "2019.11.13", "title": "Наркодилърка се сдоби с втора ефективна присъда"}
{"url": "https://www.monitor.bg:443/bg/a/view/glavnijat-izpylnitelen-direktor-na-vivacom-atanas-dobrev-e-otlichen-za-mistyr-ikonomika-180714", "text": "Атанас Добрев – главен изпълнителен директор на VIVACOM, спечели голямото отличие „Мистър Икономика“ в конкурса, провеждан съвместно от сп. Икономика и Конфедерацията на работодателите и индустриалците в България (КРИБ). Наградите, известни като „Оскарите на бизнеса“, се връчват за 29-та поредна година. Номинациите се правят в КРИБ, като не е задължително да бъдат за членове на Конфедерацията, а победителите в категориите Мистър и Мисис Икономика се определят след гласуване от УС на КРИБ. Отличията се присъждат на изявени предприемачи и мениджъри, които са допринесли за развитие на икономиката в страната, насърчаване на инвестициите, създаване на нови работни места. Наградата за Атанас Добрев идва в годината, в която брандът VIVACOM празнува своята 10-годишнина. Това е период, в който компанията се трансформира в дигитален телеком от ново поколение, предлагащ на своите клиенти пълно портфолио от телекомуникационни услуги, както и иновативни решения за нуждите на бизнеса и правителствения сектор. Атанас Добрев е начело на VIVACOM от 2013 година. Под негово ръководство компанията достига и запазва лидерска позиция на българския телеком пазар - VIVACOM е оператор номер 1 по общи приходи за седем поредни години, отчитайки резултатите за 2018 г. до момента. „Името на наградата  в известен смисъл  е подвеждащо, защото независимо, че е персонализирана - Мистър Икономика - това със сигурност е награда за приноса на най-големия телеком в България към икономиката на страната. Затова приемам Мистър икономика 2019 като награда за усилията на целия екип на VIVACOM“ сподели Атанас Добрев по време на церемонията и допълни: „За нас да бъдем лидери на пазара означава преди всичко отговорност към стратегията за развитие на цялото общество в посока на дигитализацията на българската икономика и възможността й да бъде конкурентноспособна на световния пазар. Щастлив съм, че нашите усилия в тази посока са оценени.“.", "date": "2019.11.13", "title": "Главният изпълнителен директор на VIVACOM Атанас Добрев е отличен за  „Мистър Икономика“"}
{"url": "https://www.monitor.bg:443/bg/a/view/prostreljaha-sys-sachmi-stroitel-ot-kazanlyshko-selo-180737", "text": "53-годишен жител на казанлъшкото село Ясеново е приет по спешност в болницата, след като е потърсил лекарска помощ заради огнестрелна рана. Инцидентът е станал около 21,30 часа на 12 ноември, докато работещият като строител Нихат Байрактар разхождал кучето си в западния край на селото. При прегледа от дежурния медик били установени рани от сачми в областта на седалището, жертвата е настанена в болницата без опасност за живота. Образувано е досъдебно производство по член 129 ал. 2 от НК за причиняване на средна телесна повреда, което се наблюдава от районната прокуратура. Кметът на Ясеново Пламен Вълев остана изненадан от случилото, по думите му пострадалият нямал врагове, не е участвал активно в наскоро проведените местни избори, не бил чувал да има влошени взаимоотношения с някого. Байрактар се ползвал с добро име сред съселяните си, имал семейство и две деца. Тепърва ще се изяснява с какво точно оръжие е стреляно и дали то е регистрирано, лаконично коментираха криминалистите.По думите на началника на РУ „Полиция“ в Казанлък Христо Петров най-вероятно ставало въпрос за случаен изстрел, Байрактар се оказал на неподходящо място в неподходящ момент.", "date": "2019.11.13", "title": "Простреляха със сачми строител от казанлъшко село"}
{"url": "https://www.monitor.bg:443/bg/a/view/tijm-vze-skalpa-i-na-nole-180713", "text": "Австриецът Доминик Тийм спечели първата квота за директните елиминации на финалния турнир на АТP в Лондон, след като победи Новак Джокович с 6:7(5), 6:3, 7:6(5) в маратонски мач в \"О2 Арена\". Другият полуфиналист от група \"Бьорн Борг\" ще бъде решен в четвъртък при мегасблъсъка между сърбина и швейцареца Роджър Федерер, който надви Матео Беретини 7:6(2), 6:3. Това бе десети мач между Тийм и Ноле, като сърбинът все още води с 6-4 победи в преките двубои. За Тийм успехът бе втори в Лондон, след като в първия си мач победи и Федерер. „Това беше най-добрият мач в кариерата ми. Истинска класика, епичен двубой! Новак играеше невероятно в повечето разигравания, а аз отговарях по същия начин. Нужно беше да направя нещо специално, ако исках да спечеля срещу него\", каза след срещата Тийм. Днес ще се играят двубоите от другата група: Рафаел Надал – Данийл Медведев и Стефанос Циципас – Александър Зверев. В същото време се разбра, че две от звездите на световния тенис слагат край на своите кариери. Мъжкият тур ще остане без чеха Томаш Бердрих, който на 16 ноември ще обяви официално в Лондон своето оттегляне. Това съобщи бащата на бившия номер 4 в света Мартин Бердрих. 34-годишният тенисист, който дълго време е измъчван от контузия в тазобедрената става, спечели 13 титли в ATP турнирите през кариерата си. Той е двукратен носител на Купа „Дейвис“ и финалист на „Уимбълдън“ 2010. Бившата четвърта в света и вицешампионка от Австралия Доминика Цибулкова също напуска корта. 30-годишната словашка тенисистка завършва професионалния си път с осем титли на сингъл.", "date": "2019.11.13", "title": "Тийм взе скалпа и на Ноле"}
{"url": "https://www.monitor.bg:443/bg/a/view/ns-prie-dyrjavnija-budjet-za-2020-g-na-pyrvo-chetene-180718", "text": "Държавният бюджет за 2020 г. бе приет на първо четене от депутатите. От 218 гласували, 126 подкрепиха сметката на правителството, 92-ма бяха против и без въздържали се. “Бюджет 2020 г. е бюджет на застой”, коментира лидерът на БСП Корнелия Нинова. Според нея трябва да се промени начинът на дискутиране на парите за догодина - не откъм предложени пари, а откъм това какви проблеми има България и как може да се решат те. “Първо, това е демографската криза и сме единодушни, че проблемът е огромен”, каза Нинова. По думите й няма политика за възрастните, децата и за младите семейства, които нямат стимул да започнат бизнес у нас и да гледат деца. “Здравеопазването е втори проблем, който също не е решен - отпускате нови 500 млн. лв. за поредна година, но няма гаранция, че те ще достигнат до мед. експерти за заплати, до болниците”, допълни лидерът на БСП. Тя продължи, изреждайки парите за пенсионери, образованието и икономиката като сектори. “С този бюджет, политики и програма България не може да достигне повече от 3% устойчиво развитие”, смятат от ДПС. Според тях в сегашната сметка на правителството целта е постигане на ускорен растеж. “Трябва да се прави разлика между ускорено и устойчиво развитие - ние в ДПС го наричаме “ускорено догонващо европейските страни развитие”, каза Йордан Цонев от ДПС. По думите му още от 1997 г. има традиция всеки бюджет да има наименования и първият такъв е бил наречен “бюджет на наследството”, но председателят на ресорната комисия към НС Менда Стоянова отнела това право. Според Стоянова няма лошо да има повече от същото, на което Цонев отвърна, че бюджетът има добри страни като увеличаване на заплатите в образованието и в сектора на държавна администрация. Място за реформи в бюджета обаче няма, което стана причина депутатите да критикуват плана на правителството за догодина. Според ДПС бюджетът трябва да подпомага реформите. “България губи ценно икономическо време години наред, което няма кой да ни го върне”, допълни Цонев. Мнението му бе споделено и от други депутати, включително и от НФСБ. “Не правете грешката на Симеон Дянков преди 8 години”, обърна се с призив към финансовия министър Славчо Атанасов от ОП по повод изказването на Горанов за данъците на общините отпреди седмица. От БСП продължиха с критиката: “Няма разлика между предишния и сегашния бюджет - липсата на реформи е очевидна, и всяка година изкуствено се намаляват приходите, за да се покаже как има превишение”, коментира Драгомир Стойнев. Той постави под въпрос предложения баланс, тъй като по думите му, има задаваща се криза и тъмни облаци над европейската икономика, предизвикани не само от Брекзит и търговската война между САЩ и Китай, но и от намаляващото потребление в Еврозоната. Освен това, той изтъкна, че е важно да се обнови техническата база в професионалните училища. “Ние сме болна нация, която става все по-неграмотна и за съжаление ди отива”, завърши изказването си Стойнев. Председателят на Комисията по бюджет и финанси Менда Стоянова защити бюджета и изтъкна, че между БСП и ГЕРБ има фундаментални различия относно начина на стимулиране на икономика. От “Воля” пък определиха бюджета като инерционен и го подкрепиха. “За нас бюджетът е добър, когато в него са заложени основни приоритети, които отговарят на човешките нужди”, каза Веселин Марешки. По отношение на недоволството за реформите, финансовият министър Владислав Горанов каза, че леви и десни имат различна представа как трябва да изглеждат реформите и докато се състезават коя реформа ще се хареса повече на народа, няма да има адекватни решения.", "date": "2019.11.13", "title": "НС прие държавния бюджет за 2020 г. на първо четене"}
{"url": "https://www.monitor.bg:443/bg/a/view/protest-beljaza-premierata-na-oficer-i-shpionin-na-polanski-vyv-francija-180706", "text": "Протестно шествие беляза прожекция на новия филм на Роман Полански „Офицер и шпионин“ във вечерта на премиерата му във Франция. Режисьорът и каста на заглавието посетиха официалното събитие, което даде старт на широкото разпространение на заглавието в страната. На друга локация във вторник вечерта обаче прожекцията бе помрачена заради скандиранията. До техния протест се стигна, след като преди броени дни френска актриса обвини Полански, че е упражнил физически и сексуален тормоз върху нея. Става въпрос за фотографката Валентин Моние, според която нападението се е случило в хижата на режисьора в швейцарския ски курорт Гщаад през 1975 г., когато тя е била на 18 години. Самият Полански отрича тези обвинения, като според сп. Variety се готви да заведе дело за клевета срещу френския вестник Le Parisien, публикувал първи историята на Моние. Междувременно голяма част от интервютата на местната преса със звездите на „Офицер и шпионин“ бяха отменени във връзка със скандала. Това няма да спре разпространението на заглавието, категорични са дистрибуторите от Gaumont. „Офицер и шпионин“ е излъчван от днес на 545 екрана в цялата страна. У нас също имахме възможност да изгледаме филма - в началото на октомври той откри фестивала CineLibri.", "date": "2019.11.13", "title": "Протест беляза премиерата на „Офицер и шпионин“ на Полански във Франция"}
{"url": "https://www.monitor.bg:443/bg/a/view/spipaha-shofior-na-avtobus-s-deca-s-1-99-promila-alkohol-180715", "text": "Полицията във Вълчи дол е задържала шофьор на автобус, превозващ деца, с 1,99 промила алкохол, съобщиха от ОДМВР – Варна. Около 14,05 часа във вторник при извършване на полицейска проверка в град Вълчи дол на автобус, превозващ деца, с водач В. В. (55 г.), от с. Червенци, е установено, че управлява превозното средство след употреба на алкохол с концентрация от 1,99 промила в издишания въздух. По случая е образувано бързо полицейско производство, материалите са докладвани в Районна прокуратура – Девня. Мъжът е задържан за срок до 24 часа.", "date": "2019.11.13", "title": "Спипаха шофьор на автобус с деца с 1,99 промила алкохол "}
{"url": "https://www.monitor.bg:443/bg/a/view/vija-slaga-kraj-na-bljaskavata-si-kariera-180716", "text": "Бившият испански национал Давид Вия обяви, че прекратява кариерата си в края на сезона на японската Джей Лига, където играе за „Висел Кобе“. 37-годишният нападател е обвързан с местния клуб до края на годината. Както вече стана ясно, Вия се сдоби със собствен отбор в САЩ, където ще пренасочи усилията си. Бившият футболист на „Валенсия“, „Барселона“ и „Атлетико“ (Мадрид) има изключително успешна кариера, през която спечели световната и европейската титли, Шампионската лига, Световното клубно първенство, по три пъти триумфира в първенството на Испания, Кралската купа и Суперкупата на страната. Кариерата на Вия започва като дете в родния му град Лангрео, а след това преминава през „Хихон“ и „Сарагоса“, за да се озове във „Валенсия“ през 2005 г., където печели място в националния отбор на Испания. През 2010 г. преминава в „Барселона“, където постига най-значимите си успехи на клубно ниво. През 2013 г. следва трансфер в „Атлетико“ (Мадрид) и също става шампион. След това напуска Европа, като играе за „Мелбърн Сити“ и „Ню Йорк Сити“, а от началото на годината е в Япония. С националния отбор на Испания Давид Вия е европейски шампион за 2008 г., световен шампион за 2010 г. Освен това е голмайстор №1 в историята на „червените фурии“, за които има 59 попадения.", "date": "2019.11.13", "title": "Рекордьорът Давид Вия слага край на бляскавата си кариера"}
{"url": "https://www.monitor.bg:443/bg/a/view/mercedes-i-honda-obmisljat-ottegljane-ot-2021-godina-180729", "text": "Оставането на отбора на \"Мерцедес\" във Формула 1 от 2021 година никак не е гарантирано, разкри спортният директор на немския тим Тото Волф. Слуховете, че немският концерн може да оттегли екипа си и да остане само доставчик на двигатели, не стихват вече седмици наред. В края на миналия месец бяха обявени правилата във Формула 1 за 2021 година, а \"Мерцедес\" е единият от двата тима, гласували против изпробването на квалификационните състезания с обърнати решетки. Освен това новият бос Ола Калениус не е голям фен на световния шампионат по автомобилизъм, но пък симпатизира на Формула Е и изглежда възможно германската компания да съсредоточи усилията си предимно върху електрическия шампионат, където разходите са много по-малки. \"Засега всичко сочи, че ще останем във Формула 1, но това не е даденост\", коментира Тото Волф и добави: \"В момента дискутираме новото споразумение \"Конкорд\". Освен това обсъждаме развитието на автомобилната индустрия и нейните ефекти върху спорта. Има два варианта. Единият е като \"Ферари\" да кажем, че правим серийни и състезателни автомобили и затова ще участваме във Формула 1 вечно. Но има и вариант да заявим, че в \"Мерцедес\" имаме много успешна серия, така че няма какво повече да доказваме и ще решим да правим нещо различно.\" Самият Волф ще пропусне Гран при на Бразилия и така за първи път от 2013 година насам няма да присъства на състезание от Формула 1. Причина е, че надпреварата е решена и австриецът може да обърне повече внимание на други дейности за обора. От другата страна \"Хонда\" също се приближава до крайното рещевие дали ще остане в надпреварата, обяви съветникът на \"Ред Бул\" д-р Хелмут Марко. И двата отбора на компанията са задвижвани от двигателя на \"Хонда\", а в последните кръгове представянето им значително се подобри. \"Те още не са решили. А пък двигателят по принцип е от голяма полза за една кола от Формула 1\", пошегува се Марко. Към момента още нито един производител не е подписал официално за 2021 година, когато влизат в сила новите правила и споразумението \"Конкорд\". \"Правилата вече са на масата, така че всеки може да си изчисли колко по-евтино ще излиза производството на двигателя. Ще има ограничения при разработването и някои от материалите. Смятам, че решението трябва да дойде до старта в Абу Даби\", коментира още Хелмут Марко, който определи предстоящите финансови промени като \"позитивни като цяло\".", "date": "2019.11.13", "title": "\"Мерцедес\" и \"Хонда\" обмислят оттегляне от 2021 година"}
{"url": "https://www.monitor.bg:443/bg/a/view/prijateli-se-zavryshtat-180717", "text": "Един от най-успешните ситкоми в телевизионната историята „Приятели“ ще получи така жадуваното от феновете продължение. В момента текат преговори с Дженифър Анистън, Кортни Кокс, Лиса Кудроу, Мат Лебланк, Матю Пери и Дейвид Шуимър, както и със създателите на култовия сериал Дейвид Крейн и Марта Кауфман. Според източник на сп. The Hollywood Reporter все още няма подписани договори, тъй като предстои да се напаснат професионалните ангажименти на шестимата актьори, добили световна популярност като Рейчъл, Моника, Фийби, Джоуи, Чандлър и Рос през 1994 г. Спекулира се, че не става въпрос за продължение на сериала, а за специално телевизионно събиране на звездите без предварително подготвен сценарий. Миналия месец те отново бяха заедно всички - на вечеря в дома на екранната Моника, за да вдигнат наздравици по случай 25 години от появата на продукцията на малкия екран. О, Боже, умряхме от смях“, разказа след това Дженифър Анистън в ток шоуто Хауърд Стърн. Звездата от „Жена назаем“ допълни, че на всички тях им липсват съвместната работа и героите, в които се превъплъщаваха. Що се отнася до събирането им и на екран, актрисата тогава каза:  Последната „медийна среща“ на актьорите се състоя през 2016-а година, но тогава Матю Пери не присъства нея. Актуалното събиране на „Приятели“ се подготвя за стрийминг платформата HBO Max, която още не е достъпна за потребителите. Услугата е под крилото на компанията WarnerMedia, която предполагаемо е заплатила 425 милиона долара, за да излъчва „Приятели“ през следващите пет години. Към момента сериалът е достъпен в платформата на Netflix, но договорът изтича в края на 2019-а. Очаква се HBO Max да тръгне през май 2020. От екипа обещават над 10 000 часа съдържание, като списъкът включва редица известни продукции – както класики от ранга на „Офисът“, „Сексът и градът“ и „Доктор Кой“, така и актуални хитове като „Малки сладки лъжкини“ и „Ривърдейл“. И, разбира се, за стрийминг платформата се крои предисторията на „Игра на тронове“ с името House Of The Dragon („Дом на дракона“). Зад сериала ще стоят писателят Джордж Р. Р. Мартин и Райън Кондал. Мигел Сапочник, режисирал епизоди на кървавата сага като \"Битката на копелетата\" и \"Дългата нощ\", ще се завърне зад камера.", "date": "2019.11.13", "title": "„Приятели“ се завръщат "}
{"url": "https://www.monitor.bg:443/bg/a/view/sydjat-syprug-ubil-lubovnika-na-jena-si-180720", "text": "Окръжната прокуратура в Добрич предаде на съд 54-годишния Иван Ж. за убийство на любовника на жена си, извършено в състояние на силно раздразнение, по особено мъчителен начин и с особена жестокост, съобщават от Апелативна прокуратура – Варна. Тежкото престъпление било предизвикано от убития Румен Р., който бил приятел на семейството. Въпреки приятелството между двамата мъже, от години Румен и съпругата на подсъдимия поддържали интимни отношения. На 31 октомври 2018 г. двамата си уговорили среща, за да правят секс. Румен взел съпругата на подсъдимия от автобусна спирка в Добрич и се отправили извън града, към вилната зона „Лозята“. По случайност Иван минавал в другото платно и видял, че жена му се качва в колата на семейния им приятел. Това му се видяло странно, усъмнил се, че двамата имат връзка, и решил да ги проследи. Открил прелюбодейците в автомобила на Румен в най-неподходящия момент. Отворил предната врата, видял нож, взел го и започнал да реже гумите на колата, за да не могат жена му и любовника й да избягат. Румен излязъл от колата, извадил от багажника бухалка и ударил Иван в главата, след това го ритал в слабините. Когато схватката приключила, Иван успял да издърпа сапа от ръцете на Румен, който влязъл в колата и се заключил. Съпругът започнал да чупи стъклата на колата. Жертвата успяла да избяга. Бил настигнат от Иван, който му нанесъл удари по тялото с юмруци и ритници. Виновната съпруга през цялото време стояла на задната седалка, чувала репликите, които двамата мъже си разменяли, молбите на Румен и изразеното съжаление за станалото. След това двамата съпрузи се качили в семейния автомобил и се прибрали, изоставяйки безпомощния любовник. Тялото на мъртвия Румен било намерено от случаен минувач на 19 ноември 2018 г., двадесет дни след престъплението. През това време брат му подал сигнал за изчезването му в полицията в Добрич. Назначените експертизи и действията по разследването  открили извършителя на убийството. Върху кора на дърво в местността „Лозята“ експертите открили кръв, чието ДНК принадлежи на подсъдимия Иван. Причина за смъртта на жертвата, според експертизата, е причинена гръдна и черепно-мозъчна травма. Умирайки, Румен е изпитал ужаса на случващото се с него. Множеството счупвания на ребрата са обусловили значителния интензитет на болката и страданията му за сравнително дълъг времеви период, затова убийството е с особена жестокост и по особено мъчителен начин.", "date": "2019.11.13", "title": "Съдят съпруг, убил любовника на жена си"}
{"url": "https://www.monitor.bg:443/bg/a/view/159-filma-protjagat-ryka-kym-dokumentalnija-oskar-180695", "text": "Общ брой от 159 документални заглавия ще се борят за номинация за предстоящите награди „Оскар“. Това съобщи Американската филмова академия, като уточни, че все още не всички от филмите са изпълнили условието да имат комерсиално разпространение по кината в Лос Анджелис и Ню Йорк в продължение на поне 7 дни. Това следва да се случи до края на 2019 г. Темите, разглеждани от потенциалните претенденти за „Оскар“-а за документална продукция, са разнообразни. Сред тях са стъпването на Луната през 1969 г. в лентата на Тод Дъглас Милър “Аполо 11“, живота и дейноста на сексуалния терапевт д-р Рут Уестхаймер „Попитай д-р Рут“ на Райън Уайт и мн. др. Футболната тематика също е на дневен ред със заглавието на Асиф Кападия „Диего Марадона“. Филмът „Павароти“ на Рон Хауърд, който ще можем да видим и на българска територия на фестивала „Киномания“ само след дни, също е сред претендентите. Номинациите за всички категории на наградите „Оскар“ ще станат ясни на 13 януари. Самата церемония по връчването на статуетките ще се проведе на 9 февруари.", "date": "2019.11.13", "title": "159 филма протягат ръка към документалния „Оскар“"}
{"url": "https://www.monitor.bg:443/bg/a/view/pernik-na-suho-po-12-chasa-borisov-razporedi-byrza-rabota-180723", "text": "По 12 часа без вода ще бъдат перничани, стана ясно след спешна среща между кмета на града и местното ВиК-дружество днес. „Вчера след встъпването ми в длъжност поисках информация от управителя на ВиК за това, защо се стигна до нуждата от воден режим в Перник. За съжаление не получих такава. Искането ми беше насочено към това да разберем, как се управляват водните обеми на язовир „Студена”, как се управлява водното дружество и защо, когато е светнала червената лампа не са предприети мерки. Намерих обаче информация от МОСВ, които са имали данни още в началото на годината, че влизаме в суха година”, казал след срещата кметът на Перник Станислав Владимиров, съобщиха от общината. Той заявил, че кризата, която е пред перничани, изисква да се търсят най-добрите варианти и алтернативи за водния режим. Владимиров добавил, че са начертани няколко точки, по които трябва да се търси съдействие от Министерски съвет. Той обявил още, че ще бъдат искани средства, които в спешен порядък да бъдат отпуснати от МОСВ за ремонт на пречиствателната станция, защото това ще намали загубите на питейна вода. „Нямаме друг вариант, освен да минем през воден режим, Колкото по-бързо влезем в такъв режим, колкото и да е болезнено това за всички нас, толкова по-бързо ще успеем да излезем от тази криза и имаме шанс да избегнем по-голяма катастрофа”, заявил Владимиров. Той обяснил още, че язовир „Долна Диканя” може да бъде временна алтернатива. „Имам уверение на специалисти, че в рамките на месец - месец и половина, ако качеството на водата позволява, той да бъде вързан с водопровода и чрез помпена станция водата да бъде пращана в пречиствателната станция в Студена. Разбрахме се с ръководството на ВиК и всички водохващания и варианти във Витоша да бъдат отново проверени и насочени към язовир „Студена”, а за някои от кварталите на Перник може да бъде намерена алтернатива. Вариантът, около който се обединихме е Това не е окончателен вариант. Ще видим какъв е разходът от язовира и спрямо него можем да се съберем отново”, обяснил Станислав Владимиров. Щяла да се търси търси и помощ от други ВиК дружества за допълнителни аварийни екипи, които да помагат с ремонтите в периода, в който няма да има вода, защото безбройните аварии на територията на общината били огромен проблем. по време на правителственото заседание, съобщиха междувременно от пресслужбата на кабинета. Премиерът е отбелязал, че по ситуацията в Перник е важно да се работи в координация с местните власти и е поискал министърът на регионалното развитие и благоустройството Петя Аврамова да разговаря с кмета на общината. Самата Аврамова пък е докладвала на заседанието на кабинета относно предприетото до момента от страна на ръководеното от нея ведомство. Тя е изтъкнала, че вече е сформирана работна група, която да направи анализ и да излезе с предложения за решения на въпроса. Борисов е разпоредил комисията да работи в по-съкратени срокове от първоначално заложените, за да може да има решение максимално бързо. „Благодаря на премиера, който ми се обади след заседанието на МС. Той е взел присърце проблема, който стои пред перничани и е разпоредил на министрите да имат много добър синхрон и координация с местната администрация”, обявил пък пернишкият кмет на Станислав Владимиров след срещата му с ВиК дружеството.", "date": "2019.11.13", "title": "Перник на сухо по 12 часа, Борисов разпореди бърза работа "}
{"url": "https://www.monitor.bg:443/bg/a/view/otkriha-tjaloto-na-izgubenata-turistka-v-rila-180705", "text": "Спасители от Благоевград са открили тялото на изчезналата преди четири дни туристка. Тя е открита предиобед в ниските части на южните склонове на Мальовишки дял – Белия улей от спасители при оглед на района, съобщиха от Българския червен кръст, цитиран от \"Фокус\".  Починалата туристка е дългогодишният журналист в БТА Лили Тодорова. „Любовта към планината отне живота на нашата бивша колежка Лили Тодорова. Дългогодишен журналист на БТА и бивш главен редактор на \"Вътрешна информация\", тя ще остане като един от най-ярките и колоритни образи, с огромно сърце, неподражаемо чувство за хумор и всеотдайност към работата и хората“, съобщиха от агенцията.  „След оттеглянето си от активната журналистическа дейност, тя не спря да се развива и да търси нови начини за развитие. Догодина й предстоеше да завърши докторантура в Богословския факултет, свързана с друга нейна страст - хоровото пеене и църковнославянската музика. Лили е и дългогодишен доброволец в стационара за наркомани и алкохолици в Суходол. В събота тя се отправи на поредния планински преход в любимата й Рила планина. Днес тялото й бе открито в района на Белия улей, до Рилския манастир, написаха от БТА.  64-годишната Лили Тодорова е предприела самостоятелен поход в планината в неделя сутринта. Тръгнала е от хижа „Мальовица”, след това обаче следите ѝ се губят. Четири дни планинските спасители я издирваха, а днес беше взето решение търсенето да бъде преустановено заради лошите метеорологични условия. Жената е починала от травмите си след падане, обясниха от БЧК.  Планинската спасителна служба при БЧК благодари на всички спасители, взели участие в акцията, както и на представителите на МВР и на Министерство на отбраната, които бяха в постоянна готовност да окажат необходимата помощ на екипите, работили на терен. От БЧК припомниха, че времето в планината не е подходящо за туризъм, а метеорологичните условия са много динамични. Преди да се отправите към планината, се информирайте за условията и добре преценете собствените си възможности и подготовка. Не подценявайте условията и не надценявайте собствените си възможности. Винаги носете със себе си зареден мобилен телефон, добавиха от БЧК. ", "date": "2019.11.13", "title": "Откриха тялото на изгубената туристка в Рила (ОБНОВЕНА)"}
{"url": "https://www.monitor.bg:443/bg/a/view/bajern-gotvi-senzacionno-zavryshtane-na-guardiola-180724", "text": "Сензационна новина разпространи авторитетното издание Bild, според което мениджърът на „Манчестър Сити“ Пеп Гуардиола се подготвя за завръщане в „Байерн“ (Мюнхен). Според спекулациите, испанецът оглавява списъка с вероятните наследници на уволнения Нико Ковач, като в него влизат още имена като Томас Тухел и Ерик тен Хаг. Договорът на Гуардиола с „Манчестър Сити“ изтича през 2021 година, но от щаба на германския гранд вярват, че ще успеят да убедят специалиста да се върне на „Алианц Арена” четири години, след като напусна Бавария. Само преди няколко месеца Пеп Гуардиола е посетил тренировъчната база на „Байерн“, където се е срещнал с част от директорите на клуба, твърди още Bild. Сериозен плюс за „Байерн“ е и фактът, че семейството на испанския специалист не харесва особено живота в Манчестър и Англия като цяло. Именно поради тази причина Гуардиола все още притежава апартамент в центъра на Мюнхен и не възнамерява да го продава с идеята той да бъде ползван от фамилията за в бъдеще. От Bild припомнят също и репликата на Гуардиола, когато той напусна „Байерн“: „Ще се върна в Германия отново – може би като треньор…”", "date": "2019.11.13", "title": "„Байерн“ готви сензационно завръщане на Гуардиола"}
{"url": "https://www.monitor.bg:443/bg/a/view/vas-otmeni-globata-na-muzikautor-pokraj-spora-s-bnr-180688", "text": "Върховният административен съд окончателно отмени наложената глоба от страна на Комисията за защита на конкуренцията на сдружението за колективно управление на авторски права Музикаутор. Решението е от 7 ноември т.г. и потвърждава предишно произнасяне на съда във връзка със санкцията, която организацията трябваше да заплати покрай скандала с Българското национално радио. Въпросната глоба бе наложена през месец април 2018 г. и бе в размер на 56 678 лв. До нея се стигна, след като Музикаутор и БНР не успяха да се договорят за стойността, която радиото следва да заплаща за авторите на музиката, звучаща в ефира му. „Допреди три години БНР заплащаше едва 1% от субсидията си за музикално съдържание, което съставляваше над 50% от неговата програма. Със сключения договор от юни 2017 г. възнагражденията за използването на авторския труд нараснаха до по-справедливи нива“, гласи равносметката на сдружението към днешна дата. Припомняме, че в рамките на няколко месеца през 2017 г. в ефира на БНР звучаха единствено класическа музика, джаз и автентичен фолклор. Причината бе невъзможността на двете страни да постигнат споразумение относно тарифата, по която радиото да заплаща за излъчваните песни от репертоара на Музикаутор. Двете страни постигнаха споразумение през месец юни 2017 г.", "date": "2019.11.13", "title": "ВАС отмени глобата на Музикаутор покрай спора с БНР"}
{"url": "https://www.monitor.bg:443/bg/a/view/rentata-samo-v-pari-180691", "text": "Размерът на рентното плащане се договаря единствено и само в пари. Това е едно от изискванията в проекта за бъдещия Закон за земеделските земи, подготвен от Министерството на земеделието. Авторите на проекта предвиждат, че след като рентата е уговорена в пари, изплащането й може да стане и в натура със земеделски продукти, или смесено – в пари и в продукция, съобщава Агри.бг. Рентата трябва да се плаща на собственика всяка година, ако в договора за ползване на земеделската земя не е предвидено това да става по-често. Сумата е дължима от арендатора в първия ден след изтичането на съответната стопанска година. Вземането за рентно плащане се погасява с изтичането на 10-годишен давностен срок, предвижда законът.   Когато договорът за ползване на земеделска земя е сключен между фирми, давностният срок е значително по-кратък – 3 години. Подписите под договорите за ползване на земеделски земи ще трябва да бъдат нотариално заверени. Таксата за това удостоверяване е фиксирана в проекта на 10 лв. - независимо от материалния интерес или изразходваното време. Максималният срок на действие на договор за ползване на земеделски земи е определен на 10 години, като само за трайните насаждения може да бъде до 30-годишен. Със закона най-накрая ще се реши и проблема с комасацията и комасирането на имотите. Според проектозакона собствениците на земеделски имоти могат да ги уедряват чрез одобрени от министъра на земеделието планове за уедряване. Планът за уедряване може да включва изграждане на съоръжения за напояване или предпазване от вредното въздействие на водите, за борба с ерозията на почвите или други устройствени нужди, свързани с ползване на земеделските земи по предназначение и опазване на околната среда. Собствеността върху уедрените поземлени имоти се придобива от влизане в сила на решението на общинската служба по земеделие, което, придружено със скица, удостоверява правото на собственост и има силата на нотариален акт. Договорите за наем или за аренда на имоти, включени в плана за уедряване, се прекратяват с влизане в сила на решението за уедрените имоти след изтичане на съответната стопанска година, освен когато със споразумението за уедряване е уговорено друго.", "date": "2019.11.13", "title": "Рентата само в пари"}
{"url": "https://www.monitor.bg:443/bg/a/view/dkc-sofijamed-s-centrove-za-syrdechna-nedostatychnost-i-hipertonija-180702", "text": "Два нови модерни центъра за изследване, продължително наблюдение и лечение на пациенти със сърдечна недостатъчност и хипертония вече функционират на територията на диагностично- консултативен център „Софиямед”. В тях работят специалистите от Клиниката по кардиология и инвазивна кардиология към болница „Софиямед“ и ще предложат възможност на пациентите за персонализиран подход при диагностиката, лечението и наблюдението на тези заболявания. „Подобни извънболнични центрове съществуват в много европейски и американски лечебни заведения, у нас тепърва трябва да се развиват. Мотивацията ни за създаването им е подобряване на грижата за болните със сърдечна недостатъчност, което започва с точната диагноза, минава през избора на оптималния за пациента терапевтичен план и продължава с обучение и наблюдение на пациента. Оптималното лечение на хипертонията пък е предпоставка за намаляване на цялостния сърдечно съдов риск“, коментира д-р Валентин Кръстев, който ръководи Центъра за сърдечна недостатъчност. Отчитайки грижите за болните със сърдечна недостатъчност в България, които са над 120 000 души, кардиолозите в извънболничния център за сърдечна недостатъчност на „Софиямед“ чрез прилагане на модерните постижения в тази област, ще целят удължаване живота на болните, подобряване на качеството му, повишаване на  мотивацията им да се придържат към подходящия за тях режим и лечение, както и  намаляване риска от декомпенсации на заболяването, водещи до чести хоспитализации.  Центърът за пациенти със сърдечна недостатъчност функционира чрез абонамент и предлага лечение по система от 1 от 4 възможни нива съобразно тежестта на заболяването. Така при първия консултативен преглед, на пациента се определя коя степен на тежест има заболяването и му се изготвя персонализиран план за диагностика и лечение, включващ брой и дати за консултации със специалисти, лабораторни и образни изследвания на всеки етап от провеждане, както на лечението, така и на последващия му контрол. В Центъра за хипертония специалистите ще избират най-подходящата за пациентите с тази диагноза медикаментозна терапия и ще ги обучават как да се справят с екстремните стойности на кръвното налягане, така както диабетикът може да контролира своя диабет. Основната цел на центъра е минимизирането на риска от последващи хипертонични кризи, подобряване на качеството на живот на пациентите чрез контрол на заболяването и другите рискови фактори. „Ранното диагностициране, адекватното лечение и придържане към терапията, периодичният контрол на промените в сърцето и другите рискови органи, намаляват вероятността хипертоникът да пострада от някое от заболяванията, за които артериалната хипертония повишава риска: остър миокарден инфаркт и други форми на исхемична болест на сърцето, сърдечна недостатъчност, исхемичен и хеморагичен инсулт, бъбречна недостатъчност и др.“, коментира д-р Милена Пехливанова, ръководител на Центъра за хипертония. Центърът функционира чрез годишен абонамент за 1 от 2 възможни нива, съобразно тежестта на хипертонията. Кардиолозите от двата центъра ще отговарят на въпросите на пациентите за възможностите за включване в абонаментните програми и други кардиологични болести на своята Фейсбук- страница: Кардиолозите от Софиямед. Повече информация за услугите в двата центъра пациентите могат да получат на телефон: 0895 555 424", "date": "2019.11.13", "title": "ДКЦ „Софиямед” с центрове за сърдечна недостатъчност и хипертония"}
{"url": "https://www.monitor.bg:443/bg/a/view/objaviha-marija-gabriel-za-edna-ot-naj-vlijatelnite-v-kibersigurnostta-180707", "text": "Българският еврокомисар за цифровата икономика и общество Мария Габриел е обявена от водещото европейско списание за киберсигурност SC Media UK за една от 50-те най-влиятелни жени в Европа за 2019 г. в областта на киберсигурността, съобщи Отдел \"Преса и медии\" в Представителство на ЕК в България.  Списанието е утвърдено в европейската медийна индустрия, предоставяйки информационни ресурси за специалисти по киберсигурност, които се нуждаят от знания относно стратегиите, най-добрите практики за защита на данните, правителствените разпоредби и съвременните технологии за IT сигурност. С годишните си класации списанието признава постиженията на личности, допринесли с работата си за подобряване на сигурността на информацията. \"Киберсигурността е тема, която в днешната цифрова ера засяга всеки един от нас. За две години постигнахме много. Вече имаме европейска стратегия за киберсигурност, имаме по-силна европейска агенция за киберсигурност, както и първата рамка за сертифициране на продукти и услуги. Мрежата от центрове за компетентност в държавите членки и европейски център за киберсигурност, който предстои да създадем, също са ключови елементи на стратегията. През януари стартирах и кампания за повече жени в сектора на киберсигурността. Затова приемам включването ми в тази престижна класация като признание за свършеното, но и като отговорност да надграждаме. А жените имат талант, знания и експертен опит, чрез които могат да допринесат много за европейската киберсигурност, ако им се даде шанс\", коментира българският еврокомисар Мария Габриел.", "date": "2019.11.13", "title": "Обявиха Мария Габриел за една от най-влиятелните в киберсигурността"}
{"url": "https://www.monitor.bg:443/bg/a/view/ursula-promenja-zadachite-v-novata-evropejska-komisija-180711", "text": "Групата на социалистите в Европейския парламент съобщи, че са постигнати отстъпки по исканията за промяна на наименованието и разпределението на задачите в новата Европейска комисия, предаде БТА. Новоизбраният председател на ЕК Урсула фон дер Лайен е приела да промени названието на отговорностите на бъдещия гръцки еврокомисар Маргаритис Схинас. Той ще отговаря не за \"защитата\", а за \"опазването\" на европейския начин на живот. Еврокомисарят от Люксембург Никола Шмит (Партия на европейските социалисти, ПЕС) ще получи разширени правомощия и ще отговаря не само за заетостта, а и за социалните права. Въвежда се незначителна промяна в наименованието на отговорностите на литовския еврокомисар за околната среда Виргиниюс Синкявичюс. Италианският комисар Паоло Джентилони (ПЕС) ще получи правото да съгласува всички действия на останалите си колеги в ЕК по изпълнението на целите на ООН за развитие. За да бъде справедлив, икономическият преход трябва да бъде наблюдаван не само чрез ръста на макроикономическо равнище, а и с отчитането на личното благосъстояние и усилията за опазване на околната среда, пояснява председателят на групата на социалистите в ЕП Ираче Гарсия. Говорител на Фон дер Лайен заяви, че винаги са възможни уточнения в отговорностите на еврокомисарите. Той добави, че Фон дер Лайен все още се надява новата комисия да успее да встъпи в длъжност на 1 декември. Фон дер Лайен е уверена, че след насрочените за четвъртък изслушвания пред ЕП, новите кандидати за еврокомисари от Унгария, Румъния и Франция ще получат подкрепа. Досега няма отговор на нито едно от двете писма на Фон дер Лайен до Лондон с искане за изпращане на британски кандидат за еврокомисар, уточни говорителят.", "date": "2019.11.13", "title": "Урсула променя задачите в новата Европейска комисия"}
{"url": "https://www.monitor.bg:443/bg/a/view/robi-uiljams-ne-polzvam-mobilen-telefon-ot-2006-g-180689", "text": "Британската суперзвезда Роби Уилямс заяви, че не използва мобилен телефон от много дълго време. \"Не съм имал мобилен телефон от 2006 година. Отървах се от телефона, защото не го харесвам”, категоричен е певецът. Изпълнителят на Party Like A Russianи не е единствената знаменитост, която се отказа от мобилните телефони. През 2016-а Елтън Джон заяви, че няма мобилен телефон и се оплака от широко разпространеното им приложение: Режисьорът Вернер Херцог пък сподели, че не обича да поддържа връзка 24 часа на ден и знае, че винаги може да бъде проследен от хакери или враждебно правителство.", "date": "2019.11.13", "title": "Роби Уилямс: Не ползвам мобилен телефон от 2006 г."}
{"url": "https://www.monitor.bg:443/bg/a/view/kulturnijat-elit-na-bylgarija-izprati-pavel-vasev-snimki-180709", "text": "Арт елитът на България се събра вчера в Народния театър, за да изпрати в последния му път Павел Васев, който бе директор на първата ни трупа от 2009 до 2015 г. Бившите министри на културата Вежди Рашидов и Владо Пенев, директори и зам.-директори на театри – актьорите Ириней Константинов, Влади Люцканов, Мирослав Пашов, Васил Банов, шефът на САБ Христо Мутафчиев, топрежисьорите Теди Москов и Явор Гърдев, кинаджиите Виктор Божинов, Ивайло Знеполски, Димитър Дерелиев, скулпторът Георги Чапкънов, воден под ръка от Агент Тенев, поп иконата Йорданка Христова бяха сред първите, дошли да сведат глава пред своя колега и за мнозина от тях – близък приятел. Сред плътните редици натъжени граждани се открояваха известни актьори, които едва сдържаха сълзите си, запазили отлични спомени от работата си с Васев – Стоян Алексиев, Деян Донков, Антон Радичев, Георги Мамалев, Илка Зафирова и десетки други. „Ще го запомня като блага, добра физиономия и човек, който много ми е помагал. В негово лице губим човек, който разбираше от от структурата, химическия и физическия състав на организма, наречен театър”, сподели Теди Москов. Актьорът Ириней Константинов си спомни за снимките на филма “Моби Дик”, откъдето започнало тяхното приятелство. „Следваше кинорежисура в Белград. Беше тъжен, майка му беше починала току-що при катастрофа. Когато бяхме студенти в сесия, зимата, той идваше с едно „Ауди“, взимаше ме и карахме като луди по пътя за Боровец, докато в един момент щяхме да се пребием“, разказа той пред БГНЕС, допълвайки, че Васев е бил добър управленец. Владимир Пенев пък определи директора на Българския културен институт в Москва (длъжността, която Васев последно заемаше) като ренесансова личност – надпартийна, надзлободневна, надбанална... След пенсионирането си от Народния Павел Васев бе временно изпълнителен директор на Националния филмов център. По образование режисьор, той е носител на национални и международни награди за документално кино. Отличен е и с орден \"Кирил и Методий\" - първа степен. Здравословното състояние на Павел Васев се влоши в началото на годината, когато претърпя няколко инсулта в Москва. През май бе върнат в България с правителствения Фалкон в състояние на будна кома и бе поет от екип на \"Пирогов\".", "date": "2019.11.13", "title": "Културният елит на България изпрати Павел Васев (СНИМКИ)"}
{"url": "https://www.monitor.bg:443/bg/a/view/kak-ostarjavat-razlichnite-zodii-180683", "text": "Човек и добре да живее рано или късно остарява. Това води до затруднения в комуникацията, отклонения на личността или помъдрява. Вижте как зодиите преживяват сребърните жички в косите ... По принцип Овните са прекалено заети, за да мислят за възрастта си. Мъжете Овни не остаряват, само стават по-съвършени с годините. А жените стареят до време – докъм 35-ата си година. След това не мърдат от тази възраст поне още 10-15 г., когато в крайна сметка се решават да навършат 39. В много редки случаи, когато Овенът е природно интелигентен и ерудиран, съумява да приеме, че животът си има естествен и необратим ход. Но не и да се примири с това. Телците остаряват естествено и без много суетене. Носят годините си с достойнство, но има защо – те не се сбръчкват, те се патинират. Стават като добре огладени от водата гондоли, които се носят грациозно към залеза. Макар че според някои такива широки гондоли няма. За Телците се твърди, че с напредването на възрастта напредват и по скалата на кантара. В основата на този слух е пословичната любов на Телците към вкусната храна. С годините стават непоносимо твърдоглави. На всеки десет Близнаци един не успява да доживее до дълбока старост и да разказват как е. Бил е убит от някой нервак – вероятно Дева, която не е издържала на безкрайното им бърборене. Близнаците остаряват неусетно, да не кажем направо незабележимо. Като правило представителите на този знак младеят. Макар че действително улягат с възрастта, те няма как да се променят коренно. Затова и на преклонна възраст Близнаците са интересна и приятна компания. Раците ще прибегнат до всевъзможни средства за възвръщане и съхраняване на младостта. Мъжете може да започнат да се боядисват, да си присаждат коса или да носят тупе. Жените не биха се поколебали да изпробват инжекции с хиалуронова киселина, кислород под налягане, лазерен или карбонов пилинг и всякакви други средства за мъчение. И жените, и мъжете, родени под този знак, са суетни и се стараят да поддържат ако не красива, то поне приемлива фасада, независимо на колко години са. Макар че рядко се случва да младеят за годините си, представителите на този знак не стареят – те узряват. Жената Лъв става матрона, мъжът – патриарх. На Лъвиците разбира се им е по-трудно да приемат настъпването на третата възраст, и това е нормално. Липсват им най-вече възхищението и вниманието, което са предизвиквали с красотата си в младежките години. Въпреки това успяват да приемат философски напредналата възраст, особено ако са в добро социално и финансово положение Защо не си ги питате сами, ако ви стиска? В общи линии Девите не остаряват. Умеят да се шегуват с годинките, но всеки ваш намек, че вече не са така млади, красиви и дръзновени, ще ви струва скъпо. Те толкова се ужасяват от възрастта, че отрано вземат мерки. Затова и изглеждат доста по-добре от повечето си връстници. За съжаление с възрастта характерът им се обостря и се превръщат в типичната зла възрастна роднина, която тормози цялата рода и накрая надживява всички. Везните стареят кокетно. От една страна, защото кокетират с възрастта си, от друга страна – понеже са си кокетки и не биха искали някой да ги смята за стари. Истината е, че старостта ги отвращава. Страхът, че може да са непривлекателни, ги подтиква да предприемат всякакви мерки. В това число и пластични операции. Заради усилията, които полагат в борбата с бръчките, побелелите коси и увисналите кожи, повечето Везни наистина младеят и хубавеят дори и в напреднала възраст. Виждали ли сте 25-годишен Скорпион да крие годините си, понеже е “много стар”? Страхът от старостта им е вроден и се проявява още в младенческа възраст. Докато другите бебета гукат и си играят с пръстите на краката, малките Скорпиончета трескаво разсъждават как да накарат майка си да им купи крем против бръчки, след като още не говорят. С настъпването на истинската старост те бързо се примиряват с бръчките и се концентрират върху хипохондрията си. За някои може би звучи невъзможно, но с напредването на времето Стрелците не стават по-разумни, напротив – вдетиняват се още повече. Така след като прехвърлят на попрището жизнено средата, годините им започват да намаляват и към зряла пенсионна възраст вече са същински пубери. Те се носят в младежко облекло, общуват с по-млади от тях хора. Всъщност цялата тази промяна на обратно се извършва само в главите им. Телата им си стареят като на всички останали. Не се страхуват особено от настъпването на старостта. Подобно на Стрелците, Козирозите също се подмладяват с възрастта. Като деца са сериозни малки деденца и бабички. През пубертета преминават решително и мъдро, въоръжени с акъла на зрели хора. След 40-ата си година стават жадни за живот и безотговорни като тийнейджъри. От 55 нагоре от тях може да се очакват всякакви лудории. Нещо като „Старчетата разбойници“ на Бети Уайт. Опа! Тя също била Козирог. Те са добре облечени, добре гримирани, фризирани и отлично смазани машини. С възрастта вниманието, което отделят на външния си вид, не намалява, напротив – задълбочава се. Водолеите са наясно, че рано или късно всеки остарява. Това, което ги притеснява, е, че те също са включени в категорията „всеки“. Очевидно е по погрешка, но как да оправят този проблем? Докато работят по въпроса, не ги безпокойте с намеци, че са възрастни или дори зрели. Говорете за тях като за вечнозелени дървета. Стара Риба виждали ли сте? Те само стават по-големи. И още по-големи. И люспите им стават по-раздърпани. Но чак пък стари… Мерете си думите! Рибите от ранно детство не са наясно на кой свят се намират, така че и деменцията не им личи. Няма как да се разпознае остарялата Риба. Тя може да е елегантна възрастна дама с капела и перли или пък бойно бабе с бермуди. Многото разочарования може да ги подтикнат към злоупотреба с алкохол или други субстанции.", "date": "2019.11.13", "title": "Как остаряват различните зодии "}
{"url": "https://www.monitor.bg:443/bg/a/view/real-zadeli-400-mln-evro-za-mbape-180710", "text": "„Реал“ (Мадрид) е готов да разбие на пух и прах всички трансферни рекорди за звездата на ПСЖ Килиан Мбапе. Според информация на \"Льо Паризиен\", цитирана от Calciomercato, ръководството на мадридчани е готово да предложи колосалните 400 милиона евро за трансфера на 20-годишния играч, считан за бъдещата голяма звезда на световния футбол. ПСЖ няма ресурс да предложи нов договор на Мбапе, твърди пък \"Екип\". Сумата ще е рекорд, който ще превиши драматично дадените 222 милиона евро от ПСЖ на „Барселона“ за бразилеца Неймар. Договорът на Мбапе изтича през лятото на 2020 година. От френския клуб признават, че нямат ресурс да задържат Мбапе, който също не проявявал интерес да остане. Мадридчани се опитаха да привлекат голаджията през лятото, като в сделката бяха включени и редица играчи, сред които и Гарет Бейл, но до трансфер не се стигна. В крайна сметка на \"Бернабеу\" пристигнаха Еден Азар и Лука Йович. В посока Париж сега се очаква да поеме 19-годишният бразилец от „Реал“ Винисиус, който не успява да се наложи в състава на \"белия балет\". Възможно е ПСЖ да реинвестира част от сумата и за привличане на един измежду Антоан Гризман и Усман Дембеле от „Барселона“.", "date": "2019.11.13", "title": "„Реал“ задели 400 млн. евро за Мбапе"}
{"url": "https://www.monitor.bg:443/bg/a/view/citroen-c5-aircross-stana-hibrid-i-trygna-bezshumno-v-grada-180674", "text": "Френската компания Citroen превърна своя най-голям SUV - C5 Aircross в хибрид, който се зарежда в електрическата мрежа. Новият високопроходим модел може да бъде изцяло електрически автомобил в ежедневието и превозно средство с бензинов двигател, с което да се отправите на далечно пътешествие и дори високо в планината. Новият Citroen C5 Aircross Hybrid предлага по-добра мобилност и практичност при ползване, благодарение на удоволствието от управлението в електрически режим, идеален за ежедневните маршрути, с автономен пробег от 50 км, осигуряващ лесен достъп до труднодостъпните градски зони в съчетание със свободата да преминете към използването на двигателя с вътрешно горене във всеки един момент, за по-дългите маршрути. С емисии на CO2 от 39 г/км и разход на гориво от 1,7 л/100 км в цикъла WLTP, новият C5 Aircross Hybrid съчетава технологии и конкурентно ниски разходи при ползване. Новият хибриден SUV изминава ежедневните маршрути без вибрации, предлага висок комфорт на борда чрез подсилената изолация на акустичните предни многопластови стъкла, както и благодарение на окачването с прогресивни хидравлични възглавници и комфортните седалки, като по този начин създава типичното за класическите автомобили Citroen усещане за летящо килимче. Новият Citroen C5 Aircross Hybrid предлага високи динамични показатели за върховно удоволствие от управлението в електрически режим със значителен въртящ момент от 320 Нм, който е наличен веднага. При ускорение се мобилизира цялата системна мощност от 225 к.с., която се предава на предната ос чрез 8-степенна автоматична скоростна кутия. Времето за зареждане на батерията е ускорено и се осъществява за по-малко от 2 часа със зарядна станция Wall Box 32A с допълнително зарядно устройство от 7,4 кВт. В класически домашен контакт батерията се презарежда за една нощ, като интервалите варират между 4 часа от контакт 14A със серийно зарядно устройство 3,7 кВт и до 7 часа от стандартен домашен контакт 8A. Програмирането на зареждането се осъществява през сензорния екран в купето или през приложението My Citroen. Интериорът на новия презареждащ се хибрид Citroen C5 Aircross Hybrid е семпъл и уютен, създаден да улесни ежедневието. В салона има интуитивен 12,3-инчов цифров екран, който предоставя на водача информация относно свързаните с хибридната система елементи, като уред за измерване на мощността, уреди за отчитане на гориво и електрически параметри, автономиите в електрически режим и в режим на използване на бензиновия двигател, диаграмата на енергийните потоци. Благодарение на интелигентното разположение на батерията за високо напрежение под задните седалки, новият Citroen C5 Aircross Hybrid разполага с три плъзгащи се накланящи се и сгъваеми индивидуални задни седалки с еднаква широчина, както и обем на багажника, който варира от 460 литра до рекордните в класа 600 литра. Когато автомобилът се зарежда, на екрана се показва оставащото време до пълното зареждане в часове и минути, натрупаната електрическа автономия в км, степента на зареденост на батерията в проценти и скоростта на зареждане на батерията в км/ч. Първите доставки на новия Citroen C5 Aircross Hybrid са предвидени за края на първото полугодие на 2020 г. В Европа новият SUV ще бъде насочен към клиентите от средния ценови клас, като цените ще започват от 39 950 евро.", "date": "2019.11.13", "title": "Citroen C5 Aircross стана хибрид и тръгна безшумно в града"}
{"url": "https://www.monitor.bg:443/bg/a/view/37-st-otstypka-za-lityr-gaziol-180686", "text": "Отстъпката от акциза за литър закупен газьол ще бъде в размер на 0,37 лв. за настоящата година. Плащанията може да очаквате на 20 ноември. Това съобщи изп. директор на Държавен фонд ”Земеделие” Васил Грудев, цитиран от Агри.бг. Дейности Субсидията за газьола се изплаща за използван за механизирани дейности в първичното селскостопанско производство през 2018. Плащанията, които ще постъпят към фермерите от датата 20 ноември до края на 2019 година, ще бъдат близо 73 млн. лева. Останалата част от средствата, която е около 11 млн. лева, ще бъде изплатена в началото на следващата година. Животновъдни схеми Грудев припомни, че в първата десетдневка на месец декември ще бъдат изплатени всички животновъдни схеми по обвързана подкрепа. А след това предстои да бъдат пуснати и големите плащания по СЕПП и необлагодетелствани райони.", "date": "2019.11.13", "title": "37 ст. отстъпка за литър газьол"}
{"url": "https://www.monitor.bg:443/bg/a/view/merkel-iska-evropa-da-si-vyrne-kontrola-nad-tehnologiite-180708", "text": "Канцлерът на Германия Ангела Меркел призова Европа да поеме контрол над данните на технологичните компании от Силициевата долина, пише \"Файненшъл таймс\". Вестникът отбелязва, че това подчертава готовността на ЕС да оспори американската доминация в дигиталната икономика. Германският канцлер заяви, че ЕС трябва да претендира за \"дигитален суверенитет\" чрез разработване на свои платформи за управление на данни и намаляване на зависимостта си от базирани в САЩ облачни услуги, управлявани от Amazon, Microsoft и Google. \"Толкова много компании прехвърлят цялата си информация към американски фирми\", обяви Меркел пред германски бизнес лидери. Според нея това може да доведе до зависимост. В европейските столици има безпокойство, че ЕС може да бъде отслабен от пазарната доминация на големите американски технологични компании, особено в бизнеса за съхранение, обработка и анализ на данни. Само преди две седмици Берлин разкри планове за създаване на европейски облак, наречен Gaia-X, който е описван като конкурентна и сигурна инфраструктура за данни в Европа.", "date": "2019.11.13", "title": "Меркел иска Европа да си върне контрола над технологиите"}
{"url": "https://www.monitor.bg:443/bg/a/view/germanija-shte-ni-pomaga-v-zemedelskite-ekopraktiki-180682", "text": "Откриването на зелени практики е приоритет № 1 за България и Германия. Това стана ясно по време на срещата между заместник-министъра на земеделието Вергиния Кръстева и президента на Асоциацията на германските фермери Йоахим Руквид, съобщиха от МЗХГ. „Новите зелени изисквания не трябва да създават затруднения за фермерите, за да са атрактивни за прилагане“, категорични бяха и двамата. Следващата среща на заместник – министъра беше с президента на Селскостопанската камара на Долна Саксония Герхард Шветйе. „България и Германия имат много допирни точки в областта на земеделието и бихме взаимствали много добри практики“, коментира Кръстева. В края на срещата Шветйе разкри, че Германия е готова за съвместна работа и запозна своята събеседничка със структурата и и функциите на Земеделската камара на страната си. Досега зелените директни плащания се включваха в условността за получаване на директни плащания и се очаква, че новите зелени изисквания ще подобрят сегашното ниво. Предложеният от ЕК регламент гласи, че държавите членки задължително трябва да въведат екологични практики, но за земеделците те остават по желание.", "date": "2019.11.13", "title": "Германия ще ни помага в земеделските екопрактики"}
{"url": "https://www.monitor.bg:443/bg/a/view/syd-otmeni-globa-za-prodajba-na-mljako-na-ulicata-180687", "text": "300 лв. административна глоба е наложена на старозагорка, която била забелязана да продава бутилка с домашно прясно мляко на улицата. Глобата е била наложена 10 май т.г., след като в рамките на 3 дни преди датата, когато общинските служители „хванали в крачка” търговката, те получавали многократни телефонни обаждания от свидетел на деянията й. На 10 май униформените служители успели да видят как жената слиза от лек автомобил, провежда кратък разговор с живееща в близост купувачка и й подава 2-литрова пластмасова бутилка с бяла течност вътре. Служителите не са присъствали на разговора и не са видели дали „търговката” получава някакви пари от купувачката. Оказало се, че автомобилът, който е ползвала за придвижване, е собственост на съпруга, регистриран като земеделски производител. В крайна сметка глобата е била наложена на основание местна наредба, забраняваща този вид амбулантна търговия. Шест месеца по-късно състав на Старозагорския районен съд отменя наказателното постановление с аргумента, че търговията с хранителни продукти на улицата наистина може да се окаже опасна за здравето на купувача, но размерът на глобата е несъразмерен на евентуалните вредни последици. В решението си от 6 ноември съдът отбелязва, че законът дава възможност вместо парична санкция при първо подобно провинение на виновния да бъде направена забележка.", "date": "2019.11.13", "title": "Съд отмени глоба за продажба на мляко на улицата"}
{"url": "https://www.monitor.bg:443/bg/a/view/sled-burnata-reakcija-na-fenovete-sonik-se-zavryshta-podobren-video-180681", "text": "Любимият на вече няколко поколения деца син таралеж Соник се завръща с подобрена визия в трейлъра на игралния филм, режисиран от Джеф Фоулър. До това се стигна, след като фенове реагираха отрицателно на първите излъчени кадри от „Соник: Филмът“ преди повече от пет месеца. Подигравките, свързани с персонажа, накара продуцентите да отложат премиерата, а екипът по визуалните ефекти на заглавието прекара дни в създаването на нов облик за животното със зашеметяваща бързина. Днес, когато трейлърът е наличен с преработената визия на Соник, почитателите на героя са вече доволни. Част от промените са сближаването и уголемяването на очите му, включването на белите ръкавици към „тоалета“ на таралежа и наличието на по-малко зъби. Въпреки че първоначално „Соник: Филмът“ трябваше да излезе на голям екран на 8 ноември тази година, премиерата беше отменена и сега ще се проведе навръх Свети Валентин – 14 февруари.", "date": "2019.11.13", "title": "След бурната реакция на феновете: Соник се завръща подобрен (ВИДЕО)"}
{"url": "https://www.monitor.bg:443/bg/a/view/otkriha-pesticidi-v-biohrani-180690", "text": "  Наличие на пестициди са открити в биорапица, резене и кориандър. Те са установени с проби, взети от Българската агенция по безопасност на храните. Това стана ясно от думите на зам. ресорния министър по земеделие Чавдар Маринов. Той обяви скандалните резултати по време на форум на Българската асоциация на биопроизводителите в България, провел се по време на традиционния Фестивал на храните в Интер Експо център в София. Пробите са взети в резултат на извънредните проверки върху биопроизводителите, които са разпоредени от Министерството на земеделието. Риск анализ показал, че при 70 процента от полетата с рапица, кориандър и резене продукцията е далеч от всякакво биопроизводство. Според зам.-министър Чавдар Маринов данните на агенцията по храните са показали отклонения от нормите за растителната защита дори за конвенционално отглежданите зърнени култури. Към този момент Министерство на земеделието е в очакване на процедурата по обжалване, която правят сертифициращите фирми на резултатите от БАБХ. Това пък каза шефът на новосъздадената дирекция „Биоземеделие” Слави Кралев. Стана ясно, че някои от сертифициращите фирми, които са и контролният орган на биоземеделците, са взели също проби от продукцията на клиентите си. Те показвали резултати, различни от тези на БАБХ в полза на биопроизводителите. Според зам.-министър Чавдар Маринов обаче 11 от тези резултати на БАБХ са безспорни и категорични за наличие на непозволени вещества. В момента, в който държавата докаже правотата си, ние ще предявим претенции към сертифициращите фирми, които не са осъществили нужния контрол, допълни той. Проверките са осъществени след сигнали на реално действащи биофермери. Това стана след огромен скандал преди две години, когато документално разследване на Веселина Ралчева, член на УС на БАБ показа, че фалшиви биофермери буквално са изпомпали половината от мярката по ПРСР за биопроизводители. Тогава тя доказа, че повечето от тези, които са усвоили законно средствата, нямат нито сайтове за продажба, нито пък продукция, въпреки че имат сертификати за био. Към днешна дата става дума за 50 млн. евро, които вероятно са погълнати от фирми и фалшиви биопроизводители. Като повечето от тях са в сферата на биозърнопроизводството на книга. След като бе създаден регистър по настояване на биоземеделците към МЗХГ, се оказа, че повечето от първите двадесет фирми по усвояване на биосредства не са посочили нито грам произведена биопродукция. Не са посмели, защото явно нямат никаква продажба на био, а като конвенционална, а е напълно възможно и нищо да не са произвели. Това коментира Албена Симеонова, председател на БАБ. Ще връщат парите, които са взели, ако не докажат наличие на продукция в края на петгодишния период. За това предупреди Христо Вълов, експерт от ДФЗ по време на форума. Той заяви, че това е реална възможност, ако биопроизводителите не покажат документи, че имат производство. Според Албена Симеонова 50 млн. евро, които БАБ подозира, че просто са източени, са 30% от общия бюджет от мярката за биопроизводителите. Германската верига „Метро” е поискала среща с наши биоградинари и овощари по време на световното изложение за храни в Берлин „Зелената седмица”. Това съобщи Георги Гърневски, който отговаря в българския клон на веригата за българските плодове и зеленчуци по време на форума на БАБ. Той каза, че това е голям пробив по отношение на биопроизводството в България, но също и за българските фермери. Според търговеца ще успеем да влезем на пазара на голямата верига, което означава, че ще успеят да осигурят пазар на биологични храни на Балканите. Гърневски каза, че тази есен за първи път в българския клон на „Метро” са се продавали български биолук, тиквички и пъпеши. Търсенето им е било много по-голямо от това на конвенционалния зарзават.", "date": "2019.11.13", "title": "Откриха пестициди в биохрани"}
{"url": "https://www.monitor.bg:443/bg/a/view/boris-jachev-cacarov-formalno-otgovarja-na-uslovijata-za-shef-na-kpkonpi-180668", "text": "Не мога да коментирам Цацаров, защото не е предложен. Той е юрист има стаж над 10 години и формално отговаря на условията\". Това заяви народният представител от „Обединени патриоти“ и председател на Комисията за борба с корупцията, конфликт на интереси и парламентарна етика Борис Ячев във връзка с информация, че Сотир Цацаров ще оглави КПКОНПИ. \"Не се водят преговори за шеф на КПКОНПИ нито политически, нито парламентарни\", добави той. По думите му политическата група на ОП не е търсена за мнение за шеф на КПКОНПИ или за евентуална подкрепа. Според него е нормално предложението да дойде от най- голямата парламента група. Той добави, че, ако ГЕРБ предложели трябвало да се вземе решението първо от НФСБ, а после от парламентарната група.  След това Ячев припомни, че кандидатът може да бъде предложен и от депутати, а не само от групи. По думите му, ако днес след обяд или утре постъпи номинация можело да бъде обсъдена. След това припомни, че след като влезе тази номинация имало 14 дневен срок в който се проверяват документи и кандидатът трябвало да представи концепция.  \"След това нашата комисия, която излезе с решение или предложение към Народното събрание също има срок от нкяолк дни, затова в рамките на следващите 20 дни след евентуалната номинация има време за парламентарни дебати\" каза още Ячев.  Хамид Хамид от ДПС коментира, че научава от медиите за информацията, че Цацаров е предложен да оглави КПКОНПИ. „Нямам коментар. Нека да внесат кандидатурата, да изтече срокът, да видим всички кандидатури. Нека да стане факт кандидатурата, тогава ще щоментираме. Не сме се събирали още по този въпрос. Има още много време. Има цяла седмица“, каза още Хамид. Боян Магдалинчев от ВСС също каза, че за първи път чува тази информация. Въпреки това каза, че ако се говори хипотетично Цацров би бил добра кандидадура. Той обясни защо, като каза, че е бил наказателен специалист преди да стане наказателен съдия и близо 7 години бил главен прокурор. По думите му  дейността на антикорупционната комисия е близка до наказателната материя, с която Ццаров се е занимавал. \"Условно казвам че един такъв специплсит би бил подходящ за председател на антикорупционната комисия\", завърши Малинчев. Председателката на ПГ на ГЕРБ Даниела Дариткова заяви, че не са обсъждали номинация за председател на КПКОМПИ.", "date": "2019.11.13", "title": "Борис Ячев: Цацаров формално отговаря на условията за шеф на КПКОНПИ (ОБНОВЕНА) "}
{"url": "https://www.monitor.bg:443/bg/a/view/goranov-bylgarija-iska-namaljavane-na-vrednoto-vyzdejstvie-na-aviacionnija-biznes-180670", "text": "България се е включила в декларация с обръщение към Европейската комисия да предложи механизъм за намаляване на вредното въздействие на авиационния бизнес. Това заяви финансовият министър Владислав Горанов в кулоарите на НС, след като миналия петък страната ни се присъедини към искането на още седем страни за своеобразен данък върху самолетните билети. По думите на Горанов било рано за да каже дали   на холандското правителство за авиацията ще се отрази на цената на самолетните билети. Според него това до голяма степен би било спекулативно. \"България се присъедини към една декларация, инициирана от холандското правителство, в която се констатира, че авиацията като бизнес в Европа и в световен мащаб генерира огромен обем от въглеродните емисии\" добави той.  Финансовият министър обяви, че самата декларация отправяла апел към ЕК да изготви анализ и да предложи на парламента и на съвета възможно решение в посока ограничаване или облагане на дейността на авиационните оператори във връзка с емисиите, които този бизнес генерира.  Горанов поясни, че решението за подписване на декларацията от страна на България е взето на ниво обсъждане в Министерски съвет.", "date": "2019.11.13", "title": "Горанов: България иска намаляване на вредното въздействие на авиационния бизнес"}
{"url": "https://www.monitor.bg:443/bg/a/view/vrid-poe-rykovodstvoto-na-bolnicata-v-pazardjik-180672", "text": "Временно ръководството на МБАЛ - Пазарджик се поема от д-р Красимир Темнилов, представител на частния сектор в здравеопазването и настоящ член на борда на болницата.   Досегашният директор д-р Васил Вълчев остава в борда на директорите до провеждането на Общо събрание за избор на ново ръководство. Свикването на общото събрание ще се проведе след като приключи прокурорската проверка, която трябва да установи има ли данни за престъпление с фалшиви ТЕЛК решения, от които са се облагодетелствали лекари. До провеждането му, когато окончателно ще се определи кой ще управлява пазарджишката болница, не се очакват протестни действия в здравното заведение.", "date": "2019.11.13", "title": "Временно ръководство пое болницата в Пазарджик"}
{"url": "https://www.monitor.bg:443/bg/a/view/izbraha-djon-ledjynd-za-naj-seksapilen-myj-na-planetata-180684", "text": "Певецът Джон Леджънд може да се похвали, че е най-сексапилният жив мъж на планетата за 2019 година. Това признание той получи от сп. People, а титлата на многократния носител на награда „Грами“ беше обявена в шоуто The Voice от певеца Блейк Шелтън (лауреат на „най-сексапилен мъж“ за 2017-а). В интервю за списанието Леджънд заяви, че чувства известен натиск, защото миналогодишният носител на титлата е актьорът Идрис Елба. пошегува се той. 40-годишният музикант, който има в актива си и награда „Оскар“, е впечатлил съпругата си Криси Тейгън с новото постижение. Той намигна, че манекенката вече се гордее с него. Сред другите знаменитости, получили същото признание от списанието в предишни години, са Крис Хемсуърт, Адам Лавин, Джордж Клуни, Чанинг Тейтъм, Дензъл Уошингтан, Дуейн Джонсън-Скалата и други. Сп. People започна да присъжда титлата през 1985 г.", "date": "2019.11.13", "title": "Избраха Джон Леджънд за най-сексапилен мъж на планетата"}
{"url": "https://www.monitor.bg:443/bg/a/view/sdelkite-s-novi-jilishta-na-minalogodishnite-ceni-180699", "text": "Цените в София на база сключени сделки остават без изменение спрямо година по-рано. Средната цена на продадените жилища в София през третото тримесечие на 2019 г. е 1 088 евро/кв.м. при 1 090 евро/кв.м. за същия период на миналата година, сочат данни на Bulgarian properties. Според брокерите от агенцията това потвърждава очакванията забавяне на нарастването на цените и достигане до стабилизирането им. Средната крайна покупна цена на жилищата в София е 89 307 евро при 86 260 евро за същия период на миналата година. През последните няколко години тя се движи около 90 000 евро с изменения около тази сума в зависимост какъв тип жилища преобладават в покупките през даденото тримесечие. Показателят за достъпност на цените, измерващ съотношението на цената на жилищата на кв. м към средната месечна заплата в столицата, е на ниво 1,23. Това е следователно през 2019 г. имотите в София са най-достъпни за купувачите. Това се дължи едновременно на забавянето на ръста на цените и на продължаващо нарастване на доходите. Коефициентът за достъпност е далеч под пиковата си стойност от 2008 г., когато се изискваха 3,5 месечни заплати. В периода от юли до края на септември закупените жилища са предимно двустайни. Те съставляват 65% от закупените апартаменти, а 30% са тристайни. Средната площ на закупените жилища е 81 кв. м - спада от 89 кв. м в началото на годината заради нарастването на дела на двустайните апартаменти. Най-купувани са жилищата на 4-ти етаж, като обаче забелязваме засилване на интереса към високите етажи. През миналото тримесечие намалява срокът за реализация на имотите и той е средно 93 дни или Обемите на новоотпуснатите жилищни кредити продължават да нарастват и през третото тримесечие достигнаха над 900 млн. лв., което е сравнимо с показателите от 2007/2008 г. Сега обаче икономическата ситуация е много по-различна, брутният вътрешен продукт е значително по-голям и като дял от него новоотпуснатите жилищни кредити са под 3%, докато през 2007/2008 обемът им надвишаваше 6% от БВП. За 9-те месеца на 2019 г. новоотпуснатите ипотечни кредити са нараснали с около 4.2% на годишна база, което е под нивата на растеж от предходните години и е по-скоро умерено нарастване, следващо темпа на икономически растеж. Според данните на Агенцията по вписванията за периода в София са регистрирани 6874 имотни продажби при 6376 за същия период на 2018 г., което е ръст с около 8% на годишна база.", "date": "2019.11.13", "title": "Сделките с нови жилища на миналогодишните цени"}
{"url": "https://www.monitor.bg:443/bg/a/view/18-sa-jertvite-pri-katastrofi-ot-nachaloto-na-meseca-180685", "text": "18 са жертвите при инциденти на пътя от 1 до 12 ноември, съобщи инспектор Мария Ботева от \"Пътна полиция\" във връзка с началото на втория етап на акция \"Зима\" От началото на операцията са издадени над 3200 фиша за нарушения.  Вторият етап се провежда от 11 до 20 ноември и е насочен предимно към безопасността на пешеходците. В този период ще се извършва активен контрол за спазването на правилата за пресичане от пешеходците, както и за даване на предимство от водачите на пешеходните пътеки. Ще се следи и за готовността на водачите да шофират в зимна обстановка.  При установяване на нарушения ще бъдат налагани ефективни санкции.", "date": "2019.11.13", "title": "18 са жертвите при катастрофи от началото на месеца"}
{"url": "https://www.monitor.bg:443/bg/a/view/do-kraja-na-godinata-vsichki-gori-s-nov-kadastyr-180680", "text": "До края на годината земеделските и горските територии в страната ще бъдат покрити на 100% с цифрови кадастрални карти, които да показват техните особености. Покритието на урбанизираните зони пък ще достигне около 45%. Това каза зам.-министърът на регионалното развитие и благоустройство Валентин Йовев. Днес се отбелязва Световният ден на ГИС, в който специалисти се срещнаха в конференция и обмениха съвети, данни и мнения. По време на събитието присъства и зам.-министърът на регионалното развитие и благоустройство, който изтъкна колко важни са този тип технологии. “Геопространствената информация е в основата на почти всички икономически дейности - тези точни и изчерпателни данни са необходими за функционирането на много сектори”, коментира Йовев. Според него днес над 80% от информацията е базирана на ГИС данни. “Кадастърът отдавна е необходимост за много сектори - инфраструктура, пазар на недвижими имоти, опазване на околна среда”, довърши ресорният зам.-министър. Затова и се работи по създаването на национален многофункционален кадастър. За целта към основните кадастрални карти описващи различни аспекти на използването на земята и пространството под и над нея. Ще се включат и снимки от заснемания от пътни коли. До момента подробни кадастрални карти има на всички областни градове, важните общински центрове и всички населени места и курорти по Черноморието. Вече е пусната и обществена поръчка за Йовев се похвали и с ръст на заявените онлайн услуги в Агенцията за геодезията, картография и кадастър с над 30%. Всяка година пък това увеличение е средно 50%, което Йовев обясни с разпространението на информация от медии. “Така се получи и разтоварване на офисите, където се заявяват тези услуги”, коментира ресорният зам.-министър пред медии. В момента се предвижда и създаването на центрове за съхранение на данни, в които при бедствия ще могат да се възстановят данните. “Центровете ще бъдат на различно отдалечени места, за да не са съхранявани на един сървър, в който има риск да бъдат изгубени”, каза Йовев за “Монитор”. По думите му агенцията се е превърнала в обект със стратегическо значение.", "date": "2019.11.13", "title": "До края на годината всички ниви и гори с нов кадастър"}
{"url": "https://www.monitor.bg:443/bg/a/view/dvama-zaplashiha-s-noj-93-godishna-za-da-j-vzemat-90-leva-180679", "text": "Двама, извършили дързък грабеж, са установени и задържани от служители на РУ - Пещера и участъка в Брацигово, съобщават от пресцентъра на ОД МВР - Пазарджик. Сигнал за случилото се е бил подаден от 71-годишния А.Т. от Пловдив. Пенсионерът отишъл да види 93-годишната си майка в Брацигово и останал през нощта при нея. След полунощ двама млади мъже проникнали в къщата на старицата. Там те заплашили с нож А.Т., повалили го на пода и дори успели да му нанесат порезна рана в областта на ръката. След това нападателите направили опит да отмъкнат намиращите се в жилището 90 лева, но не успели и избягали. На мястото пристигнали екипи на участъка в Брацигово и полицейското управление в Пещера. Извършен е щателен оглед на местопроизшествието, иззети са веществени доказателства. В оперативно-издирвателните действия се включил и водач на служебно куче от ОД МВР - Пазарджик. В резултат на усърдна работа криминалисти и униформени стигнали до самоличността на грабителите. Оказало се, че това са М.С.- 20 г. и Г.В. – 27 г., и двамата живеещи в Брацигово. Те са задържани в ареста на РУ - Пещера, а спрямо тях се води полицейско производство под наблюдението на прокурор от Районната прокуратура в родопския град.", "date": "2019.11.13", "title": "Двама заплашиха с нож 93-годишна, за да й вземат 90 лева"}
{"url": "https://www.monitor.bg:443/bg/a/view/dva-vlaka-se-sblyskaha-v-hiderabad-180673", "text": "Два влака се сблъскаха в южния град Хидерабад в Индия. Сблъсъкът беше уловен на охранителна камера на една от гарите. Според информацията 16 души са пострадали. Сред тях е и един от машинистите. Отнело 8 часа на спасителните екипи да го извадят от ламарините. Причина за удара е грешка в сигнализиращата уредба. От железницата в Индия обявиха, че ще се извърши специално разследване около инцидента.  ", "date": "2019.11.13", "title": "Два влака се сблъскаха в Хидерабад"}
{"url": "https://www.monitor.bg:443/bg/a/view/blizo-2-metra-voda-vyv-venecija-losho-vreme-v-dalmacija-180677", "text": "Незапомненият във Венеция прилив, който снощи към 22:30 часа достигна рекордното за всички времена ниво от 187 см, за съжаление взе и две жертви. Късо съединение, предизвикано от нахлулата в дома му вода, покоси привечер на място 78 годишен мъж. Според неговите близки възрастният човек се опитвал да задейства водна помпа, но последвал електрически удар, който го убил мигновено. Недалеч негов съсед пък бил удавен нощес в леглото му от връхлетелите спалнята студени и кални талази. „Положението е апокалиптично, щетите са неизчислими!“ – така кметът Луиджи Бруняро резюмира пред журналисти ситуацията в подопечния му град. Той и патриархът на Венеция Франческо Мораля обявиха бедствено положение на територията на общината и призоваха жителите й да си останата днес вкъщи или да се изнесат бързо на твърда земя при близки и познати. Що се отнася до причинените от страховития прилив поразии, то кметът и патриарха поставят на първо място похабените подови мозайки, колони и религиозен инвентар на залятата с почти метър вода прочута базилика „Сан Марко“. В списъка с поразиите следва наводняването на всички кафенета около известния площад със същото име, включително и легендарното „Флориан“, което догодина ще стане точно на три века. Залят е също така баровският петзвездент хотел „Грити“, като за гостите му е намерен подслон другаде. Приливът изхвърли освен това по кейовете три корабчета на местния градски транспорт, които задръстиха движението по каналите и заформиха дълги опашки от всякакви плавателни съдове. Почти всички тесни улички в централната част на града са превърнати в плавателни басейни и патрулиращите полицаи предупреждават непрекъснато редките минувачи да се придвижват с повишено внимание, за да не паднат в някой дълбок канал. В същото време сирените на гражданска защита не престанаха да вият през цялата сутрин днес, тъй като в ранния следобед се очаква нов мощен прили. За съжаление връхлетялото Апенините лошо време взе други две жертви в южната област Пуля. Там са буквално помлени от буреносните ветрове маслинови и лозови насаждения, паднали дървета затрудняват придвижването на моторни превозни средста по пътищата и на влакове по ЖП-линиите. А вдигналите се по брега на Йонийско море петметрови вълни накамариха като детски играчки в някои по-открити пристанища лодки, скутери и малки яхти. От другата страна на Адриатика - в областта Далмация в Хърватия, е обявен червен код заради ураганен вятър, чиито пориви в Дубровник са достигнали скорост над 140 км/ч, предизвиквайки вълни, които на места са достигнали 6 метра височина, съобщават хърватските медии. Бурният вятър е съборил няколко дървета на автомагистрала, свлачища са затрупали пътища и има съборени електрически стълбове в няколко селища. В района на Сплит бурята е предизвикала проблеми в морския и сухопътния транспорт. В морето плават изтръгнати дървета и клони, прекъснато е движението на корабите. Властите предупредиха жителите на Далмация да бъдат особено внимателни и да избягват пътувания и престой по крайбрежието, които могат да се окажат опасни за живота им. Наводнения в Западна Гърция предизвикват продължаващите проливни дъждове. Вълната от лошо време, придружена с валежи и силни ветрове, е наречена от синоптиците \"Виктория\", съобщава \"Катимерини\", като се позовава на АНА-МПА, гръцката метеорологична служба и местни медии. На остров Керкира (Корфу) някои пътища се превърнаха в реки, а на много места са регистрирани свлачища. Противопожарната служба е реагирала на десетки сигнали за паднали дървета по пътищата и за наводнени домове и магазини. Лошото време предизвика прекъсвания на електроснабдяването и водоснабдяването, а в района на Гарица е спряно автомобилното движение, защото вълните са залели крайбрежния път. Местните власти на Керкира са решили в сряда средните училища да останат затворени. На остров Кефалония бурята също наводни пътищата, като се съобщава и за щети по жилищни сгради. През селищата Нифи и Агия Ефтимия преминаха потоци от кал и наносни материали и предизвикаха паника сред жителите. Четири къщи в Нифи са били затрупани от наноси, като се е наложило да се намеси противопожарната служба, за да бъде освободена една жена, блокирана в дома си. Гръцката метеорологична служба очаква валежи и бури в континенталната част на страната, като лошото време постепенно ще се пренася и към островите в Егейско море.", "date": "2019.11.13", "title": "Близо 2 метра вода във Венеция, лошо време в Далмация и Гърция"}
{"url": "https://www.monitor.bg:443/bg/a/view/djona-hauer-king-shte-e-princyt-v-igralnija-film-malkata-rusalka-180675", "text": "Игралната версия на „Малката русалка“ намери своя принц Ерик! Търсенето на подходящ актьор за ролята отне над четири месеца на „Дисни“, след като от участие в продукцията се отказа популярният певец и бивш кадър на момчешката банда One Direction – Хари Стайлс. В крайна сметка в обувките на принц Ерик ще се разходи младата надежда на английското кино Джона Хауер-Кинг. Според източник, близък до продукцията и цитиран от The Hollywood Reporter, последният избор на студиото е бил сведен до 24-годишният Хауер-Кинг и колегата му Камерън Къф. Всички останали главни персонажи в „Малката русалка“ вече „намериха“ своя актьор. Първа към игралната продукция се присъедини Мелиса Маккарти, която ще изиграе злата вещица Урсула. Чернокожата актриса и певица Холи Бейли пък разбуни духовете, като закова ролята на Ариел. Хавиер Бардем ще се впусне в приключението „Малката русалка“ в образа на крал Тритон. Режисьор на заглавието ще бъде Роб Маршал, като камерата му ще се завърти на снимачната площадка догодина. Това означава пък, че премиерата на новия филм \"Малката русалка\" ще се състои вероятно през 2021 г.", "date": "2019.11.13", "title": "Джона Хауер-Кинг ще е принцът в игралния филм „Малката русалка“"}
{"url": "https://www.monitor.bg:443/bg/a/view/v-top-10-sme-po-tyrsene-na-imoti-v-gyrcija-180653", "text": "Българите са номер 9 в десетката на търсещите да купят недвижим имот в съседна Гърция, сочи анализ на рекламите на сайта www.spitogatos.gr, цитиран от в. „Катимерини“. Според портала нашенци се интересуват основно от недвижимости в района на Кавала и средния ръкав на Халкидики - Ситония, които се смятат за традиционни за българите пазари. Според Никола Чолаков, брокер, работещ в района, по цялото крайбрежие от Солун, през полуостров Халкидики и до зоните, източно от Кавала, почти 99% от сделките с ваканционни имоти се сключват с българи. категоричен е той и добави, че на останалите купувачи от бившите съветски републики, Румъния, Сърбия и Северна Македония се пада много по-малка част от пазара. По думите му специално на Халкидики нашенци са лидери и в най-високия ценови сегмент. Чолаков уточни, че в Северна Гърция масовото търсене от българите е за ваканционни апартаменти с една или две спални, с площ 50-70 кв. м от 50 000 до 70 000 евро. „В последните 2-3 години има интерес и към Ситония - средния ръкав на Халкидики. Преди това основно търсенето беше за западния - Касандра, където интересът остава силен. Обикновено поне половината от сделките са за инвестиция. Затова за тази цел се като част от времето ползват единия от тях“, уточнява брокерът. Според него най-скъпите имоти нашенци ги купуват основно за собствено ползване. „Става въпрос за Ситония, където става дума за търсене от 300 000 до 800 000 евро“, поясни Чолаков. Десислава Димова, работеща в района около Атина, поясни, че в гръцката столица българите обикновено търсят малък апартамент за даване под наем през Airbnb или местна агенция за управление на имоти. По думите й засега цените не са високи - 50 000 - 60 000 евро, но възвръщаемостта е голяма. „Увеличава се и търсенето на жилища по крайбрежието и островите, разположени на около час-два път от Атина. Целта е и да се дават под наем и при пътуване да се ползват при необходимост“, поясни Димова. В първата тройка от проучването на сайта са американците, германците и британците. Янките се интересуват основно от егейските острови Санторини и Миконос и баровското атинско предградие Глифада. Швабите пък предпочитат основно центъра на Солун и неговото предградие Каламаря, а също и Кавала. и в атинските квартали Глифада, „Колонаки“ и хълма под Акропола - Ликавитос. В топ 10 са още холандците, китайците, французите, австралийците, шведите и канадците. Според сайта нидерландците предпочитат основно Атина. Почти същото е и с поданиците на най-голямата комунистическа държава, но някои от тях търсят имот и на егейския остров Тинос. Французите са №6 в таблицата, като те обръщат внимание основно на обявите за атинския квартал „Колонаки“ и егейските острови Парос и Сирос, които са част от групата на Цикладите. Следващите ги австралийци пък се интересуват основно от района на Каламата на полуостров Пелопонес, атинското предградие Глифада и вулканичния остров Санторини. Същото важи и за последните в класацията - канадците. Шведите, които са преди нас в топ 10, пък четели основно офертите за остров Родос, района на Волос и западния ръкав на Халкидики - Касандра. Проучванията на сайта сочат, че интересът вече е насочен основно към инвестиции за експлоатация и по-малко към имоти за собствено ползване.", "date": "2019.11.13", "title": "В топ 10 сме по търсене на имоти в Гърция (ОБНОВЕНА)"}
{"url": "https://www.monitor.bg:443/bg/a/view/mysk-stroi-zavod-v-germanija-180678", "text": "Изпълнителният директор на американската компания за електромобили \"Тесла\" Илън Мъск обяви, че германската столица Берлин ще бъде мястото на първата ѝ европейска фабрика, след като плановете за експанзия на иновативния автомобилостроител стават все по-мащабни. Мъск уточни, че фирмата му също така ще изгради инженерен и дизайнерски център в германската столица. Преди това \"Тесла\" бяха обявили, че са си поставили за цел да започнат производство в Европа през 2021 година. Тези действия се предприемат, след като фирмата, която също така инвестира сериозно в китайски завод, е изправена пред засилваща се конкуренция в индустрията с електрически автомобили. Мъск обяви намеренията си на церемония по награждаване в Германия снощи. \"Всички знаят, че германското инженерство е изключително и това е част от причината да локализираме нашата европейска фабрика в Германия\", каза той. По думите на Мъск съоръжението ще се намира в близост до новото берлинско летище и по-късно даде повече подробности в \"Туитър\" за това, което фабриката ще произвежда. Фокусът върху Германия идва в контекста на нарастващия апетит за електрически автомобили в Европа. През следващите години най-големите заводи за производство на електрически автомобили ще бъдат в Германия, Франция, Испания и Италия, показва анализ на автомобилната индустрия. Около 16 големи фабрики за литиево-йонни акумулаторни батерии са потвърдени или предстои да започнат да действат в Европа до 2023 година, отбелязва Би Би Си. Европейските планове на \"Тесла\" идват, след като автомобилният производител също така напредва със строителството на фабрика на стойност 2 млрд. долара в китайския град Шанхай. Компанията се опитва да увеличи производството си в Китай, най-големия автомобилен пазар в света, където продажбите бяга засегнати от мита, предизвикани от търговската война между САЩ и Китай. Заводът в Шанхай ще произвежда моделите Model 3 и Model Y.", "date": "2019.11.13", "title": "Мъск строи завод в Германия"}
{"url": "https://www.monitor.bg:443/bg/a/view/ns-prekrati-pravomoshtijata-na-deputata-ot-op-atanas-stojanov-180662", "text": "Парламентът прекрати правомощията на депутата от „Обединени патриоти“ Атанас Стоянов. За\" оставката на Атанас Стоянов гласуваха 187 народни представители, \"против\" трима и двама  \"въздържали се\".  Стоянов бе част от листата в 1-ви Многомандатен избирателен район - Благоевград на парламентарните избори през 2017 г. Прекратяването на пълномощията му се налага, тъй като на местните избори бе избран за кмет на Сандански.", "date": "2019.11.13", "title": "Прекратиха правомощията на депутат от \"Обединените патриоти\""}
{"url": "https://www.monitor.bg:443/bg/a/view/zakopchaha-pijanija-kantoner-ot-preleza-s-j-p-katastrofata-kraj-asenovgrad-180676", "text": "60-годишният пиян кантонер от железопътния прелез, на който този вторник лека кола се блъсна в пътническия влак от Пловдив за Асеновград, е арестуван и е привлечен като обвиняем. Това съобщиха от районната прокуратура в Асеновград. Обвинението срещу него е, че на 12 ноември т.г. като служител по транспорта е нарушил правилата за експлоатация на ж.п. съоръжения и по непредпазливост е причинил телесни повреди на трима мъже от лекия автомобил. Това той е извършил в пияно състояние, уточниха от държавното обвинение. Според първоначалните данни причина за пътното произшествие е неспусната железопътна бариера на прелеза. Обвиняемият кантонер с инициали К.М. е задържан за срок от 72 часа с постановление на наблюдаващия прокурор. Предстои Районна прокуратура-Асеновград да внесе искане в съда за вземане на мярка за неотклонение „задържане под стража“ спрямо него.  По делото се извършват процесуално-следствени действия. ", "date": "2019.11.13", "title": "Закопчаха пияния кантонер от ж.п. катастрофата край Асеновград "}
{"url": "https://www.monitor.bg:443/bg/a/view/riki-djyrvejs-se-vryshta-kato-vodesht-na-nagradite-zlaten-globus-180669", "text": "Британският комик Рики Джървейс отново ще се разпише с постоянно присъствие на сцената по време на следващите награди „Златен глобус“. Това ще е петият път, в който актьорът става водещ на церемонията, организирана от Асоциацията на чуждестранната преса в САЩ, като така поставя рекорд с най-дълга колаборация с организацията. Джървейс беше абониран за „ролята“ от 2010 до 2012 г. включително, след което се зарече, че повече няма да стъпи в залата, в която се раздават „Златните глобуси“, или поне не като водещ. Уви, той прекрачи собствената си дума и се върна отново през 2016 г. След това отново даде подобен обет. намига Джървейс сега, на прага на 77-ото издание на церемонията, което ще се проведе 5 януари в хотел „Бевърли Хилтън“ в Ел Ей. В причина за биполярната му връзка с Асоциацията на чуждестранната преса се превърнаха множеството му пиперливи закачки по адрес, както на номинираните актьори, режисьори и т.н., така и на самата организация. Нещо повече, през 2011 г. самите членове на асоциацията признаха, че комикът е успял да разгневи немалка част от тях. Въпреки това го извикаха за водещ и през 2012, 2016 и 2020 г. Ето и само част от най-запомнящите се шеги на Джървейс по време на четирите му участия като водещ на наградите „Златен глобус“:", "date": "2019.11.13", "title": "Рики Джървейс се връща като водещ на наградите „Златен глобус“"}
{"url": "https://www.monitor.bg:443/bg/a/view/stolichnijat-bul-vitosha-46-ti-po-naj-skypi-naemi-v-sveta-180663", "text": "Столичният бул. „Витоша“ се изкачи с още една позиция в класацията на най-скъпите търговски улици в света през 2019 г. С месечен наем от 56 евро/кв. м най-популярната търговска дестинация в София достигна 46-о място в традиционното проучване Main Streets around the World на консултантската компания Cushman & Wakefield. Изследването обхваща 448 търговски дестинации в 68 страни по света. За последната година     което затвърждава присъствието на булеварда в Топ 50 на най-скъпите търговски зони в света. Други балкански столици в извадката са Белград с „Кнеза Михаила“ на 36-а позиция с 90 евро/кв. м месечен наем, както и Загреб с улица Ilica на 40-а позиция с наем от 75 евро/кв. м. Румънската столица Букурещ остава на 49-о място с Calea Victoriei и месечен наем от 50 евро/кв. м. Според експерти от Forton зоната от бул. „Витоша“ между Съдебната палата и бул. „Патриарх  Евтимий“ остава атрактивна за търговците и очакванията са в краткосрочен план плавният ръст на наемите да продължи.     с месечен наем равняващ се на 1352 евро/кв. м. Следват я Avenue des Champs Elysees в Париж с 1166 евро/кв. м и Via Montenapoleone в Милано с 1142 евро/кв. м. Сред източноевропейските столици най-високи цени на търговските площи поддържа Прага с 235 евро/кв. м месечен наем и 18-а позиция в класацията. Най-скъпата търговска улица в света за поредна година е Causeway Bay в Хонконг с месечен наем равен на 2164 евро/кв. м. Втората позиция е за Ню Йорк с горната част на 5th Avenue и цена равняваща се на 1775 евро/кв. м. Според авторите на доклада резултатите от новото издание на класацията са окуражаващи и показват устойчиво търсене на площи на първокласни търговски локации в световен план. Общо за Европа наемните нива на търговските улици остават стабилни или нарастват в сравнение с предходната година на 70% от локациите. По отношение на наемните цени     между в Западна и Северна Европа и пазарите в централната, източната и южната част на континента, където предлагането на модерни площи е сравнително ограничено, а електронната търговия предстои да се разраства с бързи темпове. В Азиатско – Тихоокеанския регион около 80% от пазарите отбелязват ръст или стабилност на наемните нива. В САЩ и Канада се наблюдават големи разлики между представянето на отделните локации, но наемните нива в Ню Йорк остават стабилни.", "date": "2019.11.13", "title": "Столичният бул. „Витоша” 46-ти по най-скъпи наеми в света"}
{"url": "https://www.monitor.bg:443/bg/a/view/menda-stojanova-budjet-2020-e-pica-s-parmezan-i-s-shunka-180665", "text": "Беше постна пица, после пица с пармезан, сега пицата остава, но добавяме и шунка. Това обяви в интервю за предаването „Тази сутрин” Менда Стоянова, председател на комисията по бюджет и финанси в парламента по повод проекта на Бюджет 2020. Така председателят на бюджетната комисия в парламента Менда Стоянова определи пред БТВ Бюджет 2020, припомняйки алегорията на финансовия министър от кабинета „Борисов 1“ Симеон Дянков. „Шунката отива там, където има повече работа, квалификация, образование - секторите с висока добавена стойност“, добави Стоянова. В Народното събрание започна обсъждането на финансовата рамка за следващата година. Заложен е икономически растеж от 3,3%, безработица – 4,1% и инфлация от 2,1%. По думите на Стоянова за първи път бюджетът ще е балансиран – държавата ще похарчи толкова, колкото и събира. Това е правилна политика – да харчиш, колкото имаш приходи, коментира председателката на бюджетната комисия. „През 2020 за поредна година правителството планира ръст от 10% за бюджетните заплати, а за учителите - 17 % е ръстът. Образованието трябва да е приоритет на държавата. Заплатите на учителите са само един елемент. Днес се опитваме да привлечем в тази професия преподаването млади хора, които имат призвание да се занимават с това”, подчерта Стоянова. На въпрос ще се преизчисляват ли пенсиите, Стоянова отговори, че БСП са участвали в пенсионната реформа. Хората, които получават минимална пенсия, нямат достатъчно стаж или осигурителни вноски, смята тя. За пример бяха дадени земеделските производители, които, ако внасят по-ниски осигуровки, няма как да очакват по-високи пенсии. Въпросът за преизчисляването на пенсиите дойде, тъй като минималната пенсия през 2020 г. ще бъде 234 лв., а прагът на бедност – 363 лв. Днес предстои народните представители да гласуват Бюджет 2020 на първо четене.", "date": "2019.11.13", "title": "Менда Стоянова: Бюджет 2020 е пица с пармезан и с шунка"}
{"url": "https://www.monitor.bg:443/bg/a/view/kaji-baba-tenku-na-turski-gospoja-fazilet-nejnite-dyshteri-i-az-prodyljenieto-180671", "text": "Чухте ли, че ще има продължение на „Госпожа Фазилет и нейните дъщери?” Не, не сте. Няма да има. Будалкам ви. Това е нещо като встъпление, за да ви подготвя, че днес ще си говорим за сериали. Турски и индийски предимно. Българските сериали не ги признавам. В другите има живот, висша класа, семеен уют, шарении. Нашите са мъчение. Освен това трябва да ги слушаш със субтитри. Понякога си мисля, че родните сериали трябва да бъдат дублирани на български. Не че и дубльорите ни нямат кусури, но поне звучат нормално, а не шъшкат и съскат, защото колегите им, които си показват лицата са си въобразили, че така е по-изразително или, още по-зле, декламират. Проблемът с озвучаването е, че една дузина актьори правят всичко. От екшъни до сапунки. Някои остаряха пред... ушите ни. И си звучат така. Гледаш на екрана – момче на двайсет години, на което гласът му би трябвало да мутира. А като отвори уста – ошлайфан старчески бас. Има и едни лелки, дето много се карат. Те са ми любимки. Гласовете им режат ламарина. И кънтят в ушите. Но актьорската игра компенсира това недоразумение. Аз, Лудото майче, не съм филмов критик, а любител. Знам, че звуча почти професионално, но то е, защото съм голям фен на турските и индийските сериали. Гледам ги нонстоп. „Моят живот”, „Моята карма”, \"Малката булка\", „Север-юг”, „Песента на живота”, „Гордата Аси”, „Законите на съдбата”, „Черната роза”, „Черната перла” и каквото още се сетите. Скоро имахме среща на випуска. Аз, Лудото майче, и останалите. Така де. На половината от съучениците ми не им помня имената. Бяха дошли и учители. Припознах се в една леля и й казах, че ми е била любимият преподавател. Леле, как се обиди. - Седяхме на един чин, как можа да ме забравиш! Ми, забравям, едно ли е да го помня. Ни имена помня, ни физиономии. В живота е така – хората се променят. Виж, сериалите, са друга работа. Бабата изглежда по-млада от внучката. Пуснали й бял кичур в косата, но по лицето й няма нито една бръчка. Хора без възраст. Хапчето за вечната младост е измислено. Изпиват го в първи епизод, а в 869-и и 1395-и виждаме, че още действа. А и как да забравиш всичките тези лесно запомнящи се имена на герои. Звучат досущ по нашенски. Бахар, Мюджеля, Хасрет, Салих, Сюрея, Арзу, Фуля, Арда, Адиле, Юмер, Кемал, Иджлял, Биргюл, Атеш, Нуршим, Дидем, Гюзиде и Асъм – колко дни и нощи съм прекарала с тях. Вишну, Ананди, Акирадж, Акаш, Сугна, Нанду, Куши, Ичха, Тамана, Джамна, Джагдиш, Махендра, Ниранджан, Нандакисор, Пуджа и Ранвир са се наредили трайно в мозъка ми като лястовички на жица, като кебапчета на скара. Индийските сериали отначало ме затрудняваха, но после им свикнах. Там има голям драматизъм. Спят с дрехите, за да не изпуснат някоя сцена. Стане ли нещо, разни хора наизскачат от различни врати, скупчват се на стълбите и започват да правят гримаси. В турските пък, говорят ли двама, винаги има и трети, който подслушва. И прислужниците им до една са продажници. Когато не изнасят вътрешна информация за господарите, въртят сармички и правят мантъ. С бели колосани ризи. И всички ходят у дома на двайсетсантиметрови токчета. Имат последна серия телефони, нямат компютри. Жените са дизайнерки, мъжете мениджъри. Положителните герои са доверчиви, та чак тъпи. Никога не си взимат поука и лошите ги цакат по всички параграфи. Тикнат ли някой в затвора, което се случва през 30 серии, целият род се изсипва до килията. Като някакъв хан е и родилния дом, където всеки може да влезе и да си вземе набелязаното бебе. После комисарят (единственият) оправя нещата. Героите ги отвличат, връщат ги, тровят ги с чай. И на всичко, което поднасят казват \"Да ти е сладко\". Батко Халук, кака Зехра - роднинските връзки много се тачат. На майка Фазилет ме е яд, затова я турих в заглавието. Феновете на „Игра на тронове” не харесаха финала и поискаха да го снимат наново. Аз пък не харесвам претупания край на „Госпожа Фазилет и нейните дъщери” и искам продуцентите и сценаристите да ми се реваншират с още поне 174 епизода за дъщерите на дъщерите. И „Пътеки към щастието“ могат да го продължат. Много се забавлявах с Арнав и Куши. Още една порция смях в 189 епизода ще ми дойде добре. Забравете ги тия простотии, че турските и индийските сериали уж ги гледали бабите. Червените баби, по подразбиране. Дрън-дрън, та пляс. Влезте в „БГ мама” и после ще се обиждаме. Ще си глътнете граматиката, когато видите колко теми са посветени на всеки от тях и колко огледални луди майчета има. Последователките на сектата симпатизират на някои от героите и ненавиждат други до такава степен, че всеки момент очакваш да замерят телевизора с ютията. Карат се. Скубят си косите. Някои се обясняват в любов на героите. Пускат си снимки за добро утро и за лека нощ. Правят си анкети: За кого да се ожени Кемал? Умря ли наистина Тунч или ще го съживят и него за пореден път като бащата на Бахар (“Прости ми“)? Кой е по-секси – Атеш или Арда („Моят живот“). Уточненията в скобите са, за да не каже някой, че говоря наизуст. По-големите ентусиастки, като мен, стигат до края на галоп. Нещо като бърз секс. Нямаме търпение да се лигавим с прелюдии и любовни игри. Изхитрили сме се и четем коментарите, за да се забавляваме. Но прецакваме лудите майчета, които не са наблягали над езиците и си правим филмов маратон на компютъра. Обикновено подпукваме всичките серии и сезони в руските сайтове, които ни водят с едни женски гърди. Понякога се намират и доброволки, които превеждат от турски. Имаше един виц за бъбрива жена, която обичала да пита комшийките си: - Ти тая кримка чете ли я? - Не, сега я почвам. - Чети си, чети си. Ама да знаеш – попът е убиецът. Е, и ние, сериалните фенки, така си споделяме. Уж им се смея на тия, дето са яли от кокошка крак, ама и аз съм от тях, како Сийке. Не ме свърта да кажа на всички, че знам какво се случва с Ойкю в \"Дъщеря ми\". Малко времево объркване настана заради един украински сериал – „Каменно цвете”. Дават го по никое време. Редовно заспивам, докато се изредят останалите. Филмовият маратон започва точно в 20 ч. Едно след друго се редят „Завинаги“, „Назови ме по име”, „Дъщеря ми”, „Прости ми”, „Стая 309”. Събуждам се посред нощ, а на екрана вместо сагата за Надя Шевченко и Ирина Билоус – реклама за лубриканти. Много е стряскащо. Подозирам, че съседите под нас ни имат с мъжа ми за маниаци. Всяка нощ еротични реклами. Пъшкане, охкане, превъзбудени гласове. Най-много да ни завидят. Всъщност, той спи непробудно. Аз съм тази с лубрикантите, презервативите и останалите шумно рекламирани артикули. Добре че я има функцията \"Таймер сън\". На този сериал – „Каменно цвете” (“Бессмертник“ в оригинал), иначе му знам и кътните зъби. Поне пет пъти съм го превъртяла на руски с все рекламите. Вреден навик от четенето на книги. Все не ме свърта и прелиствам страниците докрай. Разбера ли какво се случва накрая, се кротвам и се връщам назад. Като в оня виц, в който дядото цъкнал грешна цифра на дистанционното и пуснал на бабата порноканал. Тръгва да го сменя, а тя му вика: „Стой бе, старче, не пипай! Чакай да ги видя дали ще се оженят накрая.” Казват, че порнофилмите влияeли добре на семейния живот. Аз, да ви кажа, твърдя убедено същото и за турските сериали. Първият сериал е като първия път – помни се. Изгубих си телевизионната девственост с „1001 нощи“. После се превърна в навик. Откакто се захванах със сериалите, имаме толкова общи теми със свекървата. Любимата снаха съм вече. Етървата снобарее, не гледала бабешки простотии. Затова се и чуват от дъжд на вятър. Докато ние със свеки – през ден. При мен сериалите са повече фон. Върша нещо, слушам им репликите, хвърлям по едно око. Мъжът ми, който уж ги мрази и в червата, обаче е напълно запознат със сюжета. Седи и коментира: - Оооо, тъпак Атахан. На идиот го прави Льо Ефсун... Абе, в тия сериали някой знае ли си изобщо родителите – всички са крадени, осиновени. И всички правят ДНК-тестове... Тоя глупак скоро не са го отвличали... Във всички богаташки домове има по една придошла гостенка - стринка със забрадка, която ги прави на луди... Тихо, сине, да не пречим на майка ти, че започва сериала „Да си помълчим по име“ (“Назови ме по име“). Двеста епизода ги гледам как се мъчат нещо да кажат... Абе, този сериал с нафтовата печка в средата, дето никога не я палят (“Прости ми“), скоро не си ми го пускала... Ще се съгласите, че е много интимно, но и досадно. Затова му купих телевизорче и го изпратих да си гледа мачовете в кухнята. Два мача изгледа и се върна при мен. Дразнел го коментаторът. Стокхолмски синдром, мен ако ме питате. Опитах се да го разнообразя с „Каменно цвете“, ама ми се опъва. Било му късно в два през нощта сериали да гледа. В такъв случай – ще му го разкажа. С подробности при това. Не е познал да се разграничава. В добро и зло заедно, и за сериалите се отнася. Айде, със здраве! Нас, серийните луди майчета, работа ни чака.", "date": "2019.11.13", "title": "Кажи, баба, тенкю... на турски (Госпожа Фазилет, нейните дъщери и аз – продължението)"}
{"url": "https://www.monitor.bg:443/bg/a/view/shaban-mejmish-ostava-postojanno-v-aresta-180666", "text": "Тричленен състав на Окръжен съд – Благоевград потвърди определението на Районен съд – Гоце Делчев и остави за постоянно в ареста 27-годишния Шабан Меймиш от гоцеделчевскотосело Лъжница. Той е обвинен в закана с убийство. Съобразявайки се и със заключението от направените съдебно-технически експертизи на видеоклиповете, окръжните съдии счетоха, че е на лице обосновано предположение за съпричастността на обвиняемият Шабан Меймиш към деянието, за което е обвинен, а именно заплахи за саморазправа и убийство към хора от родното му село Лъжница и в частност от детската градина, които той е записал и споделил във фейсбук профила си в социална мрежа. Определението на съда е окончателно. Припомняме, че на 28.10.2019 г., в село Лъжница, област Благоевград, чрез социалната мрежа „Фейсбук“, той се заканил с убийство спрямо директорката на детската градина Нефсе Койнар  от същото село, както и на нейното семейство, деца и на учителка в детската градина „Мечта“. Освен отправените заплахи за саморазправа спрямо двамата възрастни, той заявил, че „ще стреля с оръжие по децата и персонала, ще превърне детската градина в гробница, ще разпори гърлата на децата и ще ги закачи на дърветата около детската градина“. Към настоящия момент са разпитани директорката и учителката в учебно-възпитателното заведение, които са обяснили за отправените им закани чрез видеоклипове по Интернет. Същите били излъчени на 27.10.2019 г. и гледани на следващия ден, а впоследствие са били приобщени към делото. Според изготвената видеотехническа експертиза, въпросните материали съдържат над четиридесет закани, като голямата част от тях са за убийства. На тях обвиняемият в детайли и с агресивен тон обяснява как ще ги извърши. От показанията на близките на обвиняемия Меймиш се установява, че той е имал обезпокоителни промени в психическото си състояние, поради което са били взети мерки, свързани с лечението му. Същият е посещавал трима психиатри, като понякога състоянието му се подобрявало. Последният път е бил при психиатър през м. август 2019 г., след което не е отишъл на контролен преглед. С оглед проявата на агресивно поведение от негова страна се налага извод, че лечението му не е било проведено съобразно лекарските предписания. На свой ред, отправените закани биха могли да възбудят основателен страх за осъществяването им у пострадалите лица. Съдебният състав е приел доводите на прокуратурата относно опасността обвиняемият Шабан Меймиш да се укрие, за да избегне наказателно преследване. Младежът  често е пътувал извън страната, предимно в Украйна, където е работел по няколко месеца.  ", "date": "2019.11.13", "title": "Мъжът, заплашил да окървави детска градина, остава постоянно в ареста  "}
{"url": "https://www.monitor.bg:443/bg/a/view/teo-ushev-kani-s-video-ot-tokio-na-kinomanija-vij-180646", "text": "Теодор Ушев и екипът от Япония, който ще пристигне за вечерта, посветена на българския аниматор в рамките на Киномания, отправиха специално видео обръщение от Токио. В момента Теодор е в Япония, а в България ще пристигне за кино-концерта, който ще премине под наслов „Нарисувай ми тъга”. Събитието ще се проведе в зала 1 на НДК на 17 ноември от 19:00 ч. Във видеото Теодор е в компанията на екипа от Токийския университет в Япония, които споделят и първите научени думи на български език, сред които са „Здравей София“ и „до скоро“. Продуцентите от Токио ще осигурят специален софтуер за кино-концерта по „Четирите годишни времена” на Вивалди, който ще синхронизира ритъма на картината и живата музика, която се изпълнява. Музикалното удоволстие за публиката в зала 1 ще поднесат музикантите от ансамбъл „Куарто” със солист Иван Пенчев. Във втората част от вечерта зрителите ще могат да гледат единствената прожекция за България на най-новия филм на Теодор Ушев – „Физика на тъгата” по едноименния роман на Георги Господинов. Филмът вече има 6 награди от 4 престижни световни фестивала в Торонто, Ванкувър, Отава и Монреал.", "date": "2019.11.13", "title": "Тео Ушев кани с видео от Токио на Киномания. ВИЖ!"}
{"url": "https://www.monitor.bg:443/bg/a/view/bi-bi-si-ruski-biznesmeni-plashtali-na-konservatorite-za-brekzit-180664", "text": "Деветима руски бизнесмени са спонсорирали Консервативната партия и политици, агитирали за Брекзит,   с позоваване парламентарен доклад за руската намеса в британската политика. Първоначално данните се появиха във вестник „Сънди таймс“, който цитира неназовани източници, уточнява Ройтерс. По-рано се появи информация, че доклад по темата сигурност е блокиран от премиера Борис Джонсън, който му преди изборите. Срещу него бяха отправени обвинения, че умишлено крие информация от избирателите. Докладът от 50 страници бе предаден на британския премиер на 17 октомври след няколкомесечно разследване. Той още не е направен публично достояние въпреки призивите на председателя на комисията Доминик Грийв. Според вестник \"Гардиън\" докладът разглежда опитите за руска намеса в кампанията за референдума за Брекзит през 2016 г. Министърът на финансите Саджид Джавид заяви пред Би Би Си, че това забавяне е напълно нормално предвид деликатната информация, съдържаща се в документа.  Неговият заместник Риши Сунак каза пред телевизия Ай Ти Ви, че има процедурен срок, който трябва да се спази, предаде Ройтерс.  Сред деветимата руски лобисти, спонсорирали консерваторите, се откроява името на Любов Чернухина - съпруга на бившия заместник-министър на финансите на Русия, сочена като човек от кръга на президента на Русия Владимир Путин. През миналата година тя е дала на Консервативната партия 450 хиляди лири. Сред руските спонсори на торите е и Александър Темерко, известен с топлите си отзиви за своя \"приятел\" Борис Джонсън. Той е подарил на консерваторите над 1.2 млн. лири за последните 7 години. Консервативната партия на британския премиер Борис Джонсън увеличава леко преднината си пред Лейбъристката партия през последната седмица. Това сочи публикувано тези дни изследване на агенция Ай Си Ем по поръчка на Ройтерс за нагласите преди изборите на 12 декември. Подкрепата за торите нараства с 1 пункт до 39 процента, докато тази за лейбъристите се запазва устойчива на равнище 31 процента. При проевропейската Либералдемократическа партия също няма промяна (15 процента), а Партията на Брекзит пада с един пункт до 8 процента. Изследването е направено онлайн сред 2035 души между 8 и 11 ноември.", "date": "2019.11.13", "title": "Би Би Си: Руски бизнесмени плащали на консерваторите за Брекзит "}
{"url": "https://www.monitor.bg:443/bg/a/view/arestuvaha-osnovatelja-na-sirk-du-solej-zaradi-plantacija-s-marihuana-180667", "text": "Милиардерът и основател на световната акробатична трупа Сирк дю Солей Гай Лалиберте е задържан по обвинение за отглеждане на канабис на неговия частен остров в Южния Тихи океан, съобщиха властите, цитирани от АФП и RFI. Канадският предприемач беше арестуван, след като слезе от самолета си във Френска Полинезия и трябва да се яви пред съдия по-късно днес, заявиха прокурори. В изявление неговата компания Lune Rouge заяви, че Лалиберте използва канабиса за \"медицински\" и \"строго лични\" цели и отрече, че отглежда наркотиците на частния си остров Нукутепипи с търговска цел. \"Гай Лалиберте напълно се разграничава от всеки слух, който го предполага, че той е замесен в трафик на наркотици\", се казва в съобщението. Според местната телевизионна станция Polynesie Premiere полицията е разпитала един от сътрудниците на Лалиберте преди няколко седмици по подозрение, че притежава наркотици и е открила изображения на плантации с марихуана на мобилния му телефон.", "date": "2019.11.13", "title": "Арестуваха основателя на Сирк дю солей заради плантация с марихуана"}
{"url": "https://www.monitor.bg:443/bg/a/view/kursisti-v-myglata-180657", "text": "От известно време ме мъчи болка в крака. Бях при ортопед, при невролог - нищо ти няма, казват. Ама болката продължава. И взеха да ми предлагат \"бабина\" медицина: това пробвай, онова опитай, ако не ти помогне, няма и да ти попречи. С философията \"ако не помогне, няма и да попречи\" е пропита и новата доктрина за шофьорските курсове, която се обсъжда през последните седмици, а вече придобила и ясен силует, след като просветният министър Красимир Вълчев разписа готвените промени. Зад подобни \"доктрини\" обикновено виждаме само подписа на министъра. Анонимни остават експертите, участвали в тяхното създаване, както и мотивите и очакваните цели. През последните години регулацията на движението по пътищата претърпя множество рестрикции. Увеличиха се санкциите за всички видове нарушения и особено за движение с превишена скорост. Управлението на автомобил след употреба на алкохол и наркотични вещества беше криминализирано и сега за газ след чашка над пределно допустимото се лежи в затвор или се получава поне условна присъда.  Когато пиша дописки за тежки пътнотранспортни произшествия с жертви и тежко ранени и когато погледна в текстовете на колегите, не откривам отражение на въведените рестрикции в намаляването на травматизма и смъртността при ПТП. Триногите и стационарните камери на Пътна полиция може и да са увеличили бюджетните приходи, но труповете са като по време на война. Сега, с идеята да се увеличи бъдещата безопасност, се предлага да намалим листовките, а да увеличим кормилните часове. Толкова часа повече за магистрала, толкова за главен път, за интензивен трафик. Два часа щели да минат в кормуване нощем и в мъгла. Мъглата представлява кондензирала водна пара във вид на микроскопични капки в приземния въздушен слой, която се появява при подходящи атмосферни условия. Какво правим, ако курсът се падне през юли-август и мъгла няма? Навремето като снимаха \"Година от понеделници\", баща ми с една водоноска правеше дъжд на Коста Цонев. Освен сега ДАИ да пуснат машини за мъгла пред курсистите. Ако позволите да се включа в темата с \"бабини илачи\", бих се върнал по времето, когато аз карах курс в далечната 1982-83, 16-17-годишен. Гимназията ни имаше собствена учебна кола, теорията започвахме в 10-и клас, в 11-и минавахме практиката в продължение на цяла година - кеф ти дъжд, кеф ти сняг, кеф ти мъгла, явявахме се на изпити, а книжката я взех два месеца след дипломата, когато навърших 18. Ако тогава автомобилът беше лукс или въпрос на възможност, днес вече е част от живота ни и необходимост. Няма по-естествено място и време за усвояване на етиката на шофьора, на придобиване на умения и знания от училището. Да, може лобистите на автошколите да не са във възторг от подобна идея, да, това е сериозна инвестиция, но какво са тези пари пред средствата, изплащани за болнични и неизмеримите загуби от смъртните случаи. Ако не помогне, поне няма и да навреди.  ", "date": "2019.11.13", "title": "Курсисти в мъглата"}
{"url": "https://www.monitor.bg:443/bg/a/view/150-000-firmeni-dosieta-na-promocija-v-neta-180654", "text": "150 000 фирмени досиета се продават на промоция в интернет, показва проверка на „Монитор“. Базите данни на български компании се продават съвсем свободно в мрежата, като търговците им дори предлагат отстъпки за количество. Така например с просто търсене в интернет може да се намери цял сайт, който развива търговия със списъци на фирми и държавни институции, в които са включени техните адреси, мейли и телефони. В интернет страницата се предлагат 36 категории с данните на фирми, занимаващи се с търговия, производство, туризъм и други. На тезгяха са извадени и контактите на училища, детски градини, лични лекари, съдилища и дори НПО-та. \"Промоция цяла база данни“. Тя включва всички сфери на дейност, посочени в сайта, с изключение на училища и детски градини, адвокати, счетоводители и одитори, лекари и зъболекари, както и хотели и туристически агенции. Промоционалната база се състои от около 150 000 контакта на фирми от цялата страна във всички сфери на дейност. Всяка фирма в базата съдържа име на фирма, Булстат, град и адрес, сфера на дейност, лице за контакт (управител, собственик), брой персонал, телефон (GSM-и и стационарни) и имейл (предимно служебен). Пред „Монитор“ експерти обясниха, че тази информация е достъпна за всеки от Търговския регистър и от регистрите за фирмено разузнаване и чрез софтуер след това са били разделени отделните бази данни. В същото време още преди няколко години институциите алармираха, че хакери крадат стотици имейл адреси на българи, които продават на пакети от чужбина. За последните няколко години в Комисията за защита на личните данни са постъпили десетки такива сигнали от опарени граждани. Всички ужилени са се оказали част от списъци с имейли, които са продадени на търговски дружества или дори на т.нар. нигерийски измамници и пощите им са били буквално залети от непоискани електронни съобщения. Въпреки спама обаче се оказва, че нарушение според родното законодателство няма, обясниха от комисията. Според нормативната уредба, ако в списъците с имейлите няма друга информация, като ЕГН-та, адреси и имена, това не е злоупотреба с лични данни, тъй като електронните пощи не се водят такива. Друга спънка било това, че след промяна на Закона за електронните съобщения през март 2015 г. КЗЛД разпространяващ съобщенията. Въпреки законовите спънки от комисията са поискали съдействие от ГДБОП за идентифициране и установяване на хората, които предлагат за продажба тези бази с електронни адреси. До момента няма информация за търговци в страната. За да се установи такъв човек, на специализираните органи е необходим и достъп до трафични данни, който става само с разрешение от съда, но единствено и само при наличие на данни за престъпления, свързани с националната сигурност и за предотвратяване, разкриване и разследване на тежки престъпления, наказуеми с над 5 г. затвор. В средата на годината у нас избухна скандал, след като стана ясно, че хакери са разбили базата на НАП и са изтеглили данните на близо 5 млн. български граждани. Разследването тогава стигна до хакера Кристиян Бойков от фирма „ТАД груп“. По време на проверките и разпитите по досъдебното производство стана ясно обаче, че година преди Бойков да източи данните на 5 100 000 български граждани от информационните масиви на НАП, „ТАД груп“ В същата група е установена чат комуникация с дата 3.11.2018 г., в която Бойков сочи, че има достъп до системата на застрахователна компания, като Иван Тодоров пише: „Значи да ги гоним за тестове, ако не, в новините.“ Няколко часа по-късно разговорът продължава, като Иван Тодоров пише: „Значи може да стане чудесен скандал. Ако съм, ще го кача в нета за назидание“. Това е едно от доказателствата, че в „ТАД груп“ са разбивали системите на определени компании и са им предлагали да станат техни клиенти, за да се грижат за сигурността на данните. От разпространените от Апелативната спецпрокуратура тогава доказателства по разследването срещу обвинените като извършители на кибертероризъм Кристиян Бойков, Иван Тодоров и търговския директор на фирмата Георги Янков - като подбудители, става ясно, че Бойков е и ги е предлагал за продажба в пакет с друга хакната информация. В чат от 9 април 2019 г. между лице с потребителско име T G, установено като Т.Д., и Бойков става ясно, че Т.Д. е потенциален купувач на предлагана база с данни. Бойков му изпраща ценоразпис на придобити електронни масиви. За обучения, процедури и указания иска 3500 лв., за статистики и анализи – 1500 лв., за пълна база данни на клиенти (1,3 млн. уникални физически лица) - 3500 лв., за пълна база данни клиенти (52 000 компании, юридически лица, пълна информация) - 4500 лв., за документи (договори, уведомления, анекси, фактури, фирмени разходи, премии, заплати, комисиони – 10 000 файла, разделени по години) - 3500 лв., имейл кореспонденция – 1000 лв. на акаунт. На края на офертата пише: „Като бонус давам всички 268 000 застрахователни брокери от USA, които имам... Пълна информация. Обща цена за абсолютно всичко – 15 000 лв.“ После Бойков уточнява, че това е ориентировъчна цена. Според специалистите не е морално и коректно да се продават бази данни, съдържащи имейл адреси на частни лица. От Комисията за защита на личните данни обясняват, че тази търговия е законна, когато се предлага някакъв вид търговска информация, която не съдържа лични данни. В същото време обаче не би следвало да се предлага такава информация, която може категорично да идентифицира дадено физическо лице по един или няколко признака. Така например, ако се предоставят три имена, актуален адрес, телефон - това е пълна идентификация, която е предмет на продажба и това е злоупотреба, смятат експертите. Когато обаче данните са служебни – защитата пада. Освен това търговците на мейл листи предлагат само имейл адреси, това не се счита за търговия с лични данни, защото потребителите не могат да бъдат пряко идентифицирани и следователно не е незаконно. Специалисти съветват потребителите и да внимават много с писма, които получават от мейли, представящи се за банки, институции или лица от чужбина, които предлагат бърз начин за забогатяване. Схемата на тази измама е като при телефонните измамници, но вместо \"имате проблем, дайте пари да оправим нещата\" е \"нападнаха ви, дайте данни да ви помогнем\". Специалистите дават и съвети как да се реагира в такава ситуация – първо и задължително е да не се отварят линковете в писмото, докато не се установи от къде идва мейлът и дали е автентичен. Подобна измама върлува и в социалните мрежи, като при нея освен забраната за отваряне на линкове експертите препоръчват да се репортне към съпорта на съответната социална мрежа съобщението и самият абонат, който ви го е изпратил.", "date": "2019.11.13", "title": "150 000 фирмени досиета на промоция в нета"}
{"url": "https://www.monitor.bg:443/bg/a/view/goranov-otchita-systojanieto-na-haznata-180661", "text": "Какво е състоянието на държавната хазна до септември месец - това ще стане ясно днес. Финансовият министър Владислав Горанов ще отчете харчовете пред колегите си в Министерския съвет на редовно заседание. Той вече обяви, че данъците се събират с добро темпо, но заради плащането на новите изтребители F-16 наведнъж се наложи финансовите планове на държавата да се променят. На днешното си заседание кабинетът ще отпусне и допълнителни пари за справяне с щетите от бедствия. В миналогодишния бюджет бяха заложени 70 милиона лева за непредвидени ситуации. Общините обаче имат искания за около 4 пъти повече пари. Междувременно депутатите продължават с обсъждането на бюджета за 2020 г. Предвижда се догодина бюджетът да е балансиран или иначе казано държавата да похарчи толкова, колкото и събира. Заложен е икономически растеж от 3,3%, безработица – 4,1% и инфлация от 2,1%.", "date": "2019.11.13", "title": "Горанов отчита състоянието на хазната"}
{"url": "https://www.monitor.bg:443/bg/a/view/nosete-si-chadyrite-jylt-kod-za-valeji-180660", "text": "Времето днес ще влоши в планините. Освен вятър, очакваме и дъжд, а по високите части - сняг. В южните и югозападните части на страната има Жълт код за значителни валежи. България ще бъде в периферията на Средиземноморски циклон.  В областите Кюстендил, Благоевград, Смолян и Кърджали валежите ще бъдат повече от 20 литра на квадратен метър. Днес ще бъде предимно облачно. Главно в югозападните райони ще има валежи, като на места ще бъдат значителни. Ще бъде ветровито. Вятърът ще е югоизток, предимно умерен. Максималните температури ще са между 16° и 21°, на места в Североизточна България – до 23-24°. В планините ще бъде облачно и ветровито. Дъждовно ще е над Рило-Родопския масив и на места там ще паднат значителни количества дъжд. По най-високите върхове на Рила и Пирин дъждът ще преминава в сняг. Вятърът ще е силен на моменти и бурен от юг. И в четвъртък ще преобладава облачно време. Все още ще има места с краткотрайни валежи. В дните след това слънцето вече ще бъде по-щедро.", "date": "2019.11.13", "title": " Носете си чадърите, жълт код за валежи"}
{"url": "https://www.monitor.bg:443/bg/a/view/izlojba-sybra-tri-pokolenija-hudojnici-solakovi-180625", "text": "Мащабна изложба с произведения на три поколения именити художници – Митьо, Недко и Димитър Солакови, може да се види до 19 януари 2010 г. в Художествена галерия „Христо Цокев“, Габрово. Събитието е част от поредицата „ФамилииТЕ“ на Община Габрово. Изложбата „Солакови“ говори за артисти, свързани, макар и по различен начин, с и със съвремието ни в неговото безспирно течение и промяна. В пространствата на галерията тя се покрива с представата за активно енергийно излъчване на творчески възможности с изходна точка този град. Ако Митьо Солаков (1931-2010) с точните си портрети и изразителни монументални композиции се намира близо до самия източник поради почти постоянното си присъствие в града, то „вълните“ от изложби и колекции при сина му Недко (1957) и внука му Димитър (1987) са в постоянното разширение на това хипотетично излъчване и обикалят света от Ню Орлиънс до Сидни. Творбите на Митьо Солаков представят изкуството на страната от трудния период на изолация от света през втората половина на ХХ в. Тръгвайки от изобразителния реализъм в ателието на проф. Иван Фунев в Художествената академия в София, по-късно, чрез обобщени форми и лаконични монументални композиции, той се стреми да отрази обречената утопия на онова, което днес неуважително наричаме „соц“. Портретите му от габровските колекции на обикновени, но винаги любими хора, или на публични личности с точно уловените им характеристики, остават едновременно особени и разпознаваеми. А паметниците и паметните знаци в града и около него, реализирани от скулптора, вече живеят извън времето си. Недко Солаков (1957) е българският художник на света. Участник е в множество изложби на почти всички континенти – 2 пъти на Документа в Касел, 6 пъти на Венецианското биенале, 3 пъти на Биеналето в Истанбул, 2 пъти на Биеналето в Гуангджу, както и в Лион, Тирана, Москва, Сидни, Катманду, Рига... За откриването в Габрово той дойде седмица след вернисажа си във Виена, в момента негови работи са показани и в пловдивската галерия „Сариев“, а следващият му проект е в Париж – в „Космополис #2“ на Центъра „Помпиду“, където ще се представи и най-младият Солаков – Димитър. Много от историите на Недко, а той е всепризнат и коментари с рисунки и текст, имат за отправна точка ако не точно родния му град, то топоса България, за чиято история и култура Габрово има изключителен принос. Галериите в Габрово са имали шанс да придобият ранни живописни произведения на художника. В тази обширна, макар и далеч не изчерпателна експозиция на някогашния Недко Солаков, се усещат корените на смелостта му да се развие до днешния блестящ и обстоятелствен, пълен с нюанси разказвач. Като част от проекта той представя и „Пестеливи драсканици“ в Дома на хумора и сатирата в града едновременно с изложбата в галерия „Цокев“. Голямата инсталация „История на изкуството – кратка версия“ (2014) на третия участник – Димитър Солаков, метафорично обхваща цялата изложба. В нея младият автор за кратко нахлузва обувките на предците си и иронично се пробва в образци от миналото. Поредицата „ФамилииТе“ представя творчеството на известни семейства, свързани с Габрово, които имат принос за културния, икономически и обществен живот. В нея досега са гостували Рада, Теди и Иван Москови, цигуларите Минчо Минчев и синът му Николай Минчев и др.  ", "date": "2019.11.13", "title": "Изложба събра три поколения художници Солакови"}
