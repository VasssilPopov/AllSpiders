{"url": "http://www.monitor.bg/a/view/7511-%D0%9E%D1%82%D0%BA%D1%80%D0%B8%D0%B2%D0%B0%D1%82-%D0%BE%D0%B1%D0%BD%D0%BE%D0%B2%D0%B5%D0%BD%D0%B0%D1%82%D0%B0-%D0%B6%D0%B5%D0%BB%D1%8F%D0%B7%D0%BD%D0%B0-%D1%86%D1%8A%D1%80%D0%BA%D0%B2%D0%B0-%D0%A1%D0%B2-%D0%A1%D1%82%D0%B5%D1%84%D0%B0%D0%BD-%D0%B2-%D0%98%D1%81%D1%82%D0%B0%D0%BD%D0%B1%D1%83%D0%BB/", "text": "\n                    Българската национална телевизия ще направи зрителите у нас и в чужбина свидетели на тържествения молебен от обновената желязна църква \"Св. Стефан\" в Истанбул, който ще бъде излъчен пряко на 7 януари (неделя) по БНТ1 и БНТ Свят. Богослужението ще бъде отслужено от Вселенския патриарх Вартоломей в молитвеното присъствие на Негово Светейшество българския патриарх Неофит, а малко по-късно зрителите ще видят тържествената церемония, на която се очаква слова да произнесат министър-председателят на Република България Бойко Борисов, президентът на Република Турция Реджеп Таип Ердоган, както и председателят на българската общност в Истанбул Васил Лиязе.\n\nИзвънредното студийно предаване на БНТ започва в 8:30 часа. Водещите Горан Благоев и Георги Любенов ще коментират със своите гости религиозните и светските аспекти на събитието. С кадри ще бъде припомнена историята и важното значение на храма за българската църква и народ. БНТ ще покаже основните етапи от ремонта на църквата \"Св. Стефан\" – една от малкото, изцяло съградени от метал, запазена до наши дни, паметник на културата със световно значение.\n\nГости в студиото ще бъдат богословът Вeнцислав Каравълчев, историците проф. Христо Темелски и проф. Лизбет Любенова, както и изкуствоведът Благовеста Иванова.\n\nРемонтът на храма, продължил 6 години, е по проект на архитект Фикрие Булунмаз. Реставрационните дейности са извършени по съвременни технологии, а новите зидове в основата на църквата са изработени от материали, близки до тези на оригиналните.\n\nВ архитектурно отношение църквата \"Св. Стефан\" е единствена по рода си в света. Проектът е на арменския архитект Ховсеп Азнавур, а изпълнението – на австрийската фирма \"Рудолф фон Вагнер\". Състои се от сглобяеми железни елементи с тежина 500 тона, превозени с кораб от Виена по река Дунав, през Черно море и Босфора. Желязната конструкция на църквата е сглобена на принципа на Айфеловата кула.\n\nХрамът е построен в имот, дарен през 1849 година за българските черковни нужди от княз Стефан Богориди – българин от Цариград и влиятелен османски чиновник. Основният камък на храма е положен на 27 април 1892 година, а две години по-късно е осветен от екзарх Йосиф.\n\nВ двора на българската църква \"Св. Стефан\" в Истанбул са погребани българските църковни дейци Иларион Макариополски, Авксентий Велешки, Мелетий Велешки и Паисий Пловдивски.\n\nВръщането на храма \"Св. Стефан\" в Истанбул към нов живот става на фона на нов етап в добросъседските отношения между България и Турция и в контекста на стратегическата роля на страната ни в региона на Югоизточна Европа.\n\nПрез август 2016 г. премиерът Бойко Борисов беше първият държавен лидер, който посети Турция след опита за преврат в южната ни съседка. През лятото на следващата година, заедно със своя колега Бинали Йълдъръм и турския президент Ердоган, българският премиер дискутира ключовите за региона въпроси – бежанския проблем и сигурността на южните граници на ЕС.\n                    ", "date": "2018.01.06", "title": "Откриват обновената желязна църква \"Св. Стефан\" в Истанбул"}
{"url": "http://www.monitor.bg/a/view/35354-32%D0%B3%D0%BE%D0%B4%D0%B8%D1%88%D0%BD%D0%B8%D1%8F%D1%82-%D0%95%D0%BC%D0%B8%D0%BB-%D0%90%D1%82%D0%B0%D0%BD%D0%B0%D1%81%D0%BE%D0%B2-%D0%B8%D0%B7%D0%B2%D0%B0%D0%B4%D0%B8-%D0%BA%D1%80%D1%8A%D1%81%D1%82a-%D0%BE%D1%82-%D0%BC%D0%BE%D1%80%D0%B5%D1%82%D0%BE-%D0%B2%D1%8A%D0%B2-%D0%92%D0%B0%D1%80%D0%BD%D0%B0/", "text": "\n                    32-годишният Емил Атанасов извади на Богоявление кръста от морeтo на Първа буна във Варна. Заради хубавото врене и температура на морската вода от около 8 градуса, рекорден брой от над 100 смелчаци се включиха в традиционния за Йордановден ритуал по изваждането на символа на здравето и късмета. 11-годишният Александър Николов беше най-младият участник, а най-възрастният беше 78-годишният Васил Тепеделенев, който участва за 21-ти път в ритуала. Необичайно топлото време и съботният ден станаха причината около Първа буна на варненския плаж да дойдат и хиляди варненци, които наблюдаваха смелчаците от брега. Светият кръст беше хвърлен в морските води от Варненския и Великопреславски митрополит Йоан и най-бърз сред множеството желаещи да стигнат до него се оказа Емил. След излизането от водата победителят заяви: „Хвърлям се за втори път, но за първи път имам щастието да извадя кръста от водата. Надявам се през годината да ми върви и да оцелея в определена насока, както и всички българи! Не е важно кой е извадил кръста, а кой е скочил за него“, каза още Емил Атанасов, като пожела здраве на Владиката Йоан и целуна ръка на кмета Иван Портних, който го награди с плакет на Варна. „Смятам че ваденето на кръста е ритуал и не е редно да се обръща на състезание. Важното е, че съм тук, участвам и целунах кръста. Няма значение в чии ръце е попаднала светинята, но подобни поводи са причина да се замислим за по-богоугодни неща“, добави той и след това си направи снимка за спомен с градоначалника, Дядо Йоан, областния управител Стоян Пасев и с всички плувци. След това премина разстоянието до Крайбрежната алея, за да поздрави събралите се варненци, като им поднесе кръста за целувка и им пожелаваше много здраве и успех. Той призна, че е религиозен и това го е провокирало да дойде на празника. Младият мъж спортува активно, практикувал е бойни спортове и вдигане на тежести.\n                    ", "date": "2018.01.06", "title": "32-годишният Емил Атанасов извади кръстa от морето във Варна "}
{"url": "http://www.monitor.bg/a/view/803-%D0%A2%D1%80%D0%B0%D0%B3%D0%B5%D0%B4%D0%B8%D1%8F-%D0%BD%D0%B0-%D0%91%D0%BE%D0%B3%D0%BE%D1%8F%D0%B2%D0%BB%D0%B5%D0%BD%D0%B8%D0%B5-%D0%94%D0%B5%D1%82%D0%B5-%D0%BF%D0%B0%D0%B4%D0%BD%D0%B0-%D0%BE%D1%82-15%D0%BC%D0%B5%D1%82%D1%80%D0%BE%D0%B2%D0%B8-%D1%81%D0%BA%D0%B0%D0%BB%D0%B8-%D0%BA%D1%80%D0%B0%D0%B9-%D0%90%D1%81%D0%B5%D0%BD%D0%BE%D0%B2%D0%B0%D1%82%D0%B0-%D0%BA%D1%80%D0%B5%D0%BF%D0%BE%D1%81%D1%82-%D0%B8-%D0%BF%D0%BE%D1%87%D0%B8%D0%BD%D0%B0/", "text": "\n                    13-годишно момче падна от скалите край Асеновата крепост върху пътя Пловдив – Смолян и почина по-късно в болница. Трагичният инцидент, който помрачи Богоявление в Асеновград, стана в 13,40 часа на 6 януари.\n\nТогава на 112 бил подаден сигнал от шофьори, че на пътното платно до разклона за Асеновата крепост е паднал отвисоко човек. Екипите на полицията и на Бърза помощ установили, че пострадалият е дете на 13 години.\n\nМалкият Васко, който учи в асеновградското ОУ „Ангел Кънчев” е бил откаран в много тежко състояние в УМБАЛ „Св. Георги”, където е бил приет в шоково състояние и с политравма. Лекарите направили всичко възможно, за да го спасят, но момченцето починало по време на изследванията.\n\nВаско не е бил сам по време на инцидента. Заедно с още три други деца решили да се разходят до Асеновата крепост. Инцидентът е станал на локалния път към туристическия обект, при местността „Метоха”. За безопасността на посетителите точно там има сложена метална ограда и се предполага, че момченцето може да я е прескочило. Така обаче се е подхлъзнало на скалата и е паднало от височина повече от 15 метра върху шосето за Бачково. Движението в участъка е било спряно в 14,37 часа, като колите са изчаквали на място да дойде линейка и полицията да извърши оглед на мястото.\n\n \n                    ", "date": "2018.01.06", "title": "Трагедия на Богоявление:  Дете падна от 15-метрови скали край Асеновата крепост и почина "}
{"url": "http://www.monitor.bg/a/view/86151-%D0%A2%D1%80%D0%B8%D0%B4%D0%B5%D1%81%D0%B5%D1%82-%D0%B8-%D1%88%D0%B5%D1%81%D1%82-%D0%B3%D0%BE%D0%B4%D0%B8%D1%88%D0%BD%D0%B8%D1%8F%D1%82-%D0%9F%D0%BB%D0%B0%D0%BC%D0%B5%D0%BD-%D0%93%D0%B5%D0%BE%D1%80%D0%B3%D0%B8%D0%B5%D0%B2-%D1%83%D0%BB%D0%BE%D0%B2%D0%B8-%D0%B7%D0%B0-%D1%82%D1%80%D0%B5%D1%82%D0%B8-%D0%BF%D1%8A%D1%82-%D0%B1%D0%BE%D0%B3%D0%BE%D1%8F%D0%B2%D0%BB%D0%B5%D0%BD%D1%81%D0%BA%D0%B8%D1%8F-%D0%BA%D1%80%D1%8A%D1%81%D1%82-%D0%B2%D1%8A%D0%B2-%D0%92%D0%B8%D0%B4%D0%B8%D0%BD/", "text": "\n                    Тридесет и шест годишният Пламен Георгиев от Видин  хвана богоявленския кръст във Видин, хвърлен във водите на река Дунав от Врачанския митрополит Григорий, наместник на Видинския епархийски престол. Стотици видинчани се събраха днес на брега на Дунав за празника Богоявление, а 32-ма души се хвърлиха в реката, за да извадят кръста, сред които и две жени. Пламен Георгиев е безработен, женен с три деца и хваща за трети път богоявленския кръст във Видин, след 2013 и 2015 година. Участвал е в ритуала досега шест пъти.Празникът Богоявление започна във Видин с литургия в храма \"Св. Димитрий Солунски\", след която се състоя литийно шествие, водено от Врачанския митрополит Григорий и кмета Огнян Ценков. На брега на река Дунав,  при древната крепост \"Баба Вида\" бе направено ритуално хвърляне на светия кръст във водите на реката. Кметът на Видин Огнян Ценков връчи на Пламен Георгиев парична награда от община Видин.\n\n\n                    ", "date": "2018.01.06", "title": "Тридесет и шест годишният Пламен Георгиев улови за трети път богоявленския кръст във Видин (СНИМКИ)"}
{"url": "http://www.monitor.bg/a/view/33809-%D0%95%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D1%88%D0%B0%D0%BC%D0%BF%D0%B8%D0%BE%D0%BD-%D0%BF%D0%BE-%D1%82%D0%B0%D0%B5%D0%BA%D1%83%D0%BE%D0%BD%D0%B4%D0%BE-%D0%B8%D0%B7%D0%B2%D0%B0%D0%B4%D0%B8-%D0%BA%D1%80%D1%8A%D1%81%D1%82%D0%B0-%D0%B2-%D0%91%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4/", "text": "\n                    22-годишният европейски шампион по таекуондо ITF Илиан Томанов извади кръста от ледените води на Благоевградска Бистрица. В ритуала на Богоявление се включиха около 80 души. Любопитното тази година е, че две дами също скочиха в ледените води на реката.След тържествена света литургия божият символ в реката хвърли игуменът на Роженския манастир Епифаний. И тази година на ритуала нямаше бой и свади.За радост на стотиците, събрали се да гледат богоявленския ритуал, след изваждането на кръста мъжете се хванаха на хоро в ледените води. Облечени в носии и под съпровода на гайдите мъжете се хванаха на хоро в реката за четвърта поредна година.След ритуала, благоевградските свещеници, превождани от игумена на Роженския манастир архимандрит Епифаний, осветиха бойното знаме на Военно формирование 26 400 на площад „Македония”.\n\n\n                    ", "date": "2018.01.06", "title": "Европейски шампион по таекуондо извади кръста в Благоевград (СНИМКИ)"}
{"url": "http://www.monitor.bg/a/view/10303-%D0%92-%D0%A2%D1%8A%D1%80%D0%BD%D0%BE%D0%B2%D0%BE-%D0%B2%D0%B0%D0%B4%D0%B8%D1%85%D0%B0-%D0%BA%D1%80%D1%8A%D1%81%D1%82%D0%B0-%D1%81-%D0%B8%D0%B7%D1%81%D1%82%D1%80%D0%B5%D0%BB%D0%B8/", "text": "\n                    Ваденето на Богоявленският кръст във Велико Търново тази година беше съпроводено с изстрели от автомат „Калашников”. И тази година за пореден път християнският символ беше изваден от водите на река Янтра от сержант от Националния военен университет „Васил Левски”. Заради топлото почти пролетно време, 20-ина мераклии се бяха съблекли и загряваха в реката още половин час преди ритуала.  Докато пред портите на Царевец отец Славчо освещаваше бойните знамена на военния университет, младежите се гмуркаха в Янтра и надаваха екзалтирани викове. По стара традиция хвърлянето на кръста отново стана от Владишкия мост, в Асенова махала, под стените на крепостта Цареве. Тази година най-бърз в ловенето на кръста се оказа Тянко Жеков от Благоевград. След като извади кръста, той и колегите му курсанти направиха едно мъжко хоро и се люшнаха в средата на реката, макар и без музикален съпровод. А от брега бяха поздравени с откос от огнестрелно оръжие, който стресна някои от по-възрастните хора. След излизането си от водата щастливецът си пожела много здраве за себе си и за близките си хора и успехи през цялата година. „Чувството е удивително и много приятно. Не усещаш, че краката ти са изтъпнали от „топлата вода” и всичко става много бързо. Изключително радостен съм, че хванах кръста именно тук, във Велико Търново”, сподели Жеков. За неуспелите да се преборят за кръста пък остана утехата, че могат да се докоснат и да се снимат с него за спомен, както и че са нагазили във водите на Янтра на Богоявление за здраве. На реката бяха дошли и много стари хора и семейства с малки деца, които търпеливо изчакаха да отмине ритуала и след това от брега умиха лицата си с благословената вода.\n                    ", "date": "2018.01.06", "title": "В Търново вадиха  кръста с изстрели (СНИМКИ)"}
{"url": "http://www.monitor.bg/a/view/13153-us%D0%B2%D0%BE%D0%B5%D0%BD%D0%BD%D0%B8-%D1%81%D0%BA%D0%BE%D1%87%D0%B8%D1%85%D0%B0-%D0%B7%D0%B0-%D0%9A%D1%80%D1%8A%D1%81%D1%82%D0%B0-%D0%B2-%D0%91%D1%83%D1%80%D0%B3%D0%B0%D1%81-%D0%B8%D0%B7%D0%B2%D0%B0%D0%B4%D0%B8-%D0%B3%D0%BE-20%D0%B3%D0%BE%D0%B4%D0%B8%D1%88%D0%BD%D0%B8%D1%8F%D1%82-%D0%A0%D0%B0%D0%B4%D1%83%D0%BB-%D0%94%D0%B8%D0%BC%D0%B8%D1%82%D1%80%D0%BE%D0%B2/", "text": "\n                    Рекорден брой кандидати за спасяването на Кръста се надпреварваха в Бургас. Общо 56-има здравеняци скочиха от моста в морето. Първи до Светото разпятие стигна 20-годишният Радул Димитров, бивш възпитаник на ПГ по строителство и архитектура \"Кольо Фичето\". Младежът спаси Кръста в ожесточена надпревара и заяви, че посвещава победата на баща си Йордан, който  е и именник. Сред куражлиите, скочили в морето на Богоявление бяха и четирима американски военни. Щатските рейнджъри се озовали в Бургас по покана на началника на гарнизон Бургас, адмирал Милен Чубенков, а когато узнали за ритуала решили да участват. Янките показаха завидна бързина във водата, но нямаха шанс пред тренирания плувец Радул.\n\nНеобичайно високите температури за януари, извадиха навън хиляди бургазлии, които се вляха в многолюдното литийно шествие до морето и наблюдаваха с интерес хвърлянето и спасяването на Кръста.\n\nРекорден брой смелчаци скочиха и в Созопол. Там 34 млади мъже се включиха в ритуала. Най-ловък се оказа Станислав Христов, който първи доплува до Разпятието. По стара традиция, позната само в Созопол отец Димитър  разчупи на две Спасения кръст и отново го хвърли в морето. Последва ново гмуркане и този път парчето извади миналогодишният победител Калоян Николов.\n\nРитуалът завърши с мъжко хоро в морето, а на финала всички участници получиха и парични награди от кмета Панайот Рейзи.\n\nТрадицията за чупене на кръста е уникална и се спазва единствено в Созопол. Според легендата, началото й е поставено преди векове, в една мразовита зима, когато ледени късове плавали по крайбрежието. Когато свещеникът хвърлил Кръста, той паднал върху парче лед и се строшил на две. Двама участници стигнали едновременно до двете половини и ги спасили. Местните приели това като поличба и оттогава след основния ритуал по спасяването, чупят разпятието на две и хвърлят отново едната половина в морето.\n                    ", "date": "2018.01.06", "title": "US-военни скочиха за Кръста в Бургас, извади го 20-годишният Радул Димитров"}
{"url": "http://www.monitor.bg/a/view/24216-%D0%9C%D0%B0%D0%B2%D1%80%D0%B8%D1%86%D0%B8%D0%B9-%D0%BF%D0%BE%D0%BC%D0%B5%D0%B6%D0%B4%D1%83-%D0%91%D0%BE%D0%B4%D0%BB%D0%B5%D1%80-%D0%B8-%D0%9C%D0%B0%D1%80%D0%BA-%D0%A2%D0%B2%D0%B5%D0%BD/", "text": " Изгаснал от десетилетия  фар край Острова на елените събира младоженци, руснаци кичат с  карамфили  бюст на Ленин в  Порт Луис     \n                      Островната държавица Мавриций, захвърлена сред безбрежието на Индийския океан е на път да задмине меката на хазарта Лас Вегас по брой привлечени младоженци, твърди наскоро излязла интернет-класация.Според нея маврицианските прелести са изпреварили в сватбените вакханалии доскорошни лидери като остров Бали, Мексико и Хаваите.Колко точно са вреклите във вечна любов никой не казва, но фактът е че при население от малко над 1 250 000 жители през 2016-а тук са преминали близо 1 300 000 туристи.Най-много са индийците  /ненапразно Боливуд почти е прехвърлил на това място снимачните си павилиони/; следват ги французите /които още не са прежалили факта, че късчетото земя с площ от 2040 кв км/им е било отнето от англичаните след серия от кръвопролитни битки през 1810 г./.Назад в класацията са холандците /ако и името Мавриций да е дадено в чест на техния си принц Морис от Насау/ и португалците, първи стъпили на тези брегове през 1510 г.…Крак повлекли през 2010 година американската певица Кейт Пери и съпругът й , британският актьор, изпълнителят на комични роли Ръсел Бранд, които избрали да се закълнат във вечна вярност край строен през далечната 1865-а година фар на коралово островче насред  сред синевата на океана.Тукашен гид вдъхновено разказва, че  гостите на тържеството пристигнали с над 20 яхти и катамарана от пристанището на близкото градче Маебург, а за младоженците имало запазен луксозен апартамент край голфигрището на  близкия Остров на елените.Бракосъчетанието на двете звезди /разделили се   5 години по-късно!/ на кораловото късче „подсказало“ на тукашните , че сватбеният туризъм може да се окаже печеливша хапка.Бързо била пусната в  оборот местна версия на шекспировата „Ромео и Жулиета“, в която французинът Пол бяга от затвора /намиращ се на около километър от островчето с фара/, за да поиска ръката на възлюбената си креолка Вергин. Двамата луди-млади се срещат край 26-метровата кула минута преди да проехти фатален изстрел, който покосява Пол.  Красавецът издъхва в ръцете на плачещата Вергин, а тя за да не попадне в ръцете на затворническите  надзиратели скочила в океанската бездна и  загинала върху кораловите остриета.Кога точно се е разиграла трагичната сценка гидовете премълчават, но пък сочат черните стени на някогашния маврициански  Алкатрас  и оставят зяпналите в захлас  слушателите  сами да си представят  историята.Легендата включва и изсечена от океанските вълни скала, в която според разказвачите на приказки личали чертите на надзирателя, изстрелял фаталния куршум в тялото на Пол.Само месец след трагичната случка с двамата влюбени униформеният убиец станал жертва на застигнала го при разходка с лодка около острова с фара гръмотевица.  Пак гръмотевица станала причина за първото изгаряне на кулата в края на ХІХ век.Възстановяването й се проточило почти десетилетие като междувременно кораловите рифове видели сметката на несметен брой платноходи.Ако човек се взре по-внимателно сред десетките надписи по стените на фара няма как да не разчете и няколко славянски звучащи фамилии, решили да увековечат няколко часовото си прибававане на тази географска ширина.  Дали сред тях е имало младоженци – казва ли ти някой? Свикналият с асоциацията „България = Стоичков“ нашенски турист остава изненадан, когато разбере , че на Мавриций името на Модерния ляв  е заменено с това на  разградския тим  „Лудогорец“.Поне при нас така подходи  един от множеството офериращи по плажа разходка с яхта „брокери“, който  гордо обясни, че през 2013-та участвал в приятелски мач между легендарния „Легия“ – Варшава с разградския „Лудогорец“ в Марбеля , Испания . И напомни че родните орли тогава си тръгнах с армаган от гол във вратата, пазена от  Иван Чворович.Представилият се като Момо маврициански ритнитопковец така и не успя обаче  да се сети кой в онази среща е счупил ръката на българския вратар.Истинска или не историята на Момо ни спечели и след неособено дълъг пазарлък станахме негови клиенти за 10-часовата разходка./Апропо , ако някой тръгне да ви убеждава, че в Мавриций трябва на всяка цена да се пазарите, за да постигнете възможно най-изгодна за себе си цена на услугата – не му хващайте вяра!/.Да, цената пада, но „под черта“ остават някои от услугите и това ще го разберете в момент, когато вече сте направо в „наказателното поле“ и реферът е свирил дузпата.Така стана и при нас: от първоначалните 120 евро за семейство „постигнахме“ по 70, но се оказа че на плажа по брега на иначе прекрасния Остров на елените трябва да платим допълнително за …шезлонгите. За зла слука бяхме само по бански и без  плажни кърпи и се наложи да полежим направо върху кораловия плаж .На въпроса „Що така?“  капитанът на яхтата препоръча да го отправим към Момо.Той бил само един …изпълнител.Какво да се прави – преглътнахме с по глътка ром „разминавката“  и втори път не направихме опит да влизаме във финансови „преговори“.  Оставим ли настрана тази малка конфузия  – всеки цент , платен за разходката из лагуната и пътуването по Голямата река до мястото на срещата между  сладката със солената вода си струваше.Струваше си и приготвеният пред очите ни обяд, в който Гранд  мама /оказа се лелята на Момо!/ направи чудеса от няколкото  екзотично изглеждащи риби, два  свенливи бройлера и купчина застрашително шаващи с мустаци и щипци раци…Най-голямата изненада обаче се оказа рециталът по стиховете на Бодлер „Цветя на злото“  в оригинал от Гранд мама.Оказа се, че фразата „Земният Рай е на Мавриций“ /, приписвана на „прокълнатия“ французин/ съвсем не е рекламен трик.Местните  почитат поета почти както у нас се прекланяме пред Яворов и Дебелянов.Нещо повече: една от поемите му е станала почти народна балада .Нещо, което трудно може да се каже за другия, изключително нашироко цитиран тук Марк Твен. На когото приписват фразата  „Оставаш с впечатлението, че първо е създаден Мавриций, а после Рая, като Рая е създаден по негово подобие.“-Нищо , че няма  достоверни данни , че писателят е стигал някога до светлосините лагуни насред Индийския океан.Впрочем маврицианците не пропускат да се изфукат, че си имат собствен носител на Нобел за литература /Жан Мари Густав ле Клезио/през 2008 година.Макар да е роден в Ница, нобелистът неведнъж е казвал, че е закърмен с маврицианско кокосово мляко!  Напразно търсихме обаче паметници на Бодлер, Твен и Клезио сред многотията от бюстове и цели мраморни и излети от бронз фигури, монтирани по крайбрежието и столицата Порт ЛуиЗатова пък зърнахме класическа „глава“ на вожда на ВОСР Владимир Ленин, подарък на братския маврициански народ от народите на някогашния СССР .Донесли я корабите на червенознамения тихоокеански флот и неговият командващ през 1972-а контрадмирал Владимир  Маслов. Лично считаният за баща на нацията и пръв държавен ръководител Сивусагур Рамгулам /1900-1985/ прерязал лентата.Шофьорът на бусчето, с което този ден се разхождахме из столицата дълго ни убеждава, че „главата“ рядко оставала без букетчета карамфили. Поставяли ги неколцина постоянно живеещи в Мавриций руснаци.Да си призная – останах скептик за тази информация. Не за друго,а защото така и не открих из местните книжарници поне една брошурка на езика на Пушкин.Но знае ли човек – оказа се, че шведи  са „автори“ на доста нецензурни надписи и „пиктограми“ с мъжки полов  орган по листата на столетниците, отглеждани в едно от ъгълчетата на националния парк в района на Шамарел.На чешки пък бяха „автографите“, издялани неръкотворно по дървените стобори край загасналия преди 2 милиона години вулкан, до който се добрахме след шеметната разходка из уникалната Земя на седемте цвята и след като пробвахме местния ванилов ром, добиван от привнесената от Куба захарна тръстика.Всъщност темата за тръстиката си е направо за друг пътепис, ако човек си е водил по-подробни записки в уникалния музей на захарта / L Aventure Du sukre /.Където повече от нагледно ти показват как човешката алчност може само за 3-4 десетилетия  да унищожи столетни гори  от черен абанос, безкрилата  птица Додо и още куп харизани от Бога природни дадености.За разлика от сторилите тия поразии холандци ние си отнасохме само по стъкленица шарен прах  от Земята на седемте цветя; пакетчета  кафе-арабика и чай от плантациите по планинските склонове; мидички ; бутилчица вода от свещеното за индусите езеро Ганга Талао, ръчно изработено миниатюрно копие на платноход от първата португалска флотилия, довята от циклон до острова преди 6 века и разбира се …копие на 33-метровата статуя на бога на разрушението Мангал Махадев.За коралов сувенир се отказахме дори да мечтаем след напомнянето , че опитът за „износ“  на маврицианската забележителност може да ни струва  поне 10 години престой зад решетките.хххИ за малко да пропусна приливите и отливите. За които маврицианците казват, че когато Луната започне да се обяснява в любов на Океана, рибарят тича да спасява …лодката.Кой знае, може би при някой от отливите са отплавали и строителите на десетината тайнствени пирамиди от черен вулканичен камък по крайбрежието. За които се твърди, че са с поне хилядолетие по – стари от египетските, но кой знае защо не са включени в туристическите маршрути. \n\n\n                    ", "date": "2018.01.06", "title": "Мавриций помежду Бодлер и Марк Твен             "}
{"url": "http://www.monitor.bg/a/view/9659-%D0%9F%D1%80%D0%B5%D0%B4%D0%B8%D0%BC%D0%BD%D0%BE-%D1%81%D0%BB%D1%8A%D0%BD%D1%87%D0%B5%D0%B2-%D1%89%D0%B5-%D0%B5-%D1%81%D1%8A%D0%B1%D0%BE%D1%82%D0%BD%D0%B8%D1%8F%D1%82-%D0%B4%D0%B5%D0%BD/", "text": "\n                    Днес над по-голямата част от страната ще бъде предимно слънчево. На места в низините и около водните басейни ще има мъгла или ниска слоеста облачност. Ще духа слаб до умерен южен вятър. Максималните температури ще са между 9° и 14°, за София около 10°. Това съобщиха от Националния институт по метеорология и хидрология (НИМХ) при Българската академия на науките (БАН), цитирани от \"Фокус\".\n\nПо Черноморието ще е предимно слънчево. Ще духа слаб до умерен вятър от юг-югозюпюд. Максималните температури ще са 10°-12°. Температура на морската вода е 9°. Вълнението на морето ще бъде 1-2 бала.\n\nНад планините ще е предимно слънчево. Вятърът навсякъде ще се ориентира от запад-югозапад и ще е предимно умерен. Максималната температура на височина 1200 метра ще е около 11°, на 2000 метра – около 5°.\n\nАтмосферното налягане ще се повишава и ще се доближи до средното за януари.\n                    ", "date": "2018.01.06", "title": "Предимно слънчев ще е съботният ден"}
{"url": "http://www.monitor.bg/a/view/7857-%D0%98%D0%BC%D0%B0%D0%BB%D0%BE-%D0%B8%D0%BD%D0%B4%D0%B8%D0%BA%D0%B0%D1%86%D0%B8%D0%B8-%D1%87%D0%B5-%D0%A0%D0%BE%D1%81%D0%B5%D0%BD-%D0%90%D0%BD%D0%B3%D0%B5%D0%BB%D0%BE%D0%B2-%D0%B5-%D0%B1%D0%B8%D0%BB-%D0%B2-%D0%A7%D1%83%D0%B6%D0%B4%D0%B5%D1%81%D1%82%D1%80%D0%B0%D0%BD%D0%BD%D0%B8%D1%8F-%D0%BB%D0%B5%D0%B3%D0%B8%D0%BE%D0%BD/", "text": "\n                    Има индикации, че издирваният за шесторното убийство в Нови Искър Росен Ангелов е бил в Чуждестранния легион. Това заяви в студиото на „Тази събота” военният министър Красимир Каракачанов. Така той в голяма степен потвърди информацията на bTV, че криещият се от закона 56-годишен мъж има изключително високо равнище на подготовка.\n\nКаракачанов за момент забрави за ролята си на вицепремиер в настоящото правителство и се възмути от факта, че живеем в страна, в която всеки може да си купи оръжие и да се крие от властите. След това обаче намери виновен за ситуацията – твърде либералното отношение към закононарушителите.\n\n„Когато един човек е съден за една камара престъпления (…) да го оставиш на свобода до произнасяне на присъдата?”, възмути се националистът и заяви, че ако се въведе ограничение вероятно „т.нар либерални философия, които са готови по всяка тема да критикуват България, те веднага ще бъдат срещу това”.\n\nТой размаха пръст и на медиите, които през последните дни следят случая (до степен в която намериха пропуснато от многобройните разследващи веществено доказателство) и запита „на кого помагаме” с преките включвания от Искърското дефиле.\n\nЗапитан заради дебатите около Истанбулската конвенция срещу домашното насилие, Красимир Каракачанов коментира, че то съществува, но „в един свят, който е заливан от чужда цивилизация, която иска да го унищожи, това ли е проблемът”?\n\nВМРО и други консервативни политици в левия и десния спектър се обявиха срещу документа с мотива, че въвежда т.нар трети пол в това число и като тема в училище. Даже вицепремиерът Екатерина Захариева и правосъдният министър Цецка Цачева подчертаха, че такова нещо няма и всъщност целта е по-добра закрила на тези, които са обект на агресия вътре в семейството.\n\n„За съжаление, западното общество, към което принадлежим и ние, изкриви своята ценностна система. То прави опити да се откаже от своите национални, културни и религиозни ценности”, констатира Каракачанов, който сравни съвременна Европа с Римската империя. Според него в момента по-важно е да се помогне на 200-те хиляди „млади, грамотни семейства”, които не могат да имат деца.\n\nКаракачанов разкритикува и инициативата на няколко северозападни области да се отделят от България заради високата корупция. „Една държава, която в началото на своята демократична ера си разстреля държавния глава като куче… Доколко Румъния е по-демократична и по-некорумпирана е въпрос на спор (…) Българската нация е готова по най-лесния начин да решава проблема – ние сме готови да отречем традиционни ценности в името на няколко изключения, той (инициаторът на подписката за отделяне) е готов 1/5 от България да бъде присъединена към друга държава, защото там нямало корупция”.\n                    ", "date": "2018.01.06", "title": "Имало индикации, че Росен Ангелов е бил в Чуждестранния легион"}
{"url": "http://www.monitor.bg/a/view/71577-%D0%A2%D1%83%D1%80%D0%B8%D1%81%D1%82-%D0%B7%D0%B0%D0%B3%D0%B8%D0%BD%D0%B0-%D0%BA%D1%80%D0%B0%D0%B9-%D1%85%D0%B8%D0%B6%D0%B0-%D0%92%D0%B8%D1%85%D1%80%D0%B5%D0%BD-%D0%BD%D0%B0%D0%B4-%D0%91%D0%B0%D0%BD%D1%81%D0%BA%D0%BE/", "text": "\n                    Спасителна акция започна тази сутрин над ски зона Банско, в близост до хижа Вихрен. Първоначалната информация беше, че двама души са паднали по улей над ски зона Банско, но по-късно от ПСС уточниха, че става дума за инцидент с туристи, тръгнали с водач около 4:00 часа от хижа \"Вихрен\" към върха.\n\nВ района на Джамджиеви скали 30-годишен мъж се подхлъзнал и паднал в улея. По първоначални данни той е починал. Приятелите му подали сигнал. На място били пратени 10 спасители. Другите двама души са в добро състояние.\n\nМетоди Баневски от ПСС-Банско коментира пред bTV, че за да изберат този маршрут и този час на тръгване, групата вероятно е била от опитни планинари. Все още не е ясно какво точно е довело до фаталния инцидент.\n                    ", "date": "2018.01.06", "title": "Турист загина край хижа Вихрен над Банско"}
{"url": "http://www.monitor.bg/a/view/16616-%D0%A0%D0%B5%D0%BA%D1%81-%D0%A2%D0%B8%D0%BB%D1%8A%D1%80%D1%81%D1%8A%D0%BD-%D0%BD%D0%B5-%D1%81%D0%B5-%D1%81%D1%8A%D0%BC%D0%BD%D1%8F%D0%B2%D0%B0-%D0%B2-%D1%83%D0%BC%D0%B0-%D0%BD%D0%B0-%D0%A2%D1%80%D1%8A%D0%BC%D0%BF/", "text": "\n                    Държавният секретар на САЩ Рекс Тилърсън заяви в интервю за телевизия Си Ен Ен, че никога не е поставял под съмнение способността на Доналд Тръмп да изпълнява функциите си, предаде Франс прес.\n\nТилърсън даде това интервю след появата на предизвикалата сензация книга \"В Белия дом на Тръмп: огън и ярост\", в която авторът Майкъл Улф описва правителство, обхванато от хаос и представя президента като непораснало дете, което не е искало да печели надпреварата за Белия дом.\n\n\"Никога не съм поставял под съмнение умствените му способности\", каза Тилърсън, за когото миналото лято се носеха слухове, че е нарекъл президента \"дебил\".\n\nПо думите на Тилърсън Тръмп \"не е като предишните президенти\" и \"именно това е причината американците да го изберат\" - желанието им за промяна.\n\n\"В Белия дом на Тръмп: огън и ярост\" стана днес най-продаваната книга на компаниите \"Амазон\" и \"Барнс&Ноубъл\".\n\nИ двете компании съобщават, че наличните бройки са изчерпани и \"Амазон\" предупреждава, че доставката ще отнеме от две до четири седмици.\n                    ", "date": "2018.01.06", "title": "Рекс Тилърсън не се съмнява в ума на Тръмп"}
{"url": "http://www.monitor.bg/a/view/70350-%D0%9F%D1%80%D0%B8%D0%B2%D0%BB%D0%B5%D1%87%D0%B5%D0%BD%D0%B8-%D0%BE%D1%82-%D0%A1%D0%B0%D0%BD%D0%BE/", "text": "Кинаджийският господ го извади от клишето на уличен разбойник с роля на учител по музика\n                    „Помолих се на кинаджийския господ да ми прати друга роля, защото гангстерията нещо взе да ми идва в повече“, признава равнодушно Александър Сано. Момчето, което накара редовия зрител да обикне като национален герой един сводник като Косъма от „Под прикритие“, само преди месец мина по червен килим в Рим за премиерата на „Гомор“. Сериалът е най-успешният световен киноекспорт на Италия след „Октопод“ и в него Сано играе наследник на мафиотска банда от „Люлин“, койтов неаполитанските кланове. Нашето момче бе посрещнато като холивудска звезда, а на опашка да му стиснат ръката се редяха продуценти от Sky и HBO. Онзи отгоре обаче е чул творческия му апел и в първата половина на 2018-а Сашо ще отскочи от клишето на уличен разбойник на малък екран към учител и комедиен образ на ръба на гротеската в киното. На 23 февруари е премиерата на „Привличане“, в който главните роли като музикант и преподавател по история изнасят Сано и Яна Маринова. Напролет идеологът на „Братя Мангасариян“ ще изнесе и централния персонаж в „Революция Х“ на Димитър Гочев. Ако заглавието ви кара да играете на „Открий седемте разлики“ с „Революция Z”, то няма грешка – филмът е вдъхновен от хитовата тийнпоредица на bTV и в нея освен обичайните заподозрени от училището като Мона, Иван Тишев, Жоро Кадурин и Стефка Янорова се появяват лицата на Гери-Никол и Димитър Бербатов. „Това, което ще видите в „Революция X”, беше доста смел скок. Надявам се да се е получило“, скромно вдига рамене Сано.В „Привличане“ той скача в кецовете на актуална поп звезда, която връщайки услуга на приятел, става учител по заместване. Няма никакъв педагогически подход, но децата го обичат. Има закачка с колежката по история – Лора, бивша шампионка по състезателни танци.Питам го дали са преживели нещо като салса дуел заедно, а той се смее: „След моето контемпоръри (б.а., съвременен танц) представите ти за танцово изкуство ще бъдат преобърнати.“ В тийзъра го виждам с китара в ръце. „Той си просвирва някакви неща. Аз се занимавам с музика много преди да реша, че искам да ставам актьор, и владея свободно четири инструмента. Така че те моля в аванс да прескочим любимия ми въпрос „Кое ти беше най-трудно?“. Нямам трудно, ако ми беше тегаво, нямаше да я избера тази професия.“ Сюжетът на режисирания от Мартин Макариев филм се върти върху опитите на група тийнейджъри да се изкачат на върха на хранителната верига в частно училище. В епицентъра на младежките интриги попада Луиза Григорова, чийто екранен баща е Рахал. „Историята обаче не е тийнейджърска, акцентът е в битката, която човек води със себе си и това засяга широк диапазон от възрасти, защото основните герои са на 20 и на две по 20. Вижда се как, когато човек трябва да се справи със себе си, ЕГН-то няма значение, тя битката винаги е една и съща и никога не е лесна“, обяснява Сано.Пристан от истерията на коледно-новогодишните празници той намери сред най-близките си, отказвайки всякакви ангажименти. Истински бонус за семейството била появата на Иво, големият син на Нели и Александър, който през последната година учи в САЩ. До скоро младежът бе една от младите надежди на българския тенис, но е решил да следва специалност извън спорта отвъд голямата вода. Сано е добър кулинар още от периода на студентските си години, когато работи като управител на ресторанта „Отвъд алеята, зад шкафа“. Титлата Master Chef в дома им обаче принадлежи на любимата му Нели. „Имам отношение към масата и то не се свежда само до изяждането на храната, но не остана време да се включа в приготовленията. Покрай театъра, киното, снимките на нов сериал и работата в лейбъла ми не ми остава време да мисля за кулинария, а за глупости – още повече“, усмихва се актьорът. Децата му принципношоколад и арменски сладки, а Нели той обича да глези с различни видове риби, като специалитетът му е пъстърва върху целина в хартия. Осемгодишната им дъщеричка Ава е изключение от правилото на поколението си и вместо към бургера или баницата за закуска предпочита мюсли. Сано има изключително силна връзка с малкото си момиче, което наскоро е издало директива всяка вечер да отделя по един час, за да си играе с нея. „Втори клас е вече и все повече разбирам, че моето господство над нея привършва. Не че е толкова самостоятелна, децата просто си порастват и ти дават жълт картон, а на теб ти остава само да внимаваш да не получиш и червен“, казва Сано. Ава ходи на английски, а с Нели обмислят опцията да я пуснат на уроци по пеене.  Вече повече от пет години Сано се занимава изключително вещо с менажирането на права и съдържание в платформи като YouTube и монетизирането на канали на звезди от калибъра на Лили Иванова и Васко Василев. Той е представител на базираната в Австрия KVZ Music, която освен у нас има офиси в Сърбия, Унгария, Естония и Словакия.Наскоро актьорът е завършил и първия си филм като продуцент. Поделя си режисурата със Стефан Пеев. „Той е късометражен, изпратили сме го в Берлин. Казва се Deep Web и се разказва какво се случва с един човек, който е любопитен и рови в дълбоките дебри на интернет, където има предимно гадости. Филмът е почти монофилм, но все пак има женско присъствие, което е изключително добро и много точно намерено. Елица Матеева е жестоко ново лице на българското кино“, обяснява Сано. \n\n\n                    ", "date": "2018.01.06", "title": "Привлечени от Сано "}
{"url": "http://www.monitor.bg/a/view/55619-%D0%90%D0%BB%D0%B5%D1%8F-%D0%BD%D0%B0-%D0%B0%D0%BA%D1%82%D1%8C%D0%BE%D1%80%D1%81%D0%BA%D0%B0%D1%82%D0%B0-%D1%81%D0%BB%D0%B0%D0%B2%D0%B0/", "text": "Кои театрални отличници на 2017-а чакат награди през 2018-а\n                    \n\n\n                    ", "date": "2018.01.06", "title": "Алея на актьорската слава"}
{"url": "http://www.monitor.bg/a/view/61739-%D0%97%D0%B2%D0%B5%D0%B7%D0%B4%D0%BD%D0%B8%D1%82%D0%B5-%D0%B1%D0%B5%D0%B1%D0%B5%D1%82%D0%B0-%D0%BA%D0%BE%D0%B8%D1%82%D0%BE-%D1%89%D0%B5-%D0%BF%D1%80%D0%BE%D0%BF%D0%BB%D0%B0%D1%87%D0%B0%D1%82-%D0%BF%D1%80%D0%B5%D0%B7-2018-%D0%B3/", "text": "Стораро-младши чака рожба на рождения си ден, очакват се три нови попълнения в клана Кардашиян\n                    Нова година – нов късмет. Пожеланието в празничната баница „За щастие или беда бебе ще заплаче у дома“ не подмина знаменитостите по света и у нас. Щастливи новини белязаха прехода от 2017-а към 2018-а - попфолк дивата Десислава и боксьорът Благой Найденов гушнаха по-рано от очакваното малкия Борис, а актрисата Джесика Алба роди третото си дете Хейс в новогодишната нощ. В чакане да се отдадат на мисията да са добри родители през следващите месеци се нареждат както родни изпълнители, така и холивудски красавици. „Монитор“ направи бърза справка на звездните двойки, които вече купуват кошарки и украсяват детски стаи в чакане на наследник.  Поп звездата Мария Илиева планува да роди сина си в Белгия. Локацията изпълнителката на Mi Amor избрала заради любимия си – 26-годишния студент Георги Михайлов, и неговите родители, които живеят в Брюксел. Певицата се сближи с неговата рода по време на съвместна почивка във Венеция. Произведения на Бетовен, Моцарт и Шопен звучат най-често в дома на Мария Илиева, за да свиква бебето с музика от сега. От детството си пък тя пази книги на Карл Май, Луис Карол и Ектор Мало, но веднага щом момченцето й проходи ще започне да го забавлява, пресъздавайки ситуации от любимите си приказки като театър. Фактът, че Илиева чака първи наследник, стана ясен около седмия месец от бременността й. Щастливото събитие звездата анонсира с кадър във Фейсбук. „Щастие. Любов. Споделеност. Смисъл. Благословение. Обичам! Познайте какво – има бебе на борда“, написа под идиличната снимка тя. Фолкидолът Фики Стораро и съпругата му Гюлджан скоро ще посрещнат мъжка рожба. Очаква се бебето да се появи на бял свят около рождения ден на Фики 3 март. Двамата решиха да го кръстят Тунчер, както е и цялото име на Тони Стораро. Изпълнителят на „За една жена“ зарадва бъдещите родители с апартамент, в който да тича внучето му. Това бе един от подаръците за сватбата на Фики и Гюлджан, която се състоя през октомври в компанията на 600 гости. Не е ясно обаче кой ще командва парада вкъщи, тъй като чаровната булка настъпи 22-годишния певец, а той отчупи по-голяма част от питката. В ролята на кумове влязоха попфолк дивата Галена и съпругът й – вафленият бос Галин, които подкрепиха старта на семейния им живот със солидна сума в плик и билети за воаяж в Париж. Фики и Гюлджан ще заминат на меден месец във френската столица след раждането на малкия Тони. Холивудската красавица Ева Лонгория е в очакване на първата си рожба. 42-годишната актриса, която доби популярност в рокличките на суетната Габи в сериала „Отчаяни съпруги“, е бременна в четвъртия месец. Звездата и съпругът й Хосе Антонио „Пепе“ Бастон ще гушнат първия си общ наследник, който ще е момче, през пролетта. „Никога не съм си мислила, че ще се омъжа отново. Това е Той“, сподели Лонгория по време на кинофестивала в Кан през май, когато двамата отпразнуваха първата годишнина от сватбата си. Актрисата има два предишни брака – с колегата си Тайлър Кристофър и с баскетболиста Тони Паркър. 49-годишният Бастон, който има три деца от предишен брак, е президент на най-голямата медийна компания в Латинска Америка - „Телевиза“. Искрата между него и Ева пламна преди четири години, а през 2015 г. двамата се сгодиха в Дубай. Холивудската звезда Америка Ферера е в очакване на първото си дете. Щастливата новина съобщи самата актриса чрез социалните мрежи. „В очакване на още едно лице, което да разцелуваме през новата година“, написа звездата от „Грозната Бети“ под празничен кадър на нея и съпруга й Райън Пиърс Уилямс. Миналата година двойката посрещна своята 12-годишнина, като отпразнува повода с екскурзия до Исландия. Искрата между двамата пламва по време на кастинг за студентски филм на Уилямс. Заветното „да“ с Ферера си казаха едва през 2011 г., като сватбата им се проведе в тесен семеен кръг. „Усетихме привличането помежду ни още от самото начало – на професионално ниво. Това в някаква степен ни сближи“, обясни преди време звездата. Риалити сензацията Ким Кардашиян и певецът Кание Уест очакват трети наследник. Новият член на звездното семейство се износва от сурогатна майка. Двамата я пазят в анонимност, като единствените известни факти са, че е млада жена от Сан Диего и вече е бременна в осмия месец. 37-годишната знаменитост, прославила се с пищните си задни форми и с голи селфита, и изпълнителят на Gold Digger вече възпитават две рожби. Дъщеричката им Норт Уест се появи на бял свят през 2013 г., а малкият Сейнт Уест - 2 години по-късно. И при двете бременности обаче нежната половинка на рапъра имала усложнения и затова специалистите й препоръчали да обмисли варианта със сурогатната майка.Сестрата на Ким – Клои, потвърди, че скоро ще гушне мъжка рожба. За бременността на риалити звездата се говори от лятото, но тя отричаше новината допреди дни, за да могат „да се радват в тесен кръг възможно най-дълго“. Щастливото събитие тя оповести със снимка на наедрялото си коремче в Инстаграм. „Най-голямата ми мечта се сбъдна! Ще имаме бебе. Чаках и се молих, но Господ е имал план от самото начало. Знае си работата. Просто трябваше да почакам и да съм търпелива“, написа към кадъра 33-годишната красавица. Бъдещият татко е баскетболистът Тристан Томпсън.Най-младото попълнение в клана Кардашиян - Кайли Дженър, също е бременна с първото си дете. Според източник, близък до 20-годишната красавица, бебето ще е момиче и ще се появи на бял свят през февруари, посочват от сп. People. Баща на новороденото е рапърът Травис Скот, който пръв разпространил щастливата вест пред приятели. Самата Дженър не искала да се разчува за бременността й. Това била и причината тя да публикува стари свои фотоси в социалните мрежи. Преди време моделът се закани, че ако стане майка, ще преустанови присъствието си в онлайн средите и ще се отдаде напълно на семейството си. \n\n\n                    ", "date": "2018.01.06", "title": "Звездните бебета, които ще проплачат през 2018 г."}
{"url": "http://www.monitor.bg/a/view/48942-%D0%98%D0%B7%D0%B3%D1%83%D0%B1%D0%B5%D0%BD%D0%B8-%D0%B2-%D0%BF%D1%80%D0%B5%D0%B2%D0%BE%D0%B4/", "text": "Според езика на социалните мрежи Николета Лозанова е „инфлуенсър“, мотелът на Азис има над 40 милиона „рийча“, а Гери-Никол тресе дупара с хаштаг #luxuryismylife \n                    В началото на Фейсбук бяхме само събирачи на лайкове и знаехме, че ако сръчкаш някого, който не отговаря на рикуеста ти за приятелство, той може да ти отговори с доброто старо мълчание, което на езика извън компютърния монитор означава чисто и просто „разкарай се“. С еволюцията на мрежата от платформа за гръмки изказвания на редови комплексари и мост между позагубени във времето и континентите познати до мощен маркетингов инструмент в речника ни нахлуха доста нови термини. Един от тях е „инфлуенсър“ и малко по-долу ще ви обясним какво се крие зад смисъла на думичката, която по-възрастните, но скарани с мишката интелектуалци могат да сбъркат с коварния грип, по-известен като Испанската болест. За да напомпате броя на последователите си в Инстаграм, трябва да използвате правилните хаштагове – те ще помогнат на потребителите да открият вашите снимки, ако те съвпадат с търсения предмет. Броят на споделянията в Туитър носи звучното име ретуит, а когато дадена тема или нейният субект пробият като херпес в стената на поне 30% от приятелите ви, то честито – те са станали вайръл. Ако ви мързи да питате Google или новия си едва напъпил колега стажант що са то понятия като LMS (Like My Status), хвърлете поглед към част от най-използваните термини от социалните мрежи по-надолу.  Инфлуенсър (Influencer)Идва от глагола Influence, който на английски значи „повлиявам, оказвам въздействие“. Обикновено с такъв етикет се сдобиват хора, които имат сериозна фен база в социалните мрежи, а имиджът – от външния вид до посланията, които лансират, им позволява да формират вкусове и нагласи. Това, разбира се, се използва от бизнеса под формата на платени постове за лансиране на продукти или бартер, в който звездата тества дадена услуга и споделя с последователите си мнение за нея. Една добра дума или препоръка на даден бранд значи нов брой клиенти. Ярък пример за инфлеунсър, формиран от българската медийна действителност, е Николета Лозанова. От Мис Плеймейт, през футболната съпруга, на която таблоидите бързат да закачат фатален ореол, до водеща на папарашко предаване в национален ефир, Николета е модел, който може да продаде всичко. Дистрибутори на мигли, спрейове за тен и аксесоари за кученца спят пред вратата й, фитнес инструктори й плащат по 2000 лв. за пост, за да се щракне топлес с книгата им със съвети за съвършена коремна преса, а магазините за обувки падат в краката й като домино.  Хаштаг (Hashtag)В кварталната градинка или училищния двор със сигурност ще видите група от по-„светнатите“ тийнейджъри, която споменавайки „хаштаг“ свива пръсти в импровизирани въздушни кавички и така маркира някой мега оригинален „авторски“ лаф като „Господ прощава, но махмурлука и аз не“. Тази народняшка мантра действително би могла да се пласира и в уеб пространството, а знакът #, който в IT технологиите се обозначава важна информация, може да я превърне в хаштаг и магнит за купонджии от по-горните класове. Комбинацията от четири чертички служи като етикет и превръща дадена тема в лесна за откриване от потребителите. Генезисът на думичката се крие в Туитър, но днес тя е осиновена от всички социални мрежи. Правилният хаштаг е невидимия гид, който отвежда хората до даден продукт или личност. Извън генерирането на интересно съдържание хаштага е ракетата носител за по-голям брой клакьори пред вашия профил. Според Webstagram има 20 супер популярни хаштага, чиято употреба е задължителна, ако искате егото ви да расте паралелно с цифрата на онлайн агитката ви - сред тях са #love, #instagood, #photooftheday, #fun и #selfie. Заветният знак за хаштаг се мъдри пред слоганът на всяка уважаваща себе си рекламна кампания, но пример за това как може да се превърне в част от градския фолклор у нас е Гери-Никол и тираджийският й химн „Яката дупара“ (#ЯкатаДупара). Освен с вещите си умения в туърка поп стралетката, която едва миналата пролет завърши училище, привлича в Инстаграм невръстните си фенове с послания от типа на #luxuryismylife („луксът е моят живот“). Чек-ин (Check-In)\n Всички сме го използвали на съответното гише на летището, където лелка с безизрана кашкавалена физиономия проверява изрядността на документа и билета ни. Терминът прохожда във Forsquare (социална мрежа са смартфони, базирана на местонахождението), но и Фейсбук доста го използва. Означава, че някой се е отбелязал или „чекнал“ на дадена локация и че в момента е там. Ако искате да погъделичкате ексхибициониста в себе си без да снимате чинията с храната си, да подскажете на глутницата си от ухажори колко дебел е портфейла на конкуренцията им, или просто да предизвикате завистта на кварталните си дружки от салона за маникюр, то „чек-ин“ е вашия код към воайорското щастие. Вайръл (Viral) Използва се когато съдържание, пост или друг вид информация предизвиква висок интерес и се разпространява бързо между потребителите чрез споделяне. Статус с вирален ефект значи публикация, която за кратко време достига до голям брой хора в социалните мрежи, чрез многократно шерване, ретуитване и т.н. Актуален пример – Мис Плеймейт 2017 Нора Недкова гостува в „Шоуто на Слави“ и в опит да защити злополучната Мис България Тамара Георгиева казва, че злобата на българина е накарала „толкова милиарди хора“ да напуснат страната. После уточнява, че е „био жена“ и няма грам силикон по себе си, а след това се впуска във философски размисли за тежестта на короната. Не сме броили броя на споделянията на видеото с интервюто й, защото със сигурност е ударил тавана на лятното кино. Нотификейшън (Notification)  Ако сте част от аналоговото поколение, чиито първи досег с технологиите е бил шайбата на телефона, то думичка като „нотификейшън“ ще ви звучи или като вид кожно заболяване, или като неясна заплаха за военни действия. Най-близкия български аналог в случая е „известие“, но той се използва само от най-големите лаици в нета. Какво значи? Уведомяване на потребител (чрез съобщение или мейл) за някакво събитие, действие, взаимодействие в социалните мрежи. Ако сте последвали Ким Кардашиян, например, по всяко време на денонощието Фейсбук ще ви уведомява за всяка случайна вибрация, разклатила чашата с шампанско върху задника й. Рийч (Reach)Буквално значи „стигам, достигам“ и в контекста на маркетинга в социалните мрежи може най-общо да се разбира като брой на потребителите, които са видяли определено съдържание.\nOrganic reach (Органичен рийч) се използва за броят на хората, до които достига определено съдържание (например, споделени постове във Фейсбук) без то да е промотирано, или да е платена реклама за него. Ако Азис, например, търси спонсор за грандиозен клип, на среща с потенциалните си партньори той спокойно може да закове бюджетите им с изречението „Видеото към „Мотел“ има над 40 милиона реални гледания в YouTube, съответно рийч от същия брой домакинства.“  Меншън (Mention) Споменаване на юзър в социалните мрежи. За да меншнете някого в свое откровение, парче или пиянска снимка с хранителен апокалипсис, обикновено трябва да изпишете кльомба пред неговото потребителско име. Споменатият потребител получава нотификация за менша. Стена (Wall) За феновете на „Игра на тронове“ споменаването на тази дума автоматично ги пренася на Вала – ледената стена, която пазеше обитателите на Вестерос от всички опасни елементи, дебнещи на север. За всеки човек, достатъчно голям, за да работи с телефон и интернет, обаче, това е „стена“, или пространството, в което публикувате съдържание. Съответно и вие можете да пишете по стените на вашите приятели, да споделяте снимки и видео. От там те могат да пишат коментари. Фийд (Feed)Началната страница, която виждате при влизане във Фейсбук съдържа «фийд“ (есенция) от всичко, което се случва в социалната мрежа (по-конкретно с вашите приятели и страници, които харесвате). Лайк (Like)\nЕдин щръкнал палец рейтинг повдига. Бутонът Like (“харесай”) във Фейсбук е универсална демонстрация на одобрение за всичко предложено по трасето – от намалени магнитни наколенки и спрей против гъбички на ноктите до позиция на президент и рецептите за кекс на холивудска знаменитост. Харесванията служат и за разпространяване на слуха за даден материал. Колкото повече лайкове събере даден пост, толкова по-широко разпространен ще бъде той във Фейсбук.  Прилага се в отбелязване на хора в снимките – иначе казано, поощрявате клюкарския елемент на Фейсбук или Инстаграм, правейки поименен разбор на лицата от компанията си. Логично, Untag е функция, която ви позволява да премахнете тага от снимката, ако смятате, че е неудачен и ви засрамва. Опцията за Tag може да се контролира през настройките и да се забрани. Лекотата, с която бутона за разприятеляване влиза в употреба и руши мостове между хората, е плашеща. Казано на шлагерния език на „Сигнал“ „ънфренд“-бутона ще звучи като „Сбогом, дано си щастлива“ и изтрива от списъка с контактите ви даден потребител. От там и опциите да се свързва с вас през месинджър минават на командно дишане. Събскрайб (Subscribe)\nДобрата стара думичка „абонамент“ остана в ерата на модната библия от соца „Бурда“ и на първообраза на лайфстайл журналистиката „Паралели“. В социалните мрежи използваме subscribe и така следм плътно статусите, постовете и новостите както от потребителски профили, така и от бизнес страници. То е чудесен инструмент да се следи какво правят публичните личности и брандовете.\n Шер (Share)\nНе, не се оглеждайте за легендарната певица с арменски корен, която направи първите си стъпки в шоубизнеса в дует със съпруга си Сони, а днес инвестира милионите си в пластични операции. В сленга на социалните мрежи „шер“ бележи споделяно, както харесването на съответния статус. Ретуит като препратка или препечатване на чужда реплика/статус влезе в кратката версия на Оксфордския речник на английския език. Престижното издание отчете социалните мрежи като фактор във формирането на съвременната градска култура и реч и с термини като „woot”, с които онлайн изразяваме възторжен възглас, както и „noob”, което се използва за новобранец в дадена област. Речникът е обновен с общо 400 нови думи и сред тях се класира и абревиатурата OMG (“О, Боже мой“), използвана като емоционална реакция повсеместно от милиарди потребители онлайн.Специалисти отбелязват, че през последните години се наблюдава ускорена еволюция на езика като не само се появяват нови думи, а и се видоизменя смисъла на старите. Конкретният пример тук, който авторите на коментара посочват е думата follower, която доскоро се употребяваше единствено в смисъл на „последовател”. Сега това е преди всичко термин за човек, проследяващ акаунти в социалната мрежа. \n\n\n                    ", "date": "2018.01.06", "title": "Изгубени в превод@"}
{"url": "http://www.monitor.bg/a/view/67639-170-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D1%80%D0%BE%D0%B6%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%A5%D1%80%D0%B8%D1%81%D1%82%D0%BE-%D0%91%D0%BE%D1%82%D0%B5%D0%B2/", "text": "\n                    Днес се навършват 170 години от рождението на поета и революционер Христо Ботев (6 януари 1848 г./25 декември 1847 г. по стар стил – 1 юни 1876 г.).\n\nТой живее само 28 години, но остава в националната памет, както с творчеството си, така и с революционното си дело.\n\nХристо Ботев е роден в семейството на даскал Ботьо Петков и Иванка Ботева. В ранните си години учи в Карлово, Калофер и Одеса. Впоследствие известно време е учител в бесарабското село Задунаевка.\n\nКогато през 1867 г. се завръща в Калофер, започва да проповядва бунт срещу чорбаджии и турци, след което окончателно напуска Калофер. По това време във вестник „Гайда“, редактиран от Петко Р. Славейков, е публикувано първото стихотворение на Ботев – „Майце си“. В края на 1867 г. заживява в Румъния. Работи в Браила като словослагател при Димитър Паничков, където се печата в. „Дунавска зора“. През следващите години се мести от град на град, известно време живее заедно с Васил Левски.\n\nПрез 1872 г. е арестуван за конспиративна революционна дейност и изпратен във Фокшанския затвор, но освободен след застъпничеството на Левски и Каравелов. Започва работа като печатар при Каравелов, а по-късно – като сътрудник и съредактор на революционния орган. Работи актовно като журналист и под негова редакция излиза новият орган на революционната партия – в. „Знаме“.\n\nАприлското въстание го подтиква да създаде чета, на която става войвода. От Гюргево се качва с част от четата на кораба „Радецки“ и на 17 май принуждават капитана да спре на българския бряг. На 20 май 1876 г. е последният тежък бой на четата. Привечер след сражението куршум пронизва Ботев.\n\nТържествата за 170-годишнината от рождението на героя започнаха още вчера в родния му град – Калофер. Днес те ще продължават с митинг-поклонение в мемориалния комплекс „Христо Ботев“ и полагане на „Гирлянд на славата“ пред паметника на националния ни герой.\n\nВ София тържествена церемония ще има в 13:00 ч. пред бюст-паметника на Ботев в Борисовата градина.\n\nВчера, по повод годишнината, министърът на транспорта, информационните технологии и съобщенията Ивайло Московски, кметът на София Йорданка Фандъкова и председателят на Общонародната фондация „Христо Ботйов“ Боян Ботйов валидираха пощенско-филателно издание на тема „170 години от рождението на Христо Ботев“.\n\nПощенската картичка има колекционерска стойност, тъй като пресъздава за пръв път портрет на Ботев, нарисуван от известния български художник Александър Поплилов.\n\nЧаст от събитията, посветени на годишнината, е и откриването на мраморен бюст на Ботев, дело на скулптура Йордан Кръчмаров, във фоайето на Музея за история на София.\n\nВ 11:00 ч. Община Стара Загора и Старозагорският гарнизон организират тържествен общоградски ритуал за полагане на венци и цветя пред бюст-паметника на Ботев в парк „М. М. Кусев“. Час по-късно, в парка до комплекс „Езерото“, свещеници от Българската православна църква ще извършат водосвет и освещаване на бойните знамена на формированията от гарнизон Стара Загора.\n\nНа 18 януари в Народното събрание ще бъде учреден Национален инициативен комитет за честване на 170 години от рождението на Ботев, обяви председателят на парламента Цвета Караянчева. Предвидено е през цялата 2018 г. в цялата страна да има събития в памет на революционера.\n\n \n\nИзточник btvnovinite.bg\n                    ", "date": "2018.01.06", "title": "170 години от рождението на Христо Ботев"}
{"url": "http://www.monitor.bg/a/view/64841-%D0%94%D0%BD%D0%B5%D1%81-%D0%B5-%D0%91%D0%BE%D0%B3%D0%BE%D1%8F%D0%B2%D0%BB%D0%B5%D0%BD%D0%B8%D0%B5-%D0%99%D0%BE%D1%80%D0%B4%D0%B0%D0%BD%D0%BE%D0%B2%D0%B4%D0%B5%D0%BD/", "text": "\n                    Православната църква празнува днес Богоявление – Йордановден, който е третият по значимост християнски празник през годината.\n\nСпоред библейската легенда на този ден Исус Христос е кръстен във водите на река Йордан от Йоан Кръстител. В момента на кръщението небето се отваря и Светият дух слиза върху Христос във вид на гълъб, а от небето се разнася глас: „Този е моят възлюбен син, в когото е моето благоволение“. Оттук идва и названието на празника – Богоявление.\n\nТой има най-древен произход сред празниците на православната църква. Наричан е още Кръщение Господне и Йордановден, а в различни места на страната – Кръстовден, Водици, Водокръщи.\n\nНа празника за здраве всички участват в освещаването на водата, когато, след празничната църковна служба, свещеникът хвърля в нея кръст. Въпреки обичайния за този сезон студ, млади мъже скачат във водата и изваждат кръста от нея. Който го извади, бива честит и здрав през цялата година.\n\nАко кръстът замръзне, това предвещава здраве и плодородие през годината. Ако времето е студено и сухо, приема се като знак за плодородна и добра година. Накрая – с китка босилек, свещеникът поръсва хората за здраве.\n\nЕдна от най-атрактивните традиции у нас е мъжкото хоро, което се играе в Калофер. Това е традиция, която се спазва поколения наред. Такова хоро се играе и в Зверино.\n\nСпоред народното поверие през нощта срещу Богоявление в глуха доба небето се отваря и всеки, който го види, ще получи от Бог това, което си пожелае.\n\nВярва се още, че тогава водата спира, пречиства се, след което придобива голяма сила. Затова денят е известен като Водици и Водокръщи.\n\nЙордановден се смята за последен от периода на т. нар. мръсни дни. Срещу празника е третата, последна кадена вечеря. Към постните ястия на нея се прибавят орехите, суровото жито и недогорялата свещ от предишните кадени вечери. Обредната трапеза включва прясна пита, колачета, сарми с кисело зеле, пълнени чушки, зеле, фасул, орехи, вино.\n\nИмен ден днес празнуват Йордан, Йорданка, Данчо, Дана, Боян, Богдан, Богдана.\n                    ", "date": "2018.01.06", "title": "Днес е Богоявление - Йордановден"}
{"url": "http://www.monitor.bg/a/view/47967-%D0%94%D0%B5%D1%86%D0%B0-%D0%BF%D0%BE%D0%B2%D0%B5%D0%B4%D0%BE%D1%85%D0%B0-%D0%BC%D1%8A%D0%B6%D0%BA%D0%BE%D1%82%D0%BE-%D1%85%D0%BE%D1%80%D0%BE-%D0%B2-%D0%9A%D0%B0%D0%BB%D0%BE%D1%84%D0%B5%D1%80/", "text": "Пратениците на ЮНЕСКО се удивиха от уникалния обичай, топлото време и почивният ден доведоха в града на Ботев над 10 000\n                    Десетина момчета на възраст около 8-10 години нагазиха първи в река Тунджа в Калофер и с песента „Залюбила е Василка” поведоха уникалното мъжко хоро на Богоявление. По подобие на своите бащи и братя, и те се бяха прегърнали през раменете, и танцуваха въпреки студените води. По-малките от местната детска градина също бяха в реката, но върху раменете на своите татковци. Според поверието ледената вода на реката по време на мъжкото хоро не разболява, а точно обратното – калява.Над 500 мъже и тази година изпълниха калоферския обичай на Богоявление. Първи в река Тунджа влязоха към 200 калоферци, начело на които по стара традиция бяха кметът на града Румен Стоянов и гайдарският състав на Народно читалище „Христо Ботев”. Всички бяха облечени в народни носии с типичната за града връхна дреха „гимена фанела”. Калоферци нагазиха в реката около 8 часа, като пееха народната песен „Залюбила е Василка”.Мъжете се хванаха през раменете и поне 20 минути играха своето мъжко хоро в Тунджа. Местният свещеник отец Димитър хвърли кръста, но за калоферци няма значение кой от мъжете ще хване християнския символ. Традицията в града на Ботев е  кръстът да бъде даден на най-малкия участник в хорото. Тази година мъжът, който хвана кръста в река Тунджа, го подаде на най-близкото до него момченце, което се оказа на 11 години. Драгомир е от Калофер и участва в мъжкото хоро за втора поредна година с по-големия си брат. Чак след като местните мъже изпълниха ритуала, останалите желаещи да играят мъжко хоро в река Тунджа можеха да влязат във водата. Изискването и тази година към тях бе да бъдат облечени и те в народни носии.Топлото време и почивният съботен ден изпълниха до краен предел града на Ботев. Хора от цялата страна се бяха стекли в Калофер, за да участват или да наблюдават мъжкото хоро. Някои от тях бяха пътували цялата нощ от Варна, Добрич или Велико Търново, за да успеят да се потопят за здраве в река Тунджа. Местните хотели и къщи за гости се пукаха по шевовете от туристи. Повечето гости солидно си бяха пийнали вино, а някои и ракия, за да се стоплят, както самите те обясняваха, въпреки че времето, за разлика от предишни години, изобщо не бе мразовито.За първи път от много време река Тунджа не бе замръзнала, а по бреговете й нямаше сняг. Затова се наложи специални устройства да създадат изкуствен сняг, който обаче по-скоро пречеше на видимостта от бреговете, отколкото да създаде някаква неповторима атмосфера. Липсата на организация как медиите да отразяват празника и откъде да снимат, доведе до многобройни скандали между зрители и работещи в празничния ден. Бреговете на река Тунджа бяха буквално претъпкани и видимостта към мъжкото хоро бе почти нулева. Стотиците или дори хиляди автомобили бяха задръстили тесните улици на малкото градче. Масово колите бяха паркирани или върху тротоари, или върху тревни площи. „Някакъв ад е и друга година няма да идвам”, се жалваха зрители, които нищо не са успели да видят заради огромната тази година навалица.Иначе уникалният ритуал буквално е смаял унгарските етнолози, които бяха изпратени от ЮНЕСКО, за да наблюдават мъжкото хоро в Калофер, каза кметът Румен Стоянов. Именно по негова идея ритуалът кандидатства да стане част от нематериалното световно културно наследство. Освен пратениците на ЮНЕСКО в Калофер почти на всяка крачка се чуваше чуждоезична реч. Англичани, французи, руснаци и немско говорящи, със целите си семейства, молеха да бъдат упътени как да стигнат до ритуала.По-късно на 6 януари в Калофер с митинг поклонение бе отбелязана и 170-тата годишнина от рождението на Ботев. Пред паметника на поета революционер военослужещи положиха „гирлянд на славата”. “Не трябва да се съизмерваме с Ботев. Всеки от нас трябва да носи частица от него в себе си, и то онази частица, която ни кара да бъдем истински свободни. Свободата е и целта, която трябва да преследваме”, това каза днес в Калофер, ген. Константин Попов, председател на парламентарната комисия по отбрана.   \n\n\n                    ", "date": "2018.01.06", "title": "Хлапета поведоха мъжкото хоро в Калофер (СНИМКИ, ВИДЕО)"}
{"url": "http://www.monitor.bg/a/view/38083-%D0%9F%D0%BE%D0%B1%D0%B5%D0%B4%D0%B8%D1%82%D0%B5%D0%BB%D1%8F%D1%82-%D0%B2-%D0%A0%D1%83%D1%81%D0%B5-%D0%BF%D0%BE%D1%81%D0%B2%D0%B5%D1%82%D0%B8-%D1%83%D1%81%D0%BF%D0%B5%D1%85%D0%B0-%D0%BD%D0%B0-%D1%85%D0%BE%D1%80%D0%B0%D1%82%D0%B0-%D1%81-%D1%83%D0%B2%D1%80%D0%B5%D0%B6%D0%B4%D0%B0%D0%BD%D0%B8%D1%8F/", "text": "\n                    Победителят, който извади кръста от водите на Дунав край Русе на днешния Йордановден, посвети успеха си на хората с увреждания. 23-годишният Теодор Цветков е треньор по плуване и работи с деца с увреждания в Спортното училище „Майор Атанас Узунов” в крайдунавския град.\n\n„Искам да помагам, това е мечтата ми. Трябва да разберат повече хора, че трябва да си помагаме един на друг”, бе посланието на смелчагата, който за втори път хваща кръста в Русе на Богоявление. Теодор бе победител и през 2016 година. Казва, че няма някаква изградена техника, помагала му единствено вярата.\n\nДвайсет и седем здравеняци скочиха във водите на Дунав при понтона под хотел „Рига”, след като Русенският митрополит Наум хвърли кръста в реката. От съображения за сигурност предварително бе обявено ограничение на броя на участниците до 20, но заради топлото време всички, които пожелаха да се включат в надпреварата, бяха допуснати. Петима бяха на 18 години, а най-възрастният – на 47 години.\n\nПобедителят получи от кмета Пламен Стоилов традиционната награда - хавлия и парична сума. Награден бе и от владиката Наум и от областния управител Галин Григоров.\n\nРусенци не си спомнят да е било толкова топло на Йордановден поне пред последните 15 години. Температурата на въздуха по обед бе 11-12 градуса, а на водата – 4-5 градуса. Затова и хиляди жители и гости на града се стекоха към брега, за да наблюдават ритуала по ваденето на кръста.\n                    ", "date": "2018.01.06", "title": "Победителят в Русе посвети  успеха на хората с увреждания"}
{"url": "http://www.monitor.bg/a/view/42106-%D0%92-%D0%A1%D1%82%D0%B0%D1%80%D0%B0-%D0%97%D0%B0%D0%B3%D0%BE%D1%80%D0%B0-%D0%A4%D0%B5%D0%BD-%D0%BD%D0%B0-%D1%81%D1%82%D0%B0%D1%80%D0%B8%D0%BD%D0%BD%D0%B8%D1%82%D0%B5-%D0%BE%D1%80%D1%8A%D0%B6%D0%B8%D1%8F-%D0%B8%D0%B7%D0%B2%D0%B0%D0%B4%D0%B8-%D0%BA%D1%80%D1%8A%D1%81%D1%82%D0%B0/", "text": "\n                     \n\nПредседателят на клуб „Поп Минчо Кънчев“, обединяващ любителите на автентични стари оръжия пръв стигна до дървения кръст, метнат за Богоявление във водите на изкуственото езеро в парк „Йордан Капсамунов“ от шипченския игумен Богослов. 39-годишният Станчо Танев, който иначе си вади препитанието като шофьор призна, че за пръв път скача на Йордановден и изрази съжаление, че приятелите му от клуба забравили да му подадат трибагреника, за да го развее. Общо 26 смелчаци се подредиха на импровизирания пристан, близо 3 000 мъже, жени и деца се събраха да гледат церемонията, която за пръв път беше разделена на две части. Празникът започна с водосвет и освещаване бойното знаме на Втора тунджанска механизирана бригада, който се състоя пред храма „Свети Николай“ в самия център на града, където се е провеждал ритуалът преди  направата на езерото през 50-те години на миналия ХХ век. От там воинската част, предвождана от гарнизонната духова музика премина по улиците на града.\n\nХваналият кръста фен на старинните пушкала получи от игумена плик с поставени в него банкноти, с които  час по-късно почерпи  попминчокънчевци.\n                    ", "date": "2018.01.06", "title": "В Стара Загора     Фен на старинните оръжия извади кръста  "}
{"url": "http://www.monitor.bg/a/view/5544-%D0%9C%D0%BE%D0%BC%D1%87%D0%B8%D0%BB%D0%BE%D0%B2%D1%86%D0%B8-%D0%BF%D0%BE%D1%87%D0%B5%D1%82%D0%B5-%D0%91%D0%BE%D1%82%D0%B5%D0%B2-%D1%81-%D0%BC%D1%8A%D0%BB%D1%87%D0%B0%D0%BB%D0%B8%D0%B2%D0%BE-%D1%88%D0%B5%D1%81%D1%82%D0%B2%D0%B8%D0%B5/", "text": "\n                     \n\n \n\nЗа поредна година жителите на родопското село Момчиловци, където постоянно живеят около 1 300 души  почетоха паметта на поета и революционера Христо Ботев с мълчаливо шествие, похвали се в социалните мрежи кметицата и доскорошна журналистка Сийка Суркова. Инициативата е на младите хора от дружество „ Родопски хайдути \" , които дефилираха по уличките с транспарант, на който е изписано  \"Съ нами Богъ\", портрета на Христо Ботев и българския трибагреник! „Пред жителите и гостите на селото младите родолюбци представиха живота и делото на българския революционер по повод 170-ата му годишнина, след свеждане на глави в памет на героя бяха произведени залпове.“, коментира още селската управничка.16 младежи влязоха в ледената вода, за да извадят богоувленския кръст, най-бърз се оказал 18-годишният Атанас Жекин .\n\n„Живи и здрави да сте, момчета и момичета, днес вие сте гордостта на Момчиловци!“, написа още Сийка Суркова.\n                    ", "date": "2018.01.06", "title": "Момчиловци почете Ботев с мълчаливо шествие  "}
{"url": "http://www.monitor.bg/a/view/2423-%D0%A8%D0%BE%D1%84%D1%8C%D0%BE%D1%80-%D0%B8%D0%B7%D0%B2%D0%B0%D0%B4%D0%B8-%D0%BA%D1%80%D1%8A%D1%81%D1%82%D0%B0-%D0%BE%D1%82-%D0%9C%D0%B0%D1%80%D0%B8%D1%86%D0%B0-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "\n                    36-годишен шофьор, баща на две деца, от Пазарджик извади християнския кръст от водите на река Марица в Пазарджик. Николай Александров се хвърли  заедно с още 20-ина смелчаци, след като Константийският епископ Яков хвърли разпятието в реката. Пред медиите младият мъж сподели, че е много щастлив, защото за първи път успява да  хване кръста. Николай Александров си пожела здраве – за себе си и за своето семейство, както и за всички хора. Той получи благословията на епископ Яков, а  много бяха желаещите да се докоснат до него и да целунат кръста за здраве. В литийното шествие   по случай празника участваха областният управител Стефан Мирев и кметът на Пазарджик Тодор Попов. 21-годишният Тодор Мечев и 26-годишният Георги Кадрев извадиха божието разпятие в Ракитово и село Дорково. На Тодор щастието да намери християнския кръст се сбъдва вече трета година, а в село Дорково ритуалът по изваждане на кръста от реката бе предшестван от мъжко хоро, водено от местни младежи в народни родопски носии. В град Костандово щастливецът, извадил кръста на Богоявление, се казва Симеон Луков. Топлото време събра стотици хора в различни краища в пазарджишка област на празника Йордановден.\n\n \n                    ", "date": "2018.01.06", "title": "Шофьор извади кръста от Марица в Пазарджик"}
{"url": "http://www.monitor.bg/a/view/87487-%D0%92-%D0%95%D0%BB%D1%85%D0%BE%D0%B2%D0%BE-%D0%BF%D0%BE%D1%87%D0%B5%D1%82%D0%BE%D1%85%D0%B0-%D0%B6%D0%B5%D1%80%D1%82%D0%B2%D0%B8-%D0%BE%D1%82%D0%BF%D1%80%D0%B5%D0%B4%D0%B8-22-%D0%B3%D0%BE%D0%B4%D0%B8%D0%BD%D0%B8/", "text": "\n                     \n\n \n\nСтотици жители на пограничното градче Елхово положиха цветя и венци пред скромния паметник на деветте удавени във водите на река Тунджа  навръх Богоявление преди 22 години. В местния храм „Свети Димитър“ бе отслужена панихида.Трагедията става минута преди хвърлянето на кръста, когато въжетата на моста, изграден през далечната 1961 година  се скъсват под тежестта на множеството, дошло за ритуала.Сред жертвите са  4 деца, 18 – годишно момиче и четирима възрастни: двама мъже и две жени.Очевидци са категорични че удавените са щели да бъдат много повече ако не е била бързата намеса на няколко десетки , наскоро положили клетвата си  граничари с командир Божан Великов, които с риск за живота си хвърлили в придошлите води и започнали да вадят  давещите се.Издирването продължава няколко дни , чак след 2 седмици реката изхвърля трупа на 14-годишната Станка. Водната стихия отнесла семейство Владимир и Тодорка Недялкови на 42 и 40 години. И двамата били на моста, когато той рухнал. Според очевидците Владо изплувал , но като не видял съпругата си на брега, отново се хвърлил към ледената вода, за да я търси.\n\nЧасове след случилото се на място пристигат тогавашният министър на вътрешните работи Начев и председателят на парламента академик Благовест Сендов.\n\nСлед трагедията тогавашният свещеник  Иван Стойков напуска Елхово и в продължение на 15 години кръстът не е бил хвърлян за Йордановден. Ритуалът е възстановен през 2012 година. Образуваното някога следствено дело е прекратено. Оказало се че мостът е строен от отдавна несъществуваща организация, а никой не се сетил да го прехвърли към общината за стопанисване.\n                    ", "date": "2018.01.06", "title": "В Елхово почетоха жертви отпреди 22 години "}
{"url": "http://www.monitor.bg/a/view/59844-10%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D1%87%D0%B5-%D0%B8-%D0%B8%D1%81%D0%BF%D0%B0%D0%BD%D0%B5%D1%86-%D1%81%D0%BA%D0%BE%D1%87%D0%B8%D1%85%D0%B0-%D0%B7%D0%B0-%D0%BA%D1%80%D1%8A%D1%81%D1%82%D0%B0-%D0%B2-%D0%93-%D0%9E%D1%80%D1%8F%D1%85%D0%BE%D0%B2%D0%B8%D1%86%D0%B0/", "text": "\n                    10-годишно момче скочи за кръста в Горна Оряховица. Малкият Александър денев се престраши да се бори с батковците за светинята във водите на Янтра. И въпреки, че не успя да извади кръста, накрая той все пак го получи от победителя. Таци година на моста край село Първомайци се бяха събрали 28 младежи и мъже, мераклии да премерят сили за Светия кръст. Освен най-малкия Сашо, най-възрастният сред тях пък бе на 60 години. А екзотиката на групата бе 35-годишният испанец Руиз Артече Хосе, който за пръв път участва в подобен ритуал. И се закани, че това ще се превърне в негова традиция.Тазгодишният победител е 19-годишният Александър Алексиев от Горна Оряховица, студент по право в София. Той развълнувано сподели, че посвещава победата на своята покойна баба Йорданка, която много е обичал. Победителят получи парични награди от кмета на Община Горна Оряховица инж. Добромир Добрев, и от кмета на Първомайци Ясен Янков. По-голямата част от наградата бъдещият юрист ще дари за благотворителност, а с останалите пари ще се почерпят заедно с останалите юнаци, които скочиха във водата за Светия кръст. И тази година на Богоявление до моста на Първомайци бяха дошли много хора.Почивният ден и хубавото януарско време бяха докарали много от жителите на Първомайци, Горна Оряховица и околните селища да споделят празничното настроение със смелчаците. Преди да бъде хвърлен Светият кръст във водите на Янтра, благослов за здраве отправиха отец Анатолий и отец Петър Янакиев. Доброто настроение поддържаха музикантите от ФА „Сидер войвода”. Над 1 700 са имениците в Община Горна Оряховица, които празнуват днес.\n\n\n                    ", "date": "2018.01.06", "title": "10-годишно момче и испанец  скочиха за кръста в Г. Оряховица (СНИМКИ)"}
{"url": "http://www.monitor.bg/a/view/60082-18%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D1%87%D0%B5-%D0%BE%D1%82-%D1%81%D0%B5%D0%BB%D0%BE%D1%82%D0%BE-%D0%BD%D0%B0-%D0%9C%D0%B0%D0%B9%D1%81%D1%82%D0%BE%D1%80%D0%B0-%D1%85%D0%B2%D0%B0%D0%BD%D0%B0-%D0%B1%D0%BE%D0%B3%D0%BE%D1%8F%D0%B2%D0%BB%D0%B5%D0%BD%D1%81%D0%BA%D0%B8%D1%8F-%D0%BA%D1%80%D1%8A%D1%81%D1%82-%D0%B2-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB/", "text": "\n                    18-годишно момче от селото на Майстора – Шишковци извади богоявленския кръст от водите на река Банщица в Кюстендил. Мартин Карамитев влезе в ледените води на реката заедно с около още 30 смелчаци. Марти, както го наричат приятелите му, се оказа най бърз и само за няколко секунди извади божия символ. За първи път от години всички участници в ритуала заформиха традиционно българско хоро във водите на реката. През цялото време те пееха „Българи юнаци“, а стотиците кюстендилци, събрани на моста над реката, ги аплодираха.Иначе Мартин Карамитев е ученик в ПМГ „Емануил Иванов“ в Кюстендил. Той участва за първи път в ритуала на Йордановден „Много се радвам, че именно аз го извадих. Пожелавам на всички хора да бъдат много здрави и успешни. На мен си пожелавам същото“, каза Мартин Карамитев.\n\n\n                    ", "date": "2018.01.06", "title": "18-годишно момче от селото на Майстора хвана богоявленския кръст в Кюстендил"}
{"url": "http://www.monitor.bg/a/view/40122-%D0%94%D0%B5%D1%86%D0%B0-%D0%B4%D0%B0%D0%B4%D0%BE%D1%85%D0%B0-%D1%81%D1%82%D0%B0%D1%80%D1%82-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE/", "text": "\n                    \"С децата даваме най-добрия и истински старт на българското европредседателство. Те са нашият заряд, капитал, бъдеще и гордост\", каза министърът на европейското председателство Лиляна Павлова при детското откриване на българското председателство на Съвета на ЕС. Днес десетки деца в 18 работилници, разположени в НДК, се запознават с това какво е ЕС и модерните технологии. Българският еврокомисар Мария Габриел се обърна към децата с думите, че днес те започват да пишат историята на успеха на българското председателство на ЕС. \"Покажете, че вие сте тази България, с която всички се гордеем, която е дала много на Европа и света и още ще даде, благодарение на вас\", каза още Мария Габриел.\n                    ", "date": "2018.01.06", "title": "Деца дадоха старт на българското европредседателство"}
