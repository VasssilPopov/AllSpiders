{"url": "https://www.monitor.bg:443/bg/a/view/nashenci-pitat-vynshno-za-bankovite-karti-i-rouminga-155529", "text": "„Защо не ми работи банковата карта?“. С такъв въпрос се е обърнал нашенец към външното министерство, когато отишъл да зарежда на бензиностанция в чужбина. Случаят попада в графата с нетипичните питания, които българи са отправяли към ситуационния център на ведомството, където обикновено се търси помощ при кризисни ситуации, бедствено положение или сложни казуси при пътуване зад граница, установи проверка на „Монитор“. За разлика от британците, които се отличават с далеч по-нестандартни питания (виж карето), българите все пак донякъде са прагматици. Освен типични разяснения, свързани с изгубен паспорт например обаче има и оплаквания за липсата роуминг, както и въпроси от рода: „Какъв е роуминг за плана ми?“ и „Защо не мога да набирам международно?“. Самият кризисен център играе ролята на координационен. Не винаги обаче гражданите разбират същността на работата му. Така в отговор на питане към МВнР вместо към мобилния оператор дежурните често съветвали нашенците да се обърнат към съответния телеком. Понякога обаче следвало абсурдното второ питане: „Ами кой е моят оператор?“. От външното министерство си обясняват донякъде това объркване с SMS-те, които всеки гражданин получава при всяка смяна на мрежата и напускане на страната със спешни телефони, на които може да потърси съдействие. Въпреки че ведомството, а и самите консулски служби поддържат подробна информация за всяка една страна, не липсват и въпроси за визовия режим, за валутата и възможностите за обмяна, както и опциите за работа и лечение там. От МВнР признават също така, че и се държат с дежурните с нужното уважение. Всъщност през 2018 година броят на сигналите, които са постъпили в центъра, е близо 9000. Той е с над 3225 повече в сравнение с предходната година, като през 2017 година е бил близо 5400. Това увеличение се дължало на сигналите, подадени по телефон, като очевидно положително въздействие оказали именно SMS-те, които външното министерство праща при екскурзия зад граница. Близо три пъти са скочили и сигналите до горещите телефони. През 2017 година те са били малко над 2400, докато през миналата година са достигнали 6727, което представлява разлика от над 4300. За сметка на това се отчита спад при сигналите по имейл и факс, като първите са се свили почти двойно, сочи справка, предоставена от ведомството на „Монитор“. Иначе всеки може да се регистрира на сайта на МВнР според дестинацията, до която пътува и да се подсигури с по-лесна връзка при евентуално възникване на кризисна ситуация. Тази мярка обаче се оказва не много популярна. През 2018 година регистрация са си направили под 1500 нашенци, а година по-рано техният брой е бил близо 2000. за които се прави такава регистрация, са Турция, следвана от Индонезия, Украйна и Тайланд. Така общо 92 души са съобщили на Външно, че заминават на екскурзия до южната ни съседка, а 67 че ще пътуват до екзотичната Индонезия. За Украйна това направили 62 българи, а за Тайланд - 54. Най-честите проблеми, за които се търсело съдействие от посолствата и консулствата ни били свързани с изгубени или повредени паспорти и заверка на документи за гражданско състояние, каквито са брачните свидетелства и тези за съдимост. Зачестявали и случаите с потърсено съдействие след свързани например със забавено плащане или неплащане на заплати, лоши хигиенни условия за труд и почивка. Немалък брой граждани искали информация и за свои близки в неизвестност. Когато издирваните лица са извършили престъпление, консулите търсели контакт със следствените органи и посещавали арестите, като съдействали и за намиране на адвокат. Имало и случаи с търсене на помощ от безпризорни лица, които нямат нужните средства за издръжка или за билет до дома. Сред тях често имало и хора, които са жертви на трафик или пък са склонявани към просия. Консулските служби били търсени и при внезапни здравословни проблеми и приемане на нашенци в болница. В процес на подготовка пък е което подготвя ведомството, за да могат гражданите по-лесно да сигнализират за проблем и да пращат своите координати например при бедствие. Изработена била пътна карта, която в момента е пратена за съгласуване към Норвежкия финансов механизъм, по който ще се финансира проектът. „Има ли вампири в Полша?“. Подобни въпроси са задавали британци на консулските служби към Министерството на външните работи на Острова. През 2018 година британските мисии зад граница са получили над 330 000 обаждания с молба за помощ. Дипломатите от Форин офис са помогнали на над 3400 души, попаднали в болници и на 4900, които са били арестувани. Но освен за типични проблеми при пътуване, имало и доста екзотични питания. Така например британец в Холандия звъннал в посолството след като гледал „Смело сърце“ и задавал въпроси за филма. Друг пък звънял в консулството в Канарските острови с искане да се окаже натиск върху администрацията на хотела. Трети пък се интересувал дали в Полша има вампири. Поводът бил запознанството му в интернет с жена, която го попитала за кръвната му група още преди първата среща. Негов сънародник в Италия от своя страна искал от посолството помощ за организиране на сватбата му, да му препоръчат цветар и евентуално да му уредят среща с папата. В консулството в Буенос Айрес пък получили обаждане от мъж, който искал списък на жените в Аржентина, сред които да си избере евентуална половинка. В мисията в Ню Делхи също получили интересно обаждане от кралски поданик, който попитал кога отварят заради слух, че ще продават вегетарианска наденица.", "date": "2019.01.24", "title": "Нашенци питат Външно за банковите карти и роуминга"}
{"url": "https://www.monitor.bg:443/bg/a/view/hiljadi-chakat-bionse-na-praznika-na-lovech-155404", "text": "Няколко хиляди души проявиха интерес към концерт на Бионсе в чест на празника на Ловеч на 11 май. Мястото на събитието е площад „Тодор Кирков“, часът е 20, но по всяка вероятност такова няма да се състои. \"Американката е решила да направи празника на град Ловеч отново велик! В отговор на въпроси на фенове и гости на събитието - подгряващи изпълнители засега не са предвидени, тъй като целият ни бюджет е инвестиран в акостирането на Бионсе край река Осъм“, гласи описанието на концерта във Фейсбук. Според страницата на ивента, изпълнителката на Crazy in Love ще прекара свободното си време Шеговитият характер на описанието и коментарите отдолу сочат, че това събитие е измислено. Създаването на подобни фалшиви концерти стана популярно през последните дни. Така, например, излезе информация, че Радо Шишарката ще подгрява Ед Шийрън на Празника на туршията и лютата ракия в Златарица. Хиляди проявиха интерес и към концерт на рапъра Еминем в Стара Загора. Според подадената информация, той е избрал България като спирка от лятното си турне през 2021 г. При поставена така информация, повече потребители в социалната мрежа се подлъгват, че такова събитие ще се състои и се интересуват от закупуване на билети. В списъка с фалшиви концерти влизат още „Риана на събора в с. Калипетрово“, „Лил Пъмп на кукерския фестивал \"Сурва 2020\" в Перник“ и „Концерт на Slayer в Симитли“. Както „Монитор“ първо писа, тенденцията за лъжливи събития стартира миналия петък, когато родните меломана се ентусиазираха от измислен концерт на Кание Уест в Античния театър в Пловдив. Феновете на изпълнителя на All Mine веднага почнаха да се шегуват и с въпроса къде ще отседне популярната му съпруга – риалити звездата Ким Кардашиян. Други пък призоваха следващата му спирка да е Варна. Появи се и предложение оркестър \"Кристали\" да го подгряват. Тогава „Монитор“ се свърза с отдел „Култура“ към Община Пловдив и с управлението на \"Старинен Пловдив\", където е Античният театър. Оттам обясниха, че такъв концерт не е предвиден и че Античният театър не е ангажиран за изява на Кание Уест през септември.", "date": "2019.01.24", "title": " Във Фейсбук: Зарибяват БГ фенове с фалшиви концерти на Бионсе и Еминем"}
{"url": "https://www.monitor.bg:443/bg/a/view/imame-2-meseca-da-zashtitim-kiseloto-ni-mljako-155497", "text": "Остават 2 месеца, в които можем да защитим наименованието на българското кисело мляко. Това става ясно от изпратено от писмо на ЕК мотивирано становище във връзка с нейния Закон за марките и географските означения от 1 септември 1999 г. От 2008 г. насам България поддържа национален регистър на географските означения за селскостопански продукти и храни. От Брюксел смятат, че националната закрила на географските означения относно схемите за качество на селскостопанските продукти и храни. България е трябвало да сложи край на тази национална система за регистрация от датата на присъединяване към ЕС през 2007 г. и е можела да защитава съществуващите национални географски означения само за срок от 12 месеца след датата на присъединяване, ако през този ограничен период е било подадено заявление на ниво ЕС. Страната ни разполага с два месеца, за да отговори на доводите, изложени от комисията. В противен случай ЕК може да реши да сезира Съда на ЕС. В тази връзка Симеон Присадашки, зам.-председател на Асоциацията на млекопреработвателите докато мине другата процедура по защита по наименование за произход на ниво Евросъюз. „Трябва да защитаваме българските интереси. От това, че навремето през 2007 г. администрацията не си е свършила работата, не трябва да страда бизнесът“, каза той. По думите му, сега сигурно ще има евентуално някаква елементарна глоба от ЕС. „Смятам обаче, че националният интерес е по-важен от глобите“, добави браншовикът. „Сега тече процедурата и се надявам до лятото да сме готови с документацията“, поясни Присадашки. „За да защитим наименованията се изисква доста сериозна подготовка. По-напреднали сме за българското кисело мляко. Ще искаме обясни той и припомни, че тя ще бъде внесена от браншовата организация на млекопреработвателите. Според евродепутата Момчил Неков все още не се знае каква глоба ще ни бъде наложена, защото досега няма прецедент и България ще бъде първата страна, попаднала в такава процедура и не се знае колко ще трябва да платим. По думите му, не за първи път получаваме подобно предупреждение от ЕК. „ Вариантите вече са два - или плащаме глоба, или пада защитата на продуктите. За това трябва всички типично български храни като кисело мляко, бяло саламурено сирене, кашкавал, лютеница трябва да бъдат регистрирани на европейско ниво по схемата за географските означения.“, обясни Неков.„Ползите от защита на ЕС ниво на продуктите не са малко. От една страна те са произведен по традиционна рецепта. От друга страна, всяка страна от ЕС, плюс и трети страни, с които имаме сключени споразумения ще е длъжни да защитава географските означения. Ще има и полза от производителите на защитените продукти и на суровината за тях“, добави евродепутатът. По думите му, една такава защита ще има и имиджово значение за страната, защото една от най-често обсъжданата тема от хората е храната. „Държавата трябва да помага за производството на уникални български продукти“, смята Момчил Неков. Засега единственият български продуктът със защитено наименования за произход е мановият мед от Странджа. Другите нива на защита са \"Защитено географско указание\", където са българското розово масло и горнооряховският суджук, а в \"Храна с традиционно специфичен характер\" имаме регистрирани 5 продукта - филе \"Елена\", луканка \"Панагюрска\", \"Кайсерован врат Тракия\", роле \"Трапезица\", \"Пастърма говежда\".", "date": "2019.01.24", "title": "Имаме 2 месеца да защитим киселото ни мляко"}
{"url": "https://www.monitor.bg:443/bg/a/view/nov-zalp-fejkove-sreshtu-peevski-za-da-skrijat-aferite-na-joncheva-obzor-155530", "text": "Слугите на олигархията дадоха мощен залп с фалшиви новини срещу депутата от ДПС и наш издател Делян Пеевски, за да потопят аферите на червената депутатка Елена Йончева. Както стана известно завчера, тя е препрала 300 000 евро откраднати от Цветан Василев от вложителите на КТБ през фирмата „Офроуд“. Аферата е извършена в периода 13.06.2012 г. - 6.11.2014 г., като самата журналистка, която се прави на боркиня за социална справедливост, си е определила заплата от 12 700 лв. Минималната заплата към този период е 270 лв., което означава, че Йончева е прилапвала по 47 минимални работни заплати месечно. който е известен с прякора Спина, след като сравни социализма със СПИН. Кутев навремето беше личен приятел на Цветан Василев и сега се опитва да го забрави. По думите му ще познаете кой вземаше пликчетата с парите, лично раздавани от банкера беглец – официално и неофициално. Кутев се оказа не по-малко нагъл и цъфна в студиото на „Тази сутрин“ по бТВ, за да я брани. От стенограмата на задкулисието АРГО стана ясно, че подсъдимият олигарх Иво Прокопиев държи мейнстрийма – големите телевизии. За това появата на Кутев не изненада никого. Социалистът веднага взе да ръси фейкове по адрес на Делян Пеевски. И най-брутално обяви в национален ефир, че Пеевски бил взел с тегления от КТБ 800 млн. лв. След това се поуплаши от бомбастичната цифра и я посмали на „стотици милиони“. За негово сведение ще припомним, че укриващият се в Белград БГ Мадоф е подсъдим за 2,5 млрд. лв., които открадна от вложителите на КТБ. Превъртя ги няколко пъти чрез подставени лица и през кухи фирми и като същински кредитен фараон остави дупка в трезора от 4,7 млрд. лв. Кутев явно е забравил, че Делян Пеевски заедно с колегите си от ДПС Хамид Хамид и Йордан Цонев внесоха поправката за КТБ, гласувана от Народното събрание, с която се развързват ръцете на синдиците да върнат в банката вторично разграбените активи. Както многократно сме писали, Делян Пеевски няма никакви съдебни дела за активи на КТБ, а неговото семейство е имало кредит към КТБ, който ефективно е погасило. Кутев беше един от най-големите врагове на закона за изсветляване на медийната собственост, внесен от нашия издател заедно с колегите му от ДПС Велислава Кръстева, Хамид Хамид и Йордан Цонев. Именно по тази, приета от Народното събрание, поправка, през май ще стане ясно как се финансира Фабриката за фалшиви новини. Антон Кутев, който сега е зам.-председател на ПГ на „БСП – За България“, при управлението на Тройната коалиция в продължение на 3 години беше член на Съвета на директорите на ЧЕЗ. Той дължи отговор на въпроса колко прибра от ЧЕЗ като представител на червената мафия в дружеството, което ограби българите с високите сметки за ток. и подсъдим за укриване на данъци за 270 000 лв. Огнян Стефанов – по-известен като ченгето от Държавна сигурност с псевдоним Академик. Той взе да сънува как Пеевски трябвало да бъде арестуван въпреки проверките, извършени за депутата от НАП и КПКОНПИ. Това явно не се харесва на бившето ченге, което както само призна е подсъдим, а има и още за какво. Освен че не си е плащал данъците, агент Академик фалира собствения си вестник „Торнадо“, като завлече журналистите и ги остави без заплати. Заедно с покойния Младен Мутафчийски, който му беше съдружник в редица сайтове, присвои 1 млн. лв. от курорта Слънчев бряг. Парадоксът е, че по онова време съдружникът му Мутафчийски бе член на борда на директорите в курорта. И за да е картината на дезинформацията пълна, във „Фрогнюз“ цъфна и човекът на БГ Мадоф от спонсорираното от мустакатия аферист сдружение „Ние Гражданите“ Даниел Божилов. Той спусна лъжливата новина, че Пеевски имал активи от КТБ. Факт е, че няма предприятие от КТБ в ръцете на Пеевски, а всичко откраднато се държи от спонсора на Божилов – Цветан Василев. Вместо да спуска фейкове, Божилов дължи отговор пред обществото кога ще дойде Василев да върне парите. И как той и съпругата му се издържат с „дарения“ от Белград. Компания в НПО-то на БГ Мадоф му прави и видният агент на ДС Вера Архундова, обявена от Комисията по досиетата като агент Ана Хранова цели 9 пъти. Олигархията мечтае да има собствен главен прокурор, за да грабежите си за милиарди. Олигархът Иво Прокопиев е подсъдим по две афери – ЕВН и за пране на пари и укриване на добиви и концесионни такси от „Каолин“. По тази афера КПКОНПИ наложи запор на него и на съпругата му дружествени активи за 200 млн. лв. заради недоказан произход на пари. При другата афера – ЕВН, Прокопиев се облажи с 1,3 млн. лв. като посредник в продажбата на държавните дялове на Енергото чрез фирмата си „Булброкърс“. Другият му побратим Господаря на хапчетата Огнян Донев е подсъдим за укриване на 62 млн. лв. данъци. Половината от мечтата им да овладеят Темида е изпълнена чрез тогата на олигархията Лозан Панов. Само че неговият часовник цъка неумолимо. До края на мандата му остават малко повече от 3 години. За това време Панов трябва да изпълни поетите ангажименти и указанията на олигархията – да прикрие грабежите, защото ги тресе страх от възмездие. Не случайно Лозан Панов приема с отворени обятия пионките на банкера беглец от сдружението „Боец“ в храма на Темида. Днешната олигархия имаше два звездни мига – преди 10 ноември, когато червените фамилии управляваха България и след 10-ти ноември, когато прилапаха активи за 20 млрд. лв. срещу жълти стотинки. Блянът им е да отворят отново Лагерите на смъртта, като този в Белене, управлявани навремето от техните дядовци и бащи и да прибират в тях неудобните, за да изчезват завинаги.", "date": "2019.01.24", "title": "Нов залп фейкове срещу Пеевски, за да скрият аферите на Йончева (ОБЗОР)"}
{"url": "https://www.monitor.bg:443/bg/a/view/apelativnijat-specsyd-ostavi-v-aresta-vylcho-arabadjiev-155534", "text": "След петчасово заседание Апелативният спецсъд остави в ареста Арабаджиев младши – Вълчо, съобщи БТА. Той е обвинен за пране на пари.  Определението на тричленния съдебен състав е окончателно. То е подписно с особено мнение от един от членовете на състава, която искаше Вълчо Арабаджиев да бъде освободен от ареста с по-лека мярка. По време на днешното заседание съдът прие тройна медицинска експертиза на лекари от \"Пирогов\", според която Арабаджиев не страда от заболяване, което да не му позволява да бъде в ареста. Адвокатът му Илиян Василев заяви в залата, че прокуратурата няма доказателства, за това че Арабаджиев – младши е знаел за евентуален престъпен произход на над 5 млн. лв., открити в банкови касети на негово име. Според адвоката, имало данни, че парите са внесени от неговата майка Маринела Арабаджиева на името на сина й. Прокуратурата обаче смята, че има достатъчно данни за това, че Вълчо е знаел за престъпния произход на внесената от него сума. Съдиите отбелязаха още, че промяната на мярката на Арабаджиев в по-лека би затруднила разследването, като според тях има възможност той да се укрие.", "date": "2019.01.24", "title": "Апелативният спецсъд остави в ареста Вълчо Арабаджиев"}
{"url": "https://www.monitor.bg:443/bg/a/view/policija-pazi-hristina-za-da-spre-haosyt-v-bobov-dol-155528", "text": "Полицейска охрана пази Христина Стаменова, за да не предизвиква хаос по пътищата в Бобов дол. В продължение на месеци 65-годишната жена се е превърнала в истинско бедствие за съгражданите си. Ежедневно тя изкача на пътното платно, прави се на умряла и иска пари от водачите. Сред последните й изпълнения било да се движи с патерици, с които замеряла хората. „Това за нас е ежедневен тормоз. Христина излиза, когато е сумрак и ляга на пътя. Не я интересува мокро ли е, има ли сняг. Започва да вика и маха, само и само някой да й спре. дай 5 лв. и тн.“, коментираха шокирани бобовдолци. От кметството отправиха апел за по-голяма бдителност на водачите, когато преминават през улица \"Г. Димитров\" в кв. „Южен“. В този район Христина основно стопирала движението и създавала предпоставки за инциденти. „Информирана съм за проблема още от 4 януари. Незабавно влязох във връзка с полицията, като по мое настояване стигнахме до решението да се постави охрана пред дома й, докато бъде настанена в здравно заведение. Христина беше настанена в болница, но след няколкодневен престой тя беше изписана на 21 януари 2019 г.“, обясни Елза Величкова, кмет на миньорската община. Според закона за здравето за Христина трябва да има издаден съдебен акт и „Такова принудително лечение по смисъла на закона може да бъде поискано само от прокурор или от близките й. Проведени са разговори с нейния брат, а също е уведомен и районният прокурор, които ще предприемат действия по нейното настаняване за принудително лечение“, каза още Величкова. Дотогава на бобовдолци им остава единствено да чакат и да се надяват да не стане най-лошо, тъй като неведнъж или два пъти 65-годишната жена е била на косъм от смъртта. „Съдбата на Христина имат много хора в цялата страна. Ако някой без да иска я блъсне и стане най-лошото, кой ще е виновен“, питат се жители на Бобов дол.", "date": "2019.01.24", "title": "Полиция пази Христина,за да спре хаосът в Бобов дол"}
{"url": "https://www.monitor.bg:443/bg/a/view/stokoobmenyt-ni-s-germanija-dostigna-8-mlrd-evro-155533", "text": "Рекордната сума от 8 млрд. евро достигна стокообменът ни с Германия. Това каза президентът на Германо-българската индустриално-търговска камара (ГБИТК) Тим Курт по време на празнична церемония за връчване на Награда на Германската икономика 2018. Немският пазар е един от основните за разпространение на български стоки и продукти, а немските компании са главен партньор на родните предприятия. Доказателство за добрите взаимоотношения е реализираният рекорден стокообмен между страните. „Много компании избраха България за инвестиции и бизнес, а това ни радва много”, коментира шефът на ГБИТК Тим Курт. Думите му бяха подкрепени и от заместник-премиера на България Томислав Дончев, според когото „Благодарение на инвестициите и сътрудничеството, на платените данъци и осигурените работни места, аз искрено вярвам, че българските предприятия са успели да придобият ноухау, опит и са разбрали колко е важен стокообменът”, коментира Дончев. По негови думи „Имахме много премеждия през последнте години, но не сме в позиция да твърдим, че сме свършили всичко - предстои ни много работа”, предупреди заместник министър-председателят. Според него страната ни трябва да инвестира в инфраструктурата, както и да положи повече грижи за подобряването на образованието. Вбъдеще пък вместо да бъдем производители на авточасти, „В следващите години България ще скъса модела, в който основно предимство на пазара са ниските цени. Трябва да се стремим към по-висока добавена стойност”, завърши Дончев. Тази вечер бяха връчени и Наградите на Германската икономика, за които се състезаваха 33 компании. Традицията продължава вече 15 години, а отличените се разделят на три категории: „Голямо предприятие”, „Малко и средно предприятие”, както и „Корпоративна социална отговорност”. Те бяха оценени от Министерството на енергиката у нас, Института за пазарна икономика, Българската агенция за инвестиции, Института по икономическа политика и други. В първата категория номинациите са 14, но спечелилите са 3-ма: на последно място е „Шенкер” ЕООД, следвано от „Бер-Хелла Термоконтрол” ЕООД, а на първо е „ТЕДМЕД” ЕАД. Първенецът планира да инвестира 32 млн. лева в България, с което ще постигне 80% ръст на производството, а новооткритите работни места ще бъдат 250. За „Малко и средно предприятие” участвалите компании са 11, от които на трето място е „Смарт Органик” АД, след него са „Пентакс Медикъл България” ЕООД, а челната позиция е заета от „Нухелт” АД. Предприятието е реализирало 20% ръст на експорта, който се е качил от от 54% на 74% за 2018 г. В последната категория номинациите са 8, а победители са: на последно място е „Гапинвест”, след това „Фесто Прадъкшън” ЕООД, а първото място принадлежи на „Алианц България Холдинг”. Други, като община Плевен например, пък получиха благодарствени сертификати.", "date": "2019.01.24", "title": "Стокообменът ни с Германия достигна 8 млрд. евро"}
{"url": "https://www.monitor.bg:443/bg/a/view/patentnoto-vedomstvo-s-prestijen-sertifikat-ot-mon-155532", "text": "Патентно ведомство на Република България бе отличено с престижния сертификат „ПАРТНЬОР В ОБРАЗОВАНИЕТО на официална церемония в сградата на Министерство на образованието и науката. Таня Михайлова, зам.- министър на МОН връчи сертификатите на Световната мрежа на учебните предприятия EUROPEN-PEN International „ПАРТНЬОР В ОБРАЗОВАНИЕТО“ по повод на успешно проведената Международна седмица на учебните предприятия в Пловдив през 2018 г. Сертификати получиха представители на бизнеса, университети, държавни институции и неправителствени организации, участващи активно в обучението в учебно-тренировъчна фирма чрез системно и дългогодишно подпомагане на дейностите в Българската мрежа на учебните предприятия и на Центъра за учебно-тренировъчни фирми към МОН. Патентно ведомство на Република България и Центъра за учебно-тренировъчни фирми към МОН обединяват своите усилия за осъществяване на сътрудничество за повишаване на нивото на познаване и прилагане на правата върху обектите на интелектуална собственост сред потребителите и образователните институции. Двете институции продължават съвместната си дейност в областта на професионалната подготовка и придобиване на практически компетенции на учениците и студентите.", "date": "2019.01.24", "title": "Патентното ведомство с престижен сертификат от МОН"}
{"url": "https://www.monitor.bg:443/bg/a/view/vzemat-lichnite-danni-na-deteto-samo-pri-syglasie-na-roditelja-155531", "text": "Личните данни на децата под 14 години ще бъдат обработвани само при съгласие на родителя. Това гласи една от промените в Закона за личните данни. Днес депутатите окончателно приеха измененията в нормативната уредба на страната, с които трябваше да се транспонира в родното законодателство евродирективата за защита на личните данни (GDPR).   Според измененията гражданите ще могат да сезират комисията, ако правата им са били нарушени. В 3-месечен срок пък тя самата трябва да ги информира за напредъка по жалбите. В случай на нарушение, което може да доведе до риск за правата на субектите на данни, администраторът трябва да уведоми комисията в срок до 72 часа. В случай че при проверка във фирма комисията установи нарушения по закона, тя ще може да налага глоби, които според еврорегламента са в размер до 20 млн. евро или до 2% от годишния оборот на компанията. С промените обаче депутатите реално дописаха евродирективата, отваряйки доста голяма врата за субективна преценка на комисията относно свободата на медиите. Бяха записани 10 критерии, по които звеното ще преценява дали в един или друг материал авторът му не е нарушил правото на защита на личните данни на субекта на материала. Най-спорен е десетият критерий, според който комисията ще може да взема предвид и „други обстоятелства, относими към конкретния случай“. Какви са тези други обстоятелства обаче остава въпрос, който няма отговор към момента, което пък поражда огромен риск от субективни преценки относно свободата на словото.", "date": "2019.01.24", "title": "Вземат личните данни на детето  само при съгласие на родителя"}
{"url": "https://www.monitor.bg:443/bg/a/view/ot-tryn-ta-na-glog-155525", "text": "Управляващите са на път отново да изпуснат духа от бутилката. Този път да избухне тлеещия от години проблем с ТЕЛК-овете. Както и с майките на деца с увреждания, и сега мнозинството постъпва на принципа “проба-грешка”. Действията на специализираната прокуратура да сложи зад решетките мошениците са похвални, дори малко закъснели. Точно с това трябваше да се започне, а не с ревизиране на оценката за инвалидност. Грешно беше да се отчита не с натрупване, а само с едно основно заболяване, а другите да се смятат само ако са надхвърлили 50%. Не само, че се ощетиха хиляди инвалиди, но се стигна и до куриозни ситуации с много черен хумор като например: диабет е основно заболяване, а отрязан крак, минава за второстепенно...Да се смееш или да плачеш! Очевидно не това е пътят.Разбира се, че все отнякъде трябва да се започне. Видя се, че не може глобално да се решат проблемите, нито на здравеопазването, нито в социалната сфера... Но не може те да са “черни дупки”, в които потъват милиарди. Проблемът е, че при всичките промени става по-лошо. Очевидно е, че някой се възползва от тези средства и няма интерес от ефективното им изразходване, още по-малко от ефективен контрол. И колкото повече бюрокрация има, толкова по-добре.Въпросът е, след като всичко това е станало болезнено видимо, защо трябва да се чака да избухне поредния гняв. Има достатъчно добре работещи механизми в други държави, които могат да се използват като се приложат у нас. Да се направи така, че да се знае защо и за какво се изразходват тези средства. И как тези хора ще могат да бъдат отново общественополезни. Само със залавянето, порицанието и дори осъждането на няколко мошеници, без да се намерят правилните механизми, всичко ще си остане от ден до пладне.", "date": "2019.01.24", "title": "От трън та на глог"}
{"url": "https://www.monitor.bg:443/bg/a/view/nad-8-000-umirat-u-nas-vsjaka-godina-zaradi-mrysnija-vyzduh-155506", "text": "Над 8 000 български граждани умират заради лошия въздух в големите градове. Тези данни изведе омбудсманът на България Мая Манолова по време на дискусия за качеството на въздуха. Въздухът, който дишаме у нас е тема, която достигна своя пик през 2017 г., когато Съдът на Европейския съюз започна наказателна процедура срещу България. Затова се очакваше до 8-ми януари т.г. от Министерството на околната среда и водите да публикуват списък с взетите мерки, но това така и не стана. Затова Манолова изведе стряскащи статистики, които показват колко е голям проблемът с въздуха. На глобално ниво умират по 3 млн. души заради завишените нива, а в Европа - 479 хил. “Данните трябва да ни послужат като светеща лампа да започнат действия за търсене на решения”, коментира омбудсманът. По статистики на Европейската сметна палата пък смъртните случаи заради лошото качество на въздуха у нас са общо 15 хил. За сравнение 800 са тези, които всяка година умират заради войната по пътищата. В някои градове замърсяването е над 10 пъти над нормата. “Ако няма резултати, то може да се стигне до нови имуществени санкции към България, които ще са в размер на хиляди евро на ден или на месец”, допълни Манолова. Най-засегнати в столицата са кварталите Красна поляна, Западен парк, Овча купел и Надежда. От Красна поляна пожелаха която да даде точни данни за сериозността на проблема. “Сега виждаме само обещания и никакви действия”, коментира столичанката Десислава Малинова. По нейни думи проблемът вече е национален, а през зимата почти не е имало ден, в който да няма нива над нормата. На въпроса към коя институция да е Комисията, гражданите единодушно избраха омбудсмана.", "date": "2019.01.24", "title": "Над 8 000 умират у нас всяка година заради мръсния въздух"}
{"url": "https://www.monitor.bg:443/bg/a/view/dyjd-i-snjag-v-cjalata-strana-155518", "text": "Почти в цялата страна има обявени предупредителни кодове за опасно време до края на седмицата. Времето ще се успокои за кратко през нощта и валежите ще спрат, но още от сутринта ще започнат отново. В Североизточна България през нощта и сутринта валежите ще са от дъжд, но с понижението на температурите дъждът ще преминава в сняг и там ще има условия за поледици и заледявания. Преобладаващите минимални температури ще са от минус 1 до 4 градуса, сочи прогнозата на НИМХ. В 6 области е обявен оранжев код за дъжд и сняг. Предупреждението е в сила за областите: Благоевград, Пазарджик, Пловдив, Смолян, Кърджали и Хасково. Там валежите ще продължат. До надморска височина около 1000 м ще вали дъжд, над 1400 м - сняг. 11 области пък са с жълт код за снеговалежи. Предупреждението важи за областите: Видин, Монтана, Враца, Ловеч, Габрово, Велико Търново, Русе, Търговище, Разград, Силистра и Шумен. В тези райони през предстоящата нощ и утре сутринта, с понижението на температурите, дъждът ще преминава в сняг и ще има условия за поледици. Прогнозата за София-област, София-град, Перник и Кюстендил е за дъжд и мокър сняг. Само дъжд ще вали в областите: Стара Загора, Сливен и Ямбол. Дневните температури ще са в широки граници: от около 0 градуса в Северозападна България до около 10 градуса - в югоизточните райони. Над Черноморието ще е облачно. В сутрешните часове валежи от дъжд ще има главно по Северното Черноморие. По-късно през деня валежите временно ще спрат, но вечерта и през нощта срещу петък отново ще завали, предимно слаб дъжд. Ще духа умерен североизточен вятър. Максималните температури ще са 7-10 градуса. Температурата на морската вода е около 6 градуса. Вълнението на морето ще бъде 3 бала. Над планините, след временното спиране на валежите и разкъсване на облачността, още сутринта от югозапад ще завали сняг, под около 1000 метра - дъжд и сняг. Отново интензивни ще са валежите в много райони, на отделни места в Рило-Родопската област, надхвърлящи 50 л/кв.м. Ще духа силен вятър от юг. Максималната температура на височина 1200 метра ще е около 2 градуса, на 2000 метра - около минус 2 градуса. В събота от северозапад валежите ще отслабват и до вечерта в по-голямата част от страната ще спрат; все още по-съществени ще са в Югозападна България. Вятърът ще се ориентира от северозапад и с него температурите слабо ще се понижат. В неделя в по-голямата част от страната вече ще е без валежи; преди обяд на места все още ще превалява - в Североизточна България - сняг, в югоизточните райони - дъжд. Облачността от северозапад ще се разкъса. През нощта срещу неделя и в неделя ще духа предимно умерен запад-северозападен вятър. Минималните температури ще се понижат, дневните - почти без промяна.", "date": "2019.01.24", "title": "Дъжд и сняг в цялата страна"}
{"url": "https://www.monitor.bg:443/bg/a/view/bylgarskijat-henri-ford-pobedi-v-iniciativata-na-moto-pfoe-155511", "text": "За юбилеен 20-и път „Мото-Пфое” – официален представител на марките Ford, Volvo, Land Rover и Jaguar у нас, финансира проекти за опазване на природното многообразие и културно-историческото наследство на България. Наградите се връчиха на победителите от сезон 2018 по време на официална церемония в Софийска градска художествена галерия. Изборът на експертното жури за победител на сезона се спря на специалния проект „Мито Орозов – българският Хенри Форд”. Неговата цел е да се популяризират дейността и наследството на Мито Орозов, както и яркото му присъствие в културния и обществен живот на Враца и страната. Това е родоначалникът на модерното коларство у нас, собственик на първата фабрика за файтони, кабриолети и карети. Основана през 1885 г., тя е доставяла представителни возила за всички държавни институции у нас и богатите предприемачи след Освобождението. Мито Орозов е и единственият българин, получил предложение за съдружие със заводите на Ford. То обаче не се е състояло. С финансирането от Дарителската програма ще завърши реставрацията на два файтона, проектирани от Орозов, които сега са собственост на музея. Те ще се използват и за ретро разходки, като част от политиката за социализиране на музейната експозиция. Ще се ремонтира и обогати сбирката „Модерни превозни средства”, както и ще се организира изработването на умалени макети от ученици в града. Завършването на наградения проект ще допринесе за опазването и популяризирането на културно-историческото наследство на врачанския край, което представлява и устойчив принос за развитието на културния туризъм. Проектът получи награда от 10 000 лева, грамота и почетен плакет, връчени на директора на РИМ Враца от д-р Аксиния Бутева, Началник отдел в дирекция „Културно наследство, музеи и изобразителни изкуства“ от Министерство на културата и Атанас Фурнаджиев – управител на „Мото-Пфое”. През 2018 г. в програмата се включиха общо 41 проекта от цялата страна, а 32 от тях изцяло отговаряха на регламента на конкурса, публикуван на сайта motopfohe.bg. Проектите бяха разпределени в двете категории почти по равно – опазване на околната среда с 15 номинирани участници и културното наследство – 17. По преценка на журито, освен националния победител, бяха определени още две поощрителни награди, като наградният фонд от 20 000 лева се разпределя на 10 000 лева за големия приз и по 5000 лева за подгласниците. Основна цел на Дарителската програма винаги е бил стремежът, освен финансово, тя да подкрепи с разгласа и публичност усилията на множество институции, колективи и индивидуални участници да съхранят националната ни уникалност и идентичност. Първата поощрителна награда в тазгодишното юбилейно 20-то издание на Дарителската програма на „Мото-Пфое” отиде при проекта „Чухалът (Otus scops) – малко познат приятел”, с автор Национален природонаучен музей – БАН. С втората поощрителна награда беше отличен проектът „Обновяване на лятната туристическа маркировка в Рила” с автор Университетски аварийно-спасителен отряд. За 20-те години от съществуването си Дарителската програмата на „Мото-Пфое” има общо 1190 участвали проекта, от които 87 са наградени с общо 348 000 лева, включително тазгодишните участници.", "date": "2019.01.24", "title": "Българският Хенри Форд победи в инициативата на „Мото-Пфое”"}
{"url": "https://www.monitor.bg:443/bg/a/view/uniformite-na-voennite-magistrati-nezakonni-155519", "text": "Униформите на военните магистрати, с които те всеки ден влизат в съдебна зала, са незаконни. Това обяви пред пленума на Висшия съдебен съвет главният прокурор Сотир Цацаров. Той обясни, че униформите на военните прокурори и съдии се утвърждават от главния прокурор и председателя на Върховния касационен съд в съгласуване с военния министър. През юни 2018 г. Цацаров изпратил предложение до съдия №1 Лозан Панов, но до момента нямало никаква реакция. По време на обсъждането на решението за утвърждаване на бюджета на съдебната власт за 2019 г. и бюджета на органите на съдебната власт за 2019 г. един от членовете на ВСС – Пламен Найденов, попита защо Други кадровици на Темида му обясниха, че това е предвидено във военния закон. „Но парите са на съдебната власт“, каза Найденов. Тогава главният прокурор заяви, че на военните магистрати се полагат униформи и порцион и съобщи за незаконността на униформите им в момента. С 23 гласа „за“ и нито един „против“ пленумът на ВСС утвърди бюджета на съдебната власт за 2019 г. През декември 2018 г. съдийската колегия на ВСС реши да бъдат открити 23 щатни бройки за специалисти по връзки с обществеността в окръжните и административните съдилища. В новия бюджет парите за тези щатове са заложени. Причината за нови пресаташета е нуждата да се обясняват на достъпен език съдебните решения. С тези нови бройки специалистите по връзки с обществеността във всички съдилища в страната стават 41. На пленума на ВСС представляващият съвета Боян Магдалинчев отчете изпълнението на бюджета на съдебната власт за 2018 г. Резултатите показват, че е на съдебните такси, но по всички други пера бюджетът е преизпълнен. С единодушие пленумът на ВСС реши да възложи на представляващия съвета да сключи договор с избрана след обсъждане в Комисията по собствеността фирма, която да направи проект за ремонта на сградата на бул. „Ал. Стамболийски“ 82, която бе предоставена за спецсъдилищата и спецпрокуратурите. Първоначалната обществена поръчка била прекратена, след като станало ясно, че по документи имотът е 9000 кв.м, но след геодезическо изследване било установено, че той е 12 000 кв.м, което налага съвсем други цени за неговия ремонт. Пленумът на ВСС определи двама свои представители за участие в работна група към Министерство на правосъдието, която да разгледа предложения за изменение и допълнение на Търговския закон и Наредба №3 от 2005 г. за реда за подбор, квалификация и контрол върху синдиците. Стефан Гроздев и Даниела Марчева ще участват в тази група, тъй като са специалисти в търговското право.", "date": "2019.01.24", "title": "Униформите на военните магистрати незаконни"}
{"url": "https://www.monitor.bg:443/bg/a/view/adriano-chelentano-stana-za-rezil-na-81-godini-155522", "text": "Истината в поговорката, че никога не е късно да станеш за резил, я потвърди на 81 години самият Адриано Челентано. Живата легенда на италианската естрада, певецът, чиито парчета са тананикали поне три поколения не само из Апенините, актьорът и режисьорът, чиито филми са разсмивали мало и голямо по цялата планета, се издъни нечовешки с едно мижаво телевизионно шоу. На което Челентано се саморекламираше поне от месец като основен водещ, главен сценарист, автор, композитор и режисьор, но което след като бе излъчено в понеделник и вторник в най-гледаното тв-време накара милиони италианци да разлюбят идола. Просто защото той бе взел сънародниците си на майтап, на подбив, за мезе, въобще за всеядни мизерници, на които можеш да поднесеш без да ти мигне окото помия, вместо обещаното им, примерно, печено агнешко. Очаквайки те да му се радват до полуда, ама не се получи! „Адриан“ – така Челентано бе кръстил шоуто си, но така бе нарекъл и анимационния филм, излъчен в две части след трийсет минутен спектакъл с доста тъпи шеги и гегове. Като очакваният както от публиката в театъра „Камплой“ на Верона, така и от милионите телевизионни зрители истински Адриано, почти не се появи. С други думи появи се, но за броени минути, като първата вечер освен че мълча, каза и две – три нелепици от по няколко думи. А втората вечер не промълви абсолютно нищичко и се изяви изцяло като пън, при това обърнат с гръб към публиката и телевизионните камери. Опитаха се да остроумничат трима известни актьори, които трябваше да го „подпрат“ с диалози и монолози, но освен доста тревиални, някои от излиянията им се оказаха и изплагиатствани. После започна и „пренесената“ в 2068 г. анимация, в която часовникарят Адриан, изшлайфан като секс-символ от талантливия художник Мино Манара, ухажва гаджето си, но в същото време в името на доброто се изявява и като Супермен. Който тръшка на земята петима негодяи, опитващи се да изнасилят две момичета и се саморазправя с бандитите, превърнали Неапол в световен център на мафията. Решава, разбира се, и екологични проблеми, но както писа един вестник вчера „като се бори за чиста природа, карайки стар, раздрънкан и безкрайно замърсяващ я автомобил...“ Познато до болка, високомерно, разочароващо, претенциозно, тревиално, скучно, примитивно, безсмислено, с изтъркани послания – това бяха оценките на мнозинството италиански медии за анимацията „Адриан“ и за шоуто покрай нея. Още по-безмилостни бяха изцепките по адрес на Челентано в социалните мрежи, които завряха от коментари, правещи на пух и прах легендата. А някои критици направо оплакаха тв-компанията на Силвио Берлускони „Медиасет“, която похарчила 20 млн. евро за излъчената по флагмана й „Канале 5“ програма без обаче да получи очакваната гледаемост. Спецът пък на в. „Кориере дела сера“ по малките екрани между Алпите и Сицилия - Алдо Грасо препоръча в прав текст на Челентано повече да не се взема за господ Исус Христос, ако иска хората да го запомнят с добро.  ", "date": "2019.01.24", "title": "Адриано Челентано стана за резил на 81 години"}
{"url": "https://www.monitor.bg:443/bg/a/view/borisov-i-putin-obsydiha-po-telefona-energijni-vyprosi-155514", "text": "Премиерът Бойко Борисов проведе телефонен разговор с руския президент Владимир Путин, съобщиха от Министерския съвет. Двамата обсъдили двустранното сътрудничество, както и енергийната сфера. Борисов и Путин подчертали, че в последните години партньорството между България и Русия се активизира. Те изразили желание за по-нататъшно задълбочаване на доброто сътрудничество в редица сфери.", "date": "2019.01.24", "title": "Борисов и Путин обсъдиха по телефона енергийни въпроси"}
{"url": "https://www.monitor.bg:443/bg/a/view/otlojiha-glasuvaneto-na-prespanskoto-sporazumenie-v-gryckija-parlament-155524", "text": "От председателството на гръцкия парламент съобщиха, че гласуването за ратификация на споразумението с Р Македония за промяна на името на тази страна с цел нормализиране на отношенията и даване на възможност за присъединяването й към НАТО, е отложено за петък, предаде Асошиейтед прес. Отлагането цели да се осигури възможност за изказване на големия брой депутати, които искат да вземат участие в дебата. Гласуването беше планирано за късните часове на днешния ден, но от председателството на парламента заявиха, че няма да има достатъчно време, за да се даде възможност на всеки от регистриралите се за изказване депутати да направи изказване от трибуната. Съгласно споразумението, подписано миналата година, бившата югославска република ще промени името си на Република Северна Македония и Гърция ще оттегли възраженията си срещу присъединяване на страната към НАТО, с което ще бъде сложен край на продължилия близо три десетилетия спор. Споразумението обаче среща силна опозиция и в двете страни. Междувременно около 1500 полицаи заеха позиции в Атина преди демонстрациите, организирани в знак на протест срещу ратификацията на споразумението. Протестиращи от Гръцката комунистическа партия издигнаха рано тази сутрин два огромни транспаранта срещу Преспанското споразумение на Акропола. Правителството на премиера Алексис Ципрас има нужда от подкрепа от шестима депутати от опозицията, за да бъде ратифицирано споразумението.", "date": "2019.01.24", "title": "Отложиха гласуването на Преспанското споразумение  в гръцкия парламент "}
{"url": "https://www.monitor.bg:443/bg/a/view/es-zove-za-demokratichni-izbori-vyv-venecuela-155515", "text": "Ръководителката на европейската дипломация Федерика Могерини призова от името на страните членки на ЕС да бъде чут гласът на народа във Венецуела и настоя за свободни избори, без да последва на този етап примера на САЩ, които признаха обявилия се за временен президент на Венецуела Хуан Гуайдо. \"Насилието и несъразмерната употреба на сила от силите за сигурност са напълно недопустими и няма да решат кризата. Венецуелският народ има правото да демонстрира мирно, да избира свободно ръководителите си и да определя съдбата си\", добави Могерини. Гуайдо се обяви за временен президент късно в сряда и положи клетва. В Каракас хиляди хора излязоха на улиците, за да искат отстраняване на правителството на президента социалист Николас Мадуро. Гуайдо е начело на парламента, в който опозицията има мнозинство. Той заяви, че временно поема президентския пост и ще свика избори. Президентът на САЩ Доналд Тръмп обяви веднага, че официално признава Гуайдо за временно изпълняващ длъжността президент на Венецуела. Подкрепа на Гуайдо като временен президент на Венецуела освен САЩ веднага изразиха Канада, Аржентина, Бразилия, Чили, Колумбия, Парагвай, Перу, Коста Рика и Организацията на американските държави. Европейската комисия също избегна да признае изрично венецуелския опозиционен водач Гуайдо за временен президент и призова за политически процес, който води до избори, предаде Ройтерс. \"Заставаме зад демократичните сили в страната\", заяви говорителка на ЕК. Запитана многократно от репортери защо ЕС до момента не признава Гуайдо, тя отговори: \"Целта ни е да се съсредоточим върху развитието на събитията на място във Венецуела. Подкрепяме Националното събрание, бихме искали там да има политически процес, който да доведе до избори\". Председателят на Европейския съвет Доналд Туск изрази надежда, че \"цяла Европа ще е единна в подкрепата си за демократичните сили във Венецуела\". \"За разлика от Мадуро, парламентът, включително (председателят му) Хуан Гуайдо, имат демократичен мандат от венецуелските граждани\", написа Туск в Туитър. Германското правителство подкрепя контролираното от опозицията Национално събрание във Венецуела, като наред с това призовава \"за свободни и заслужаващи доверие избори\" в страната, заяви правителственият говорител в Берлин Щефен Зайберт. \"Народът на Венецуела работи смело за свободно бъдеще на страната си\", отбеляза в Туитър Зайберт. \"Онова, което е нужно сега, е политически процес, който ще доведе до свободни и вдъхващи доверие избори\", каза говорителят на германското правителство и добави, че демократично избраният венецуелски парламент трябва да има специална роля в това. На свой ред германският външен министър Хайко Маас призова страните по конфликта във Венецуела да запазят спокойствие и да се въздържат от насилие. Свикването на избори е единствено възможното решение за излизане от кризата във Венецуела, заяви испанският министър на външните работи Жозеп Борел. \"Ситуацията се промени коренно. Има жертви (загинали са най-малко 17 души), проявено беше насилие. Не можем да сме такива, каквито бяхме до вчера\", заяви Борел. \"Трябва да избегнем влошаване на нещата, а това несъмнено изисква процес на намеса, за да се гарантира единственият възможен изход, какъвто са изборите\", добави испанският външен министър. Френският президент Еманюел Макрон приветства \"смелостта на стотиците хиляди венецуелци, излезли на демонстрации за свободата си\" и определи преизбирането на Николас Мадуро за президент на Венецуела през май миналата година като нелегитимно. Френският държавен глава увери, че Европа подкрепя възстановяването на демокрацията във Венецуела. Португалският външен министър Аугущу Сантуш Силва призова венецуелския президент Николас Мадуро да \"разбере, че времето му е свършило\". Междувременно Николас Мадуро обяви, че страната му скъсва дипломатическите си отношения със САЩ, след като Доналд Тръмп призна опозиционния лидер Хуан Гуайдо за временен държавен глава и даде срок от 72 часа на дипломатическите представители на САЩ да напуснат Венецуела. Последва незабавна реакция от Вашингтон, според която Мадуро няма правомощията да скъсва дипломатическите отношения на Венецуела със САЩ. \"САЩ не признават режима на Мадуро. Следователно САЩ не смятат, че бившият президент Николас Мадуро има законните правомощия да скъсва дипломатическите отношения със САЩ или да обявява дипломатите ни за персона нон грата\", се казва в изявлението. Държавният секретар на САЩ Майк Помпейо призова Николас Мадуро да напусне президентския пост и прикани венецуелската армия да подкрепи усилията за възстановяване на демокрацията. Помпейо заяви, че САЩ ще подкрепят Хуан Гуайдо в съставянето на преходно правителство и организирането на нови избори във Венецуела. \"Венецуелският народ е страдал достатъчно дълго под пагубната диктатура на Николас Мадуро. Призоваваме Мадуро да напусне в полза на легитимен лидер, който отразява волята на венецуелския народ\", заяви държавният секретар на САЩ. \"Повтаряме призива си към венецуелската армия и сили за сигурност да подкрепят демокрацията и да защитят всички венецуелски граждани\", каза Помпейо Венецуелският министър на отбраната обаче заяви, че въоръжените сили на страната не признават Хуан Гуайдо за временен президент на Венецуела и че армията ще защити конституцията и ще гарантира националния суверенитет, отбелязва Ройтерс. Според експерти оцеляването на Мадуро зависи от това дали армията ще продължава да го подкрепя. Не е ясно обаче дали той ще получи тази подкрепа на фона на опитите на Гуайдо и контролираното от опозицията Национално събрание да привлекат военните на своя страна, обещавайки амнистия на тези от тях, които помогнат за връщането на демокрацията във Венецуела. Според някои наблюдатели режимът на Мадуро може да падне бързо, а други са на мнение, че той ще се задържи на власт с помощта на досегашните си съюзници: Русия, Китай и Куба. Кремъл смята Николас Мадуро за законния президент на Венецуела, заяви Дмитрий Песков, говорителят на руския президент Владимир Путин, цитиран от световните агенции. \"Смятаме опита за узурпиране на властта във Венецуела за противоречащ на и нарушаващ основите и принципите на международното право\", подчерта Песков. Той отбеляза, че Русия следи изключително внимателно ситуацията и е много обезпокоена от развитието на събитията. Москва призова САЩ да не извършват военна интервенция във Венецуела, защото това може да доведе до катастрофа, предаде Ройтерс. Възможното сваляне на Мадуро е неприемливо за Русия геополитически и икономически. Москва се превърна, наред с Китай, в последния съюзник на Каракас и отпусна милиарди долари за възстановяване на венецуелската икономика, която е в плачевно състояние. В същото време турският президент Реджеп Тайип Ердоган се е обадил по телефона на Мадуро и му е предложил подкрепата си, предаде Ройтерс, позовавайки се на говорителят на турския президент. Признаването от редица страни на самопровъзгласилия се президент на Венецуела при наличие на избран от народа президент може да доведе до хаос, заяви едновременно с това турският външен министър Мевлют Чавушоглу. Китай заяви, че е против външно вмешателство във вътрешните работи на Венецуела и подкрепя усилията й да защити своята независимост и стабилност, предаде Ройтерс. Говорителката на китайското външно министерство Хуа Чунин призова всички страни в политическия конфликт във Венецуела спокойно и разумно да намерят мирен изход от ситуацията и подчерта, че външните санкции или намеса обикновено усложняват ситуацията и не спомагат за решаването на същинските проблеми.", "date": "2019.01.24", "title": "ЕС зове за демократични избори във Венецуела"}
{"url": "https://www.monitor.bg:443/bg/a/view/domakinstvata-izteglili-11-2-poveche-krediti-155520", "text": "Кредитите за домакинства и неправителственият сектор в края на 2018 г. са 21.828 млрд. лв. (20.2 на сто от БВП). На годишна база те се увеличават с 11.2 на сто. В края на декември 2018 г. жилищните кредити са 10.530 млрд. лв. и нарастват на годишна база с 11.4 на сто. Потребителските кредити възлизат на 9.118 млрд. лв. и се увеличават със 17.7 на сто спрямо декември 2017 г. На годишна база другите кредити намаляват с 24.3 на сто като достигат 856.6 млн. лева. Кредитите, предоставени на финансови предприятия, са 2.841 млрд. лв. (2.6 на сто от БВП) в края на 2018 година. В сравнение с декември 2017 г. те се увеличават с 23.7 на сто. В края на 2018 г. депозитите на неправителствения сектор в банковата система са 77.659 млрд. лв. (71.9 на сто от БВП), като годишното им увеличение е 7.3 на сто, съобщава Българската народна банка. Депозитите на нефинансови предприятия в края на миналата година са 23.184 млрд. лв. (21.5 на сто от БВП) и на годишна база се увеличават с 5.2 на сто. Депозитите на финансовите предприятия нарастват с 16.9 на сто на годишна база и в края на декември достигат 2.945 млрд. лв. (2.7 на сто от БВП). Депозитите на Домакинства и нетърговските организации обслужващи домакинствата /НТООД /са 51.530 млрд. лв. (47.7 на сто от БВП). Те се увеличават на годишна база със 7.7 на сто. В края на декември 2018 г. кредитите за неправителствения сектор са 57.354 млрд. лв. (53.1 на сто от БВП) и се увеличават на годишна база с 8.4 на сто. Кредитите за нефинансови предприятия нарастват през 2018 година с 5.4 на сто и достигат 32.686 млрд. лв. (30.3 на сто от БВП).", "date": "2019.01.24", "title": "Домакинствата изтеглили 11,2% повече кредити"}
{"url": "https://www.monitor.bg:443/bg/a/view/ukrajna-osydi-bivshija-prezident-janukovich-na-13-godini-zatvor-155517", "text": "Бившият украински президент Виктор Янукович бе осъден задочно днес на 13 години затвор по обвинения в държавна измяна. Съдът в столицата Киев определи като недостатъчни доказателствата за вината на Янукович по обвиненията в опит за промяна на държавните граници и подкопаване на отбранителната способност на страната. Бившият украински президент обаче беше признат за виновен в държавна измяна и подпомагане на воденето на агресивна война. Освен присъдата от 13 години съдът остави в сила решение за запор на имуществото на Янукович. Наказанието е предвидено да влезе в сила след изтичане на 30-дневния срок за обжалване. Адвокатът на Янукович обаче побърза да заяви, че клиентът му ще обжалва присъдата. Бившият украински президент живее в изгнание в Русия.", "date": "2019.01.24", "title": "Украйна осъди бившия президент Янукович на 13 години затвор"}
{"url": "https://www.monitor.bg:443/bg/a/view/mz-plashta-obuchenieto-na-lekari-i-zybolekari-za-specialnosti-155513", "text": "Министерството на здравеопазването започва да финансира обучението на лекари и зъболекари за придобиване на специалност, съобщиха от ведомството. Това ще става по европейски проект „Специализация в здравеопазването“ по Оперативна програма „Развитие на човешките ресурси” 2014-2020 г. По нея ще се заплащат таксите на младите специалисти за теоретично и практическо обучение. Те ще получават и стипендии в размер на две минимални работни заплати на месец. Министерството е обявило процедура за подбор на лекари-специализанти и лекари по дентална медицина-специализанти, които се обучават по реда на Наредба № 1 от 2015 г. за придобиване на специалност в системата на здравеопазването и такива, които са продължили обучението си при условията на отменената Наредба № 34 от 2006 година.", "date": "2019.01.24", "title": "МЗ плаща обучението на лекари и зъболекари за специалност"}
{"url": "https://www.monitor.bg:443/bg/a/view/ch-ez-s-novi-rabotnici-sled-evroproekt-155502", "text": "“ЧЕЗ Разпределение България” нае нови работници след като приключи дейности по проекта “Подобряване качеството на предоставяните услуги чрез разкриване на ново работни места и професионално обучение в “ЧЕЗ Разпределение България” АД”. Програмата започна през 2017 година като даде възможност на 14 служители да намерят постоянна работа. “Искахме да дадем на хората повече възможности - радвам се, че успяхме да покажем предимствата и бъдещето на една такава професия”, коментира главният оперативен директор на дружеството Виктор Станчев. Участвалите 14 души били разпределени на две - 8 души в поддръжка на мрежата, с което се доставя електроенергия на потребителите, и 6 в отчет на енергията. “Това са важни процеси не само в сферата на енергетиката, но и в областта на обществените услуги”, допълни Станчев. Проектът се осъществи в 3 града - София, Враца и Монтана. “Успяхме да подобрим професионалните умения и знания на хората”, коментира шефът на отдел “Човешки ресурси” Евгения Накова. По нейни думи досега дружеството се е фокусирало да работи с по-млади хора, например от гимназиите и вузовете, които след летните си практики започвали работа при тях. “Избрахме точно тези 3 града, защото там срещнахме трудности при избора на кадри”, обясни и ръководителят на проекта Ваня Траянова. Проектът стартира през 2017 година и продължи до края на 2018. Той е финансиран с помощта на Европейския социален фонд, който е дал 85% безвъзмездна финансова помощ от 146 526 лева. Националното съфинансиране пък е било 15% или 36 623 лева. Общата стойност на направените разходи е 183 154 лева, с които са закупени и нови машини, апарати и инструменти. Получените свидетелства за професионална квалификация са 8, а реално наетите нови служители са 7.", "date": "2019.01.24", "title": "ЧЕЗ с нови работници след европроект "}
{"url": "https://www.monitor.bg:443/bg/a/view/marica-vze-samo-gejm-na-germanskija-alianc-155501", "text": "\"Марица\" (Пд) претърпя трета поредна загуба в Шампионската лига по волейбол. При гостуването на \"Алианц\" (Щутгарт) в Германия пловдивчанки успяха да измъкнат само гейм за крайното 1:3 (-15,-21, 23,-19) в мача от група А пред почти 1500 зрители. Старши треньорът Иван Петков започна с Нася Димитрова, Катлийн Вайс, Таня Петкова, Дженифър Кръс, Мирослава Паскова, Александра Холстън и либеро Жана Тодорова, а после даде шанс на почти всичките си състезателки. По-сериозна интрига имаше в третия гейм, в който играта беше точка за точка и нашите шампионки успяха да измъкнат победата с перфектна атака на Александра Малинова. В четвъртия обаче \"Алианц\" водеше от самото начало и запази а аванса си до края. Най-резултатна за \"Марица\" беше националката ни Мирослава Паскова със 17 точки (2 аса). С 15 (1 ас) се отличи Симона Димитрова, сменила Таня Петкова във втория гейм, Александра Миланова има 14 само за 2 гейма (3-ти и 4-ти), капитанката Нася Димитрова завърши с 10 (2 аса), а Холстън направи 6. За \"Алианц\" с 23 (2 блока) топреализаторка стана Кристъл Ривърс, а Франциска Яна Пол записа 15 (4 блока, 1 ас). С това \"Марица\" остана на последното място в групата с 0 точки, в която води гранда \"Вакъфбанк\" с 9, пред \"Алианц\" - 6 и \"Безие\" (Фр) - 3. В следващия кръг \"Марица\" гостува на 6 февруари на световния и европейски клубен шампион \"Вакъфбанк\" в Истанбул. \"Безие\" пък посреща \"Алианц\". Италианският \"Савино дел Бене\" с бившата капитанка на националките ни Елица Василева пък прегази с 3:0 (16, 26, 17) \"ССЦ Палмберг\" (Шверин) в група D. Василева записа 8 т. (1 блок, 2 аса), а националната разпределителка на Италия Офелия Малинов - 3 т. Изабеле Хаак завърши с 23 т( (2 блока, 1 ас). \"Савино дел Бене\" води със 7 т., пред \"Имоко\" - 5, \"ССЦ Палмберг\" - 3 и \"АКС Комерсесом\" - 3. На 5 февруари \"Савино дел Бене\" гостува на \"АКС Комерсесом\" в Лодз.", "date": "2019.01.24", "title": "\"Марица\" взе само гейм на германския \"Алианц\""}
{"url": "https://www.monitor.bg:443/bg/a/view/i-vie-li-mislite-taka-155503", "text": "В изявление пред Българската национална телевизия, управителят на НЗОК, д-р Дечо Дечев набеди лекарите и медицинския персонал на частните лечебни заведения, че не лекуват, а се занимават с търговия. Той каза, че „няма нито една частна болница, която да е създадена да решава медицински потребности, а са създадени за да печелят.” Две трети от лекарите и медицинския персонал в страната работят в частни лечебни заведения и изявлението на д-р Дечев е обида към всеки един от тях. Ние няма да влезем в спор с Управителя на НЗОК, как работим. Това най-добре се вижда от желанието на все повече пациенти да се лекуват при нас и тяхната оценка, основана на свободен избор, е единствено меродавна за това, дали правим медицина. Искаме да знаем дали д-р Дечев изразява мнението на Министър председателя, на Министъра на здравеопазването и на депутатите от управляващите партии, които го избраха на поста. И Вие ли мислите, че лекарите и сестрите от частните лечебни заведения не се занимават с медицина, а с търговия? Ако не мислите така, ако се отнасяте с уважение към труда на десетки хиляди медици, то молим да се разграничите от изразеното от д-р Дечев мнение. Знаете как! Управителен съвет на Национално сдружение на частните болници", "date": "2019.01.24", "title": "Декларация от Национално сдружение на частните болници в България"}
{"url": "https://www.monitor.bg:443/bg/a/view/izvergyt-ot-gurkovo-kolio-rashkov-ne-bil-rital-mnogo-baba-ivanka-155504", "text": "Постоянна мярка за неотклонение „задържане под стража“ постанови състав на старозагорския окръжен съд спрямо 39-годишния жител на гурковската ромска махала „Лозенец“ Кольо Рашков, който е обвиняем за грабеж в условията на опасен рецидив. В залата изтърпелият до момента общо 10 присъди за кражби  рецидивист отрече да е нанасял побой над 83-годишната си жертва Иванка Койчева, в чийто дом проникнал малко преди полунощ на 20 януари , за да й отнеме 35 лв. Той не отрече кражбата, но смята че ударите по лицето и тялото на старицата не били чак толкова тежки. Рашков е бил разпознат от пострадалата въпреки , че е бил с плътно нахлупена качулка и ръкавици. Образът му е  ясно  различим и на записите на охранителните видеокамери в денонощия магазин „Аскент“ в Гурково, където влязъл  малко по-късно, за да си купи алкохол с отмъкнатите левчета от пенсията на битата жена. Съдът прие тезата на обвинението, че обвиняемият има опасност да се укрие или да извърши ново престъпление, въпреки че Рашков е с постоянна адресна регистрация в дома на Димитринка Мирчева, с която живее на семейни начала и двамата имат общо 7 деца и две внучета . Обвиняемият няма постоянна месторабота, по собствените му признания злоупотребява с алкохол и най-лесният начин да се снабдява с пари е кражбата, коментира наблюдаващият прокурор Петко Георгиев. Според показанията на Мирчева Кольо не работел никъде, за издръжката на домочадието се грижела тя със заплатата си от фирма, в която била назначена на трудов договор. Пострадалата Иванка Койчева е работила десетилетия като готвачка, домът й се намира на около 500 метра от незаконната къща, където се е настанил Рашков, двамата са се познавали отдавна. Засега жената остава под наблюдение на лекарите от клиниката по неврохирургия при УМБАЛ „Проф. д-р Стоян Киркович“ , последните изследвания са потвърдили , че тя няма счупвания и липсва пряка опасност за живота й. Побоят над баба Иванка Койчева в дома й докато спи предизвика буря от негодувание сред населението на град Гурково, стотици жители настояха мъжът да бъде съден публично и да остане завинаги зад решетките. От квартал „Лозенец“, известен още като Гольовската махала също настояват рецидивистът да не бъде освобождаван.Близо 1/3 от жителите на Гурково са от ромски произход, част от това население нямали постоянна регистрация, а почти всички къщи в „Лозенец“ били с незаконен произход.  ", "date": "2019.01.24", "title": "Съдът остави в ареста мъжът пребил възрастна жена за 35 лв."}
{"url": "https://www.monitor.bg:443/bg/a/view/v-stara-zagora-lekuvat-prostreljan-rozov-pelikan-155507", "text": "Двугодишен розов пеликан, прострелян на няколко места с въздушна пушка се опитват да спасят специалистите от центъра за диви животни в Стара Загора. Защитеното от закона пернато е било намерено на 5 януари във водите на Атанасовското езеро край Бургас от природолюбители, на следващия ден е докарано в Града на липите. При обстойния преглед е станало ясно, че сачмите са засегнали и двете криле, на този етап няма яснота дали има увреждания по вътрешните органи, коментира д-р Христина Клисурова. Тя се надява раните по крилете да зараснат от самосебе си, но поне на този етап не е сигурна дали птицата ще може да бъде пусната отново на свобода. Д-р Клисурова припомня, че преди време от района на Велико Търново са им докарали прострелян къдроглав пеликан, който е още по-голяма рядкост за нашите земи. От началото на годината в спасителния център са приети 72 различни птици и животни, по-голямата част са използвани като примамка диви патици и гъски, които са открити завързани с въже и вериги край водоем в близост до старозагорското село Хан Аспарухово. Мюретата са били с отрязани пера по крилете, проверката установи че са били заложени там от ловци в нарушение на закона, който забранява използването при стрелба от гюме. На 17 януари военнослужещи от 61-а Стрямската механизирана бригада в Карлово са донесли измръзнал и ранен екземпляр от редкия вид северен плешив ибис, на който се натъкнали по време на учение. Оказало се че редкият щъркел е част от международен проект с участието на зоопарка Rosseg в Австрия, чиято цел е възстановяването на вида в Европа.", "date": "2019.01.24", "title": "В Стара Загора лекуват прострелян розов пеликан"}
{"url": "https://www.monitor.bg:443/bg/a/view/stojanka-mutafova-objavi-vtora-data-za-ubileja-si-v-ndk-155505", "text": "Огромният интерес към спектакълът \"Стоянка Мутафова - 70 години на сцена\", с който комедийната ни прима ще посрещне 97-ия си рожден ден, провокира актрисата да обяви повторна дата за шоуто си в зала 1 на НДК. Дни преди заветната дата - 2 февруари, билетите за събитието са напълно разпродадени. Въпреки това Госпожа Стихийно бедствие ще направи реверанс към почитателите си и ще излезе пред трихилядната публика в Националния дворец на културата и на 12 март. Йорданка Христова, Силвия Кацарова, Мария Сапунджиева, Виктор Калев, Любо Нейков, Ненчо Илчев, Албена Павлова, \"Тоника Домини\" и др. ще са сред специалните гости на спектакъла в началото на следващия месец. Самата Мутафова обещава, че второто шоу ще се проведе и с други знаменитости на сцената. Билетите за второто издание на юбилейния спектакъл са вече в продажба в мрежата на \"Тикетпортал\" и се котират на цени между 20 и 70 лв.", "date": "2019.01.24", "title": "Стоянка Мутафова обяви втора дата за юбилея си в НДК"}
{"url": "https://www.monitor.bg:443/bg/a/view/sofijski-universitet-na-988-mjasto-v-sveta-155509", "text": "Софийският университет „Св. Климент Охридски“ заема 988-о място в Рейтинга за академичните постижения на университетите (URAP) за 2018/2019 г. Топ 2500 се допълват от още 2 български ВУЗ-а – Медицински университет София и Химикотехнологичен и металургичен университет, които заемат съответно 1071-о и 1984-о място. Класацията оглавява Харвард, следван от университета в Торонто и Оксфорд. Топ 5 се допълва от Станфорд и Лондонски университетски колеж.  В същото време Алма матер се нарежда на 404-то място в Европа от 817-те европейски университета. В тази класация Медицински университет София заема 429-о място, а Химикотехнологичен и металургичен университет – 690-о.  Системата за класиране на URAP събира данни за 4000 висши училища в цял свят, оценява академичните постижения с основен фокус върху научната дейност на университетите и класира най-добрите 2500 висши училища в света. Това прави класацията URAP една от най-всеобхватните университетски рейтингови системи, представящи най-добрите 10% от световните университети. Сред основните индикатори, които определят позицията на Софийския университет, са броят на статиите, броят на цитатите, общият брой научни документи, импакт факторът и международното сътрудничество.", "date": "2019.01.24", "title": "Софийски университет на 988 място в света"}
{"url": "https://www.monitor.bg:443/bg/a/view/prochut-makedonec-postavja-bratja-karamazovi-v-narodnija-155512", "text": "Епохалният текст „Братя Карамазови“ на Фьодор Достоевски ще се възроди на сцената на Народния театър „Иван Вазов“ в един от най-мащабните проекти на театъра този сезон. С амбициозната задача се заема прочутият македонски режисьор Деян Пройковски, който прие поканата на директора Мариус Донкин да постави пиесата на родна сцена. „Братя Карамазови“ е първият спектакъл от поредицата проекти, които се реализират в рамките на Асоциацията на балканските национални театри, създадена по инициатива на Народния театър през април 2018 г. Представлението, чиито репетиции започнаха преди два дни, ще има четворна премиера в София и Пловдив – Европейска столица на културата 2019. На 3 и 4 април е премиерата на Голяма сцена в Народния театър, а в Пловдив спектакълът ще бъде показан за първи път пред публика на 6 и 7 април. Актьорският каст е впечатляващ: Владимир Пенев, Деян Донков, Велислав Павлов, Марин Янев, Деян Ангелов, Димитър Николов, Валери Йорданов, Йордан Биков, Йосиф Шамли, Ана Пападопулу, Александра Василева, Жорета Николова, Радина Кърджилова и др. Освен режисьор, Деян Пройковски е и автор на сценичния вариант и преводач на текста. Музиката е на големия македонски композитор Горан Трайкоски, сценографията – на Валентин Светозарев, а костюмите – на Елена Иванова. „Защо „Братя Карамазови“ днес? Смятам, че съвременният човек по някакъв начин живее с проблемите и въпросите на героите на Достоевски. Самите Карамазови, както ще видим и в спектакъла, са като Диоген, който е тръгнал посред бял ден със свещ в ръка да търси човека. Това ще са и нашите Карамазови. В какво се е превърнал днес човекът, в какво вярва и в какво – не, какво е вярата и какво е да си вярващ, големите въпроси за Бог и съществуването на Бог... За да стигне човек до истинските отговори на въпросите, не трябва да преминава физическо разстояние, а да се научи как да пътува вътре в себе си. Всъщност това представление ще е едно бурно и вълнуващо пътуване в човешките души и сърца“, обясни Пройковски на първата си среща с медиите днес, като добави, че тук, в Народния театър, е намерил дом и семейство. Разликата между съвършената камбана и останалите е един полутон, който чуват само големите майстори. Точно такава е и разликата между Ангела и Дявола. Важното е само да имаш добър слух. И точно с този полутон се занимава „Братя Карамазови“. „Това представление не само ще постави въпроса, който самият автор формулира в романа – че не е важно за човека само да живее, а за какво да живее. Ще бъде съвременно важно и интересно не само защото това е вечният въпрос, а и защото е важно всеки си зададе този въпрос чрез театъра“, каза драматургът на представлението д-р Светлана Панчева. На въпрос как е добил впечатления и е направил избора на актьори, Деян Пройковски сподели, че познава почти всички, тъй като е завършил театрална режисура в НАТФИЗ в класа на проф. Красимир Спасов.", "date": "2019.01.24", "title": "Прочут македонец поставя „Братя Карамазови“ в Народния"}
{"url": "https://www.monitor.bg:443/bg/a/view/gryckata-policija-ne-dopusna-protestirashti-fermeri-do-granicata-s-bylgarija-155491", "text": "Гръцките фермери, които днес се заканиха, че ще направят протестно шествие с тракторите си до граничния пункт „Промахон-Кулата“ не бяха допуснати от полиция и жандармерия да излязат с машините си на пътя. Още от сутринта на ключово кръстовище при град  Серес към границата с България се бяха струпали полиция и жандармеристи с щитове, които парираха опитите да се организира протестна колона. На самия граничен пункт Промахон бяха разположени също гръцки полицаи и жандармеристи. Към 16 часа обстановката и от българска страна беше спокойна, трафикът е интензивен и всички автомобили преминават безпроблемно. По думите на български превозвачи, идващи от Гърция, движението се осъществява нормално, по пътищата няма протестиращи земеделски производители. Властите в южната ни съседка обещаха категорично, че няма да позволят протест, още по-малко блокада на вътрешна европейска граница. Така, заканата за блокада на гръцките земеделци е осуетена, поне към момента. Протестът на фермерите беше насрочен за 14 часа при град Сидерокастро, който отстои на 20-на км от границата с България. Той беше замислен, като част от готвената довечера многохилядна демонстрация пред Парламента в Атина, където се очаква гръцките депутати да ратифицират Преспанския договор с република Северна Македония.От ГД „Гранична полиция“ съобщиха, че са в постоянен контакт с колегите си от гръцка страна. При евентуални затруднения в движението през пункта своевременно ще бъде предоставяна информация на пътуващите.", "date": "2019.01.24", "title": "Гръцката полиция не допусна протестиращи фермери до границата с България"}
{"url": "https://www.monitor.bg:443/bg/a/view/otrjazaha-parite-na-pravitelstvena-bolnica-ot-ms-155510", "text": "Университетската болница „Лозенец“, изестна още и като Правителствена, вече няма да е към Министерския съвет няма да получава финансиране от него, но ще остане университетска. Това приеха депутатите на първо четене с промени в Закона за лечебните заведения. Според законопроекта тя трябва да се преобразува в многопрофилно лечебно заведение за болнична помощ, осигуряващо комплексно лечение на деца. Министър Кирил Ананиев обяви, че между двете четения ще се внесат текстове, с които болницата ще се преобразува в университетска болница към СУ „Св. Климент Охридски“. Лечебното заведение ще бъде регистрирано като търговско дружество. С решение на правителството на Софийския университет \"Св. Климент Охридски\" ще се предоставят правата на едноличен собственик на капитала. Ние ще се въздържим от гласуване на законопроекта, ако между първо и второ четене обаче видим, че има желание тази болница да съществува като нормална болница за българските граждани, ще преосмислим нашето решение, заяви депутатът от БСП Георги Йорданов, който е и зам.-председател на здравната комисия. Социалистите искат повече яснота какво точно иска да направи държавата с тази болница. Първоначалната идея на правителството беше болница „Лозенец“ да се преобразува в Национална многопрофилна детска болница. В последствие беше решено детското лечебно заведение да бъде изградено на базата на започнатото преди години строителство на педиатрията на територията на Александровска. Колко точно ще струва строителството на новата детска болница ще бъде ясно след препроектирането на сградата. Част от необходимото оборудване и медицинска апаратура за новата детска болница ще дойде от детските отделения и клиники в университетските болници в София. Премиерът Бойко Борисов увери, че ще бъде осигурено необходимото финансиране за новата национална детска болница. По думите на здравният министър Кирил Ананиев строителството й ще започне към края на лятото. Правителството ще отпусне 23 млн. лева за погасяване на дълговете на болница „Лозенец“.", "date": "2019.01.24", "title": "Режат парите на болница \"Лозенец\"  от МС "}
{"url": "https://www.monitor.bg:443/bg/a/view/zaraboti-priut-za-bezdomni-kucheta-v-haskovo-155494", "text": "В Хасково заработи приют за бездомни кучета. В изграждането му са вложени над 49 000 лева, осигурени от бюджета на общината. В приюта вече работят 8 души. Всички те са преминали през специално обучение и имат необходимите сертификати. Кучетата се улавят, извозват се до приюта със специално оборудван и сертифициран автомобил. След  обработка, кучетата остават в приюта до като се възстановят и се връщат в районите, където са хванати. Евтаназия на кучета ще се прилага само в предвидените от закона случаи, заяви доктор Ясен Стайков, който извършва медицинските манипулации на животните. По време на престоя им в приюта на животните е осигурена храна. Има 10 клетки за кучета на открито и три в специално помещение за изолатор. На откриването присъстваха и активисти на „Зоодоброволци“ от Хасково. Те поискаха да бъдат уведомявани, когато има кучета със зъл нрав, и други случаи, които предвиждат евтаназия за заловени животни.     ", "date": "2019.01.24", "title": "Заработи приют за бездомни кучета в Хасково"}
{"url": "https://www.monitor.bg:443/bg/a/view/komisija-za-lichni-danni-ili-za-cenzura-155490", "text": "Томас Джеферсън го е казал кратко и ясно – свободата ни зависи от свободата на словото, което не може да бъде ограничено без да бъде загубено. За да сме по-точни, говорил е за свободата на медиите.   Знанието, че свободата на гражданите е пряка функция от свободата на медиите, никога не е пречело на мокрите сънища на политици и прочее публични личности – и отвъд океана, и по нашите географски ширини, да сложат лепенка на журналистическата уста. Напъните в тази насока не са от вчера или днес. Датират от десетилетия, но тази седмица българските парламентаристи отвориха нова глава в опитите на родна почва. С промени, които трябваше просто да приложат в българското законодателство европейската уредба за защита на личните данни (GDPR), управляващи и опозиция буквално дописаха директивата на ЕС. Въпреки че европейските им колеги изрично записаха, че GDPR не трябва да ограничава журналистиката, българските законотворци, под претекста, че търсят баланс между свободата на словото и опазването на личните данни, записаха в закона наръчник от 10 критерия.. По този шедьовър държавните служители от Комисията за защита на личните данни ще преценяват дали журналистите не са погазили правата на обектите на материалите си. Като по чудо парламентаристите в последния момент се отказаха да посягат на правото на журналистите да пазят източниците си. За сметка на това предоставиха на Комисията властта да тълкува дали статията е в „съответствие с основните права на гражданите“, дали разкритата информация е от значение за решаване на въпрос от обществен интерес, дали ще накърни доброто име на субекта на материала (?!) и не на последно място – при преценката да може да взема предвид и „други обстоятелства, относими към конкретния случай“. Какви ще са тези „други обстоятелства“ и дали няма да се превърнат в инструмент за слагане на юзди върху свободата на словото предстои да видим. Както впрочем и дали дописването на евродирективата, е било умишлено или от престараване/незнание. Но докато това се изяснява, не е зле и авторите на закона, и тези, които ще го изпълняват, да си припомнят няколко неща. Опазването на едно право не може да е за сметка на друго. Особено, ако залогът е свободата на словото. В българското законодателство има достатъчно текстове, защитаващи от клевета, обида и уронване на доброто име и престижа всеки гражданин на държавата, почувствал се засегнат от един или друг журналистически материал. И арбитър е съдът, а не държавна комисия. Вече има и достатъчно текстове, целящи прозрачност в собствеността на медиите, за да е ясно и кой говори през съответните материали. Вместо да се дописват и дори пренаписват европейски директиви, е далеч по-важно да започне прилагането на тези разпоредби. И най-важното– границата между регулацията и цензурата е само една стъпка. Точно толкова малка, колкото между властта и падението.", "date": "2019.01.24", "title": "Комисия за лични данни или за цензура?"}
{"url": "https://www.monitor.bg:443/bg/a/view/google-news-se-izteglja-ot-es-155493", "text": "Новинарският агрегатор, познат като Google News, да преустанови работата си на територията на Европейският съюз, включително и в България. Това гласи поредната заплаха от страна на технологичната компания във връзка със спорната Директива за авторско право в цифровия единен пазар. С последното си изявление, интернет гигантът се противопоставя на чл. 11, популярен още като „данък върху хипервръзката“. Според него издателите на новинарски сайтове ще могат да изискват от агрегатори, сред които и Google, лицензионна такса, когато техни откъси от текстове или снимки се появят на платформите им.  му при евентуалното приемане на директивата в настоящия й вид. Сега компанията е категорична, че би изтеглила новинарската си секция от страните-членки на ЕС, ако се наложи да плаща лиценз на издателите. Според позицията й, чл. 11 е в ущърб и на малкия, и средния бизнес, които ще са в по-неизгодна позиция, когато преговарят за таксата. Нещо повече, от компанията припомнят за злополучния опит на Испания, която въведе сродно право на издателите в интернет преди повече от четири години. Тогава страната се оказа първата в историята, в територията на която Google News не функционира. Вследствие на това, проучване на испанска организация на издателите показа, че в краткосрочен план законът струва на издателите 10 млн. евро, възпрепятства развитието на иновации, а потребителите имат достъп до по-малко разнообразно съдържание. Предупреждението от страна на Google идва скоро след като държавите-членки . Що се касае чл. 11 те не постигнаха съгласие относно това какво означава „откъс от текст“ - дали това е първият абзац от статията, заглавието и подзаглавията или друго. Вследствие на отказа на 11 страни да приемат директивата, триалогът между Европейската комисия, Европейския парламент и Съветът на ЕС, който трябваше да се проведе в понеделник, беше отложен за неопределено време. Според специалистите пък приемането на реформите в авторскоправната рамка на ЕС изглежда почти невъзможно преди изборите през месец май.", "date": "2019.01.24", "title": "Google News се изтегля от ЕС"}
{"url": "https://www.monitor.bg:443/bg/a/view/za-da-skrijat-aferite-na-elena-joncheva-nov-zalp-ot-fejkove-sreshtu-peevski-155496", "text": "Слугите на олигархията дадоха мощен залп с фалшиви новини срещу депутата от ДПС и наш издател Делян Пеевски, за да потопят аферите на червената депутатка Елена Йончева. Както стана известно завчера, тя е препрала 300 000 евро откраднати от Цветан Василев от вложителите на КТБ през фирмата „Офроуд“ и офшорката \"Далий трейдинг лимитид\".   Аферата е извършена в периода 13.06.2012 г. - 6.11.2014 г., като самата журналистка, която се прави на боркиня за социална справедливост, си е определила заплата от 12 700 лв. Минималната заплата към този период е 270 лв., което означава, че Йончева е прилапвала по 47 минимални работни заплати месечно. Пръв на амбразурата застана колегата й Антон Кутев, който е известен с прякора Спина, след като навремето сравни социализма със СПИН. Той се оказа не по-малко нагъл и цъфна в студиото на „Тази сутрин“ по бТВ, за да я брани. От стенограмата на задкулисието АРГО стана ясно, че подсъдимият олигарх Иво Прокопиев държи мейнстрийма – големите телевизии. За това появата на Кутев не изненада никого. Социалистът веднага взе да ръси фейкове по адрес на Делян Пеевски. И най-брутално обяви в национален ефир, че Пеевски бил взел с тегления от КТБ 800 млн. лв. След това се поуплаши от бомбастичната цифра и я посмали на „стотици милиони“. За негово сведение ще припомним, че укриващият се в Белград БГ Мадоф е подсъдим за 2,5 млрд. лв., които открадна от вложителите на КТБ. Превъртя ги няколко пъти чрез подставени лица и през кухи фирми и като същински кредитен фараон остави дупка в трезора от 4,7 млрд. лв. Кутев явно е забравил, че Делян Пеевски заедно с колегите си от ДПС Хамид Хамид и Йордан Цонев внесоха поправката за КТБ, гласувана от Народното събрание, с която се развързват ръцете на синдиците да върнат в банката вторично разграбените активи. Както многократно сме писали, Делян Пеевски няма никакви съдебни дела за активи на КТБ, а неговото семейство е имало кредит към КТБ, който ефективно е погасило. Кутев беше един от най-големите врагове на закона за изсветляване на медийната собственост, внесен от нашия издател заедно с колегите му от ДПС Велислава Кръстева, Хамид Хамид и Йордан Цонев. Именно по тази, приета от Народното събрание, поправка, през май ще стане ясно как се финансира Фабриката за фалшиви новини. В защита на Йончева се издигна и създателят на сайта „Фрогнюз“ и подсъдим за укриване на данъци за 270 000 лв. Огнян Стефанов – по-известен като ченгето от Държавна сигурност с псевдоним Академик. Той взе да сънува как Пеевски трябвало да бъде арестуван въпреки проверките, извършени за депутата от НАП и КПКОНПИ. Това явно не се харесва на бившето ченге, което както само призна е подсъдим, а има и още за какво. Освен че не си е плащал данъците, агент Академик фалира собствения си вестник „Торнадо“, като завлече журналистите и ги остави без заплати. Заедно с покойния Младен Мутафчийски, който му беше съдружник в редица сайтове, присвои 1 млн. лв. от курорта Слънчев бряг. Парадоксът е, че по онова време съдружникът му Мутафчийски бе член на борда на директорите в курорта. И за да е картината на дезинформацията пълна, във „Фрогнюз“ цъфна и човекът на БГ Мадоф от спонсорираното от мустакатия аферист сдружение „Ние Гражданите“ Даниел Божилов. Той спусна лъжливата новина, че Пеевски имал активи от КТБ. Компания му направи и видният агент на ДС Вера Архундова, обявена от Комисията по досиетата като агент Ана Хранова цели 9 пъти. „Телевизия ТВ7 не е плащала за нейните (на Елена Йончева, б.р.) изяви там. На борда на директорите бе съобщено, че тя няма да се финансира от нас и телевизията не е плащала и купувала филмите, които прави. Нямам представа от къде е идвало финансирането. ТВ7 не трябва да се намесва в тази история, защото стотици хора там си изкарваха честно парите с трудови договори“. Това коментира настоящият евродепутат и бивш директор на медията Николай Бареков. Той бе категоричен, че Йончева е имала договор с телевизията като външна продукция. „ТВ7 никога не е имала възможност да си позволи звезди от нейния ранг. Тази сума 333 000 лв. беше бюджетът на новините за два месеца“, заяви Бареков пред ПИК ТВ.", "date": "2019.01.24", "title": "За да скрият аферите на Елена Йончева: нов залп от фейкове срещу Пеевски"}
{"url": "https://www.monitor.bg:443/bg/a/view/neno-dimov-sledim-jazovirite-155495", "text": "„Ние от Министерство на околната среда и водите следим и язовири, свързани с водоснабдяването на гражданите и за напояване. И двете групи имат достатъчно обеми към този момент, като тези за отводняване са средно около 5%, което е съвсем нормално за този период от годината“. Това съобщи министърът на околната среда и водите Нено Димов по време на брифинг във връзка с прогнозите за усложняване на метеорологичната обстановка в страната. Според него, не трябва да има притеснения, тъй като обемите на язовирите все още не са запълнени, а имало и достатъчно количества вода за питейни нужди. До края на месеца времето ще е динамично, категорични са синоптиците. От средата на следващата седмица се очакват още валежи. Оранжев код е обявен в 5 области от страната, а в по-голямата част на страната е в сила жълт код. Преобладаващите минимални температури ще са от минус 1 до 4 градуса, сочи прогнозата на НИМХ. Температурите са все още високи, затова вали дъжд. Предстои и застудяване, при което ще се образува значителна снежна покривка на места над 1200 метра надморска височина.", "date": "2019.01.24", "title": "Нено Димов: Следим язовирите"}
{"url": "https://www.monitor.bg:443/bg/a/view/kuche-ot-varna-nabludava-revu-na-shanel-snimki-155492", "text": "Куче от Варна се превърна в сензация на световните седмици на модата. Пуделът Александра, по-известнa  като Саша, получи голяма възможност – да наблюдава ревюто на „Шанел“ в Гран Пале в Париж от първия ред. Сред дефилетата на многото известни лейбъли, именно тези на „Шанел“ най -много се нравят на животинчето. С присъствието си пък Саша буди симпатии на модни икони, сред които Карл Лагерфелд, Ана Уинтур и Ана Дел Русо. Пуделът е домашен любимец на Светлана Хънт, която създаде център за приютяване и лечение на бездомни животни у нас - Lucky Hunt Projects.  Изключително умна и комуникативна е.“, категорична е Светлана. Кученцето краси календара на приюта за 2019, който се продава с благотворителна цел. „Саша би искала да помогне да се спасят повече животни, защото парите никога не са достатъчни. Животните се увеличават, а желанието ми всички да са добре е неизчерпаемо“, споделя още Хънт.", "date": "2019.01.24", "title": "Куче от Варна наблюдава ревю на „Шанел“ (СНИМКИ)"}
{"url": "https://www.monitor.bg:443/bg/a/view/vynshno-ministestvo-ne-pytuvajte-vyv-venecuela-155499", "text": "Министерството на външните работи съветва българските граждани да не пътуват във Венецуела. Препоръката е във връзка с усложнената политическа обстановка в южноамериканската държава, която е възможно още повече да ескалира. МвнР напътстват хората, които са планиране пътуване в тази дестинация, да го отложат. Актуалният индекс на риска при пътуване до страната, определен от Външно министерство е Ниво 4: Предупреждение за преустановяване на пътуванията в цялата страна (освен при крайна необходимост). Събитията във Венецуела са във връзка с това, че председателят на контролирания от опозицията парламента на Венецуела Хуан Гуайдо се самопровъзгласи за и.д. президент на Венецуела. Президентът Николас Мадуро определи ставащото като организиран от Вашингтон опит за държавен преврат и обяви скъсване на дипломатическите отношения със САЩ. В много градове на Венецуела протичат протести на опозицията, които прераснаха в сблъсъци с полицията и Националната гвардия. По данни на венецуелска НПО за два дни протести са убити 13 души, повечето от огнестрелни оръжия. В случай, че сте взели решение да пътувате до Венецуела, от МВнР препоръчват: - да се проявява повишено внимание към актуалната обстановка в страната; - да не се посещават места с големи струпвания на хора и райони, в които се очаква провеждането на протестни действия; - да се избягва поведение и разговори, които биха могли да бъдат изтълкувани по спорен или провокативен за местните хора начин; - да си подготвите план за поведение и действия при възникване на извънредни ситуации; - да поддържате постоянен контакт със своите близки; - преди пътуване да се запознаете внимателно с условията за пребиваване в страната на страницата на Венецуела в секцията „Пътувам за“ на официалния уебсайт на МВнР. Република България няма посолство във Венецуела. При нужда от съдействие, българските граждани могат да се обръщат към посолството на страната ни в Бразилия на следните телефони: +55 61 32236193 и +55 61 986023360 (дежурен телефон в извънработно време) или към най-близкото посолство на страна-членка на ЕС. Сигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или на имейл: crisis@mfa.bg. МВнР препоръчва на българските граждани, при пътувания в чужбина, да се възползват от възможността да се регистрират в рубриката \"Пътувам за…” на следния адрес: (https://mfa.bg/bg/embassyinfo).", "date": "2019.01.24", "title": "Външно министерство: Не пътувайте във Венецуела"}
{"url": "https://www.monitor.bg:443/bg/a/view/myri-shte-se-vyrna-v-levski-155498", "text": "Бившият селекционер на Казахстан Станимир Стоилов даде обещание, че ще се завърне начело на любимия му „Левски“, но моментът за това все още не е настъпил. „Имало е време, когато „Левски“ не ме е канил. Веднъж пък от клуба не приеха моите условия. Никога обаче разминаванията не са били финансови. В това отношение е нямало проблем. Не знам кога, но ще се върна на „Герена”, заяви Стоилов пред sportal.bg, като уточни, че Павел Колев не го е канил да поеме „сините”, а просто са провели приятелски разговор, в който го е поздравил за поста на „Герена”. „Нека мине Общото събрание на клуба и тогава ще се види по какъв път ще поеме „Левски“. Знаете ли по какво си личи най-много намерението на собствениците? По инвестициите в материалната база. На Павел Колев му пожелавам успех. Нека постигне с „Левски“ всичко, което е планирал. Само, че един човек трудно може сам да се справи. Затова трябва да получава помощ от всички в клуба. Не съм първият, който ще каже, че Колев е подготвен и притежава нужните знания и умения, за да постигне целите си“, сподели специалистът и допълни, че ще използва свободното време, с което в момента разполага, за  да се запознае с най-новите тенденции във футбола.", "date": "2019.01.24", "title": "Мъри: Ще се върна в „Левски“"}
{"url": "https://www.monitor.bg:443/bg/a/view/avramova-inspektira-tol-policijata-155481", "text": "Регионалният министър Петя Аврамова инспектира работата на служители на „Националното тол управление“, по-известни като тол полицията. Аврамова, която е във Видин на среща с кметове от региона за  , е спряла при патрулите, за да провери дали работят камерите на мобилните екипи. Проверките на този етап показват, че автомобилистите са редовни с винетки, написа във фейсбук профила си Аврамова.", "date": "2019.01.24", "title": "Аврамова инспектира тол полицията "}
{"url": "https://www.monitor.bg:443/bg/a/view/istorija-na-bylgarskite-evroizbori-155484", "text": "С наближаването на датата 26 май напрежението около изборите за членове на Европейския парламент от Република България (ЧЕПРБ) видимо нараства. И проблемът не е толкова за броя на евродепутатите, които всяка партия ще излъчи, колкото до това, ще има ли, или не, предсрочни избори. Забелязвате ли, впрочем, че за предсрочни парламентарни избори вече почти не се говори? Освен по инерция и колкото да върви приказката? С наближаване на изборите за ЧЕПРБ се оживиха и водещите социологически агенции. От публикуваните до момента демоскопски проучвания може да се заключи, че очакваните евродепутати са както следва: ГЕРБ – 6, БСП – 5, ДПС – 3, Обединени патриоти – 2 и Градска десница – 1. Това, обаче, е при условие, че и патриотите и десницата се обединят. Поотделно, разбира се. Шансовете това да се случи остават мъгляви, а и изборното време започна неумолимо да изтича като струя от пясъчен часовник. Датата 26 април е крайният срок за регистрация на листите с имената на кандидатите, а 11 април е крайният срок за регистрация на партиите и коалициите в Централната избирателна комисия. Която впрочем самата още не е избрана и се очаква това да стане до 20 март. Не е ясно и как ще се определят партийните квоти не само в ЦИК, но и в другите избирателни комисии. Но нека да оставим настрана партийните неволи и да се върнем към кратката, но славна история на българските евроизбори. и още същата година на 20 май в страната са произведени предсрочни избори за ЧЕПРБ само за България и Румъния. Три партии: ГЕРБ, БСП (коалициите на БСП ще отъждествяваме със самата БСП) и ДПС получават почти равни гласове, съответно 420, 415 и 393 хиляди. По време на гласуването даже плъзва слух, че ДПС е първа политическа сила и това силно развълнува българската общественост, но не се потвърждава от крайните резултати. Изборната активност (1 милион и 938 хиляди действителни гласа) е ниска и поради силния дъжд, който вали над страната през целия изборен ден. Квотата за участие в разпределението на мандатите (т.е. броят на действителните гласове, разделен на 17) е само 108 хиляди гласа и тя се оказва най-ниската в историята на българските евроизбори. Тя обаче се оказва непосилна за двете десни формации СДС и ДСБ. Двете партии имат общо гласове почти за двама евродепутати, но остават с нула такива, поради традиционната упорита глупост на десните ръководители. Спечелените евромандати са както следва: ГЕРБ – 5, БСП – 5, ДПС – 4, „Атака“ – 3 и все още живото НДСВ – 1. Заслужава да се отбележи отличният резултат от цели трима (!) евродепутати на новосформираната партия „Атака“. Тази тенденция ще се запази и на следващите евроизбори след две години, но после ще пресъхне. и се произвеждат на 7 юни 2009 година. У нас гласуват доста повече избиратели: 2 милиона и 576 хиляди, което при първоначално избрани 17 депутати дава национална изборна квота от 152 хиляди гласа. Изборите са спечелени от ГЕРБ със 628 хиляди гласа, които носят на партията 5 мандата. На второ място е БСП със 477 хиляди гласа и 4 мандата, а трети е ДПС с 364 хиляди гласа и 3 мандата. Четвърта е партия „Атака“ с 308 хиляди гласа и 2 мандата, следвана от НДСВ с 205 хиляди гласа и също 2 мандата. Последна се класира Синята коалиция с малко под 205 хиляди гласа и 1 мандат. Впоследствие България получава още 1 мандат, който се печели от Синята коалиция поради особеностите на изборната система. На редовните парламентарни избори по-късно същата година ГЕРБ печели първата си парламентарна победа и влиза в Народното събрание със 116 депутати, към които се добавя още един, отнет от ДПС с решение на Конституционния съд. ГЕРБ печели толкова убедително и поради една крайно глупава законова поправка (известна под името „Добрев-Найденов“), приета под натиск на БСП в самото навечерие на изборите. Без тази поправка ГЕРБ щеше да стартира парламента със 103, вместо със 116 депутати. По какъв път би поела България в този хипотетичен случай, можем само да гадаем. Защото в историята няма „ако“. Последните засега трети евроизбори, в които страната ни участва, са произведени на 25 май 2014 година. Подадени са 2 милиона и 239 хиляди действителни гласа, което при 17 евродепутати дава избирателна квота, или праг за спечелване на евромандат, от 132 хиляди гласа. ГЕРБ печели за трети последователен път евроизборите със 681 хиляди гласа и рекордните засега 6 мандата. БСП се представя неубедително и с 424 хиляди гласа получава 4 мандата, колкото и ДПС с 387 хиляди гласа. Изненадващо добре се представя новата коалиция „България без цензура“, която печели 239 хиляди гласа и 2 евромандата (това са днешните евродепутати Николай Бареков и Ангел Джамбазки). Този път градската десница под името „Реформаторски блок“ успява да спечели 1 мандат със 145 хиляди гласа. На тези избори партия „Атака“ се представя слабо и със 66 хиляди гласа е далеч от спечелването на мандат. Поради относително слабото представяне на БСП на тези евроизбори (все пак БСП запазва същия брой мандати - 4, както и през 2009 година) и продължаващата обществена съпротива срещу управлението, правителството на Пламен Орешарски подава оставка. Предсрочните парламентарни избори по-късно тази година са спечелени от ГЕРБ. Какви обобщени изводи могат да си направят от нея българските избиратели и в частност българските политици? Първо, избирателната активност на тези избори е с около една трета по-ниска от тази на парламентарните: гласуват само от 2 до 2,5 милиона български избиратели при налични общо 6,8 избиратели, от които в страната се намират не повече от 5,8 милиона. Тази тенденция едва ли съществено ще се промени и на 26 май тази година можем да очакваме не повече от 2,7 до 2,8 милиона избиратели да упражнят правото си на глас у нас и в чужбина. Ще припомня, че на тези избори се гласува само на европейска територия. Това означава в българските посолства и консулства навсякъде по света (защото те са на българска, т.е. на европейска, територия), както и в останалите 26 или 27 държави от Европейския съюз в зависимост от това, дали Великобритания все пак ще напусне Евросъюза, или някак си ще се изхитри да остане хем вътре, хем вън. При толкова гласували, националната квота за излъчване на поне един евродепутат ще бъде около 160-165 хиляди гласа, което хич не е малко при една все пак ниска избирателна активност! Тези числа е добре да се запомнят от пишман политиците, които рискуват пак да ограбят гласовете на хиляди български избиратели, като отново ги оставят без европейско парламентарно представителство. Това до тук бяха тревогите около българската част от евроизборите. Не по-малки вълнения предизвикват евроизборите като цяло. В момента Европейският парламент, избран през 2014 година, има 751 членове, а този, който предстои да изберем в края на месец май 2019 година, ще има само 705 членове, което е намаление с 46 бройки, или с малко над 6%. Българската квота, както вече видяхме, се запазва и България ще излъчи 17 ЧЕПРБ. Проблемите на европейско ниво са с колко евентуално ще се намали групата на ЕНП (в която членуват ГЕРБ и още три десни малки партии!), която в момента е първа с 221 члена, и какво ще остане от групата на социалистите и демократите (начело с ПЕС и нейния председател Сергей Станишев), която е втора със 191 члена. Най-вероятно тази група ще отстъпи второто място на една още неназована група на патриотични и националистически (а защо не и откровено анти-европейски?) партии. Прогнозите са, че тези партии могат да и да станат трудно заобиколим фактор при вземането на решения в този орган. До получаването на отговорите на всички тези, както и на други въпроси, остават точно четири месеца. Само че тези отговори не трябва просто да се чакат, за да паднат отнякъде и после да се чудим, откъде ни е дошло. Бъдещето на Европа и на света е обвито в неизвестност. Известно е само, че то ще бъде точно такова, каквото го направим ние самите. С нашите действия и бездействия.", "date": "2019.01.24", "title": "История на българските евроизбори"}
{"url": "https://www.monitor.bg:443/bg/a/view/api-v-ujna-bylgarija-shofirajte-vnimatelno-155486", "text": "Шофьорите, на които им предстои пътуване в област Смолян да тръгват на път с автомобили подготвени за зимни условия, да карат внимателно и със съобразена скорост, съветват Агенция \"Пътна инфраструктура\". Падналият сняг от нощта до момента на места е до 40 см. За повишаване безопасността на движение всички превозни средства, пътуващи по път III-8631 Момчиловци - Виево - Лъки - Рожен задължително трябва да бъдат с вериги. През прохода „Превала“ и път II-37 Батак-Доспат е ограничено движението за МПС над 12 тона и на ремаркета и полуремаркета. За утре Националният институт по хидрология и метеорология е определил оранжев код за дъжд и снеговалежи в областите – Благоевград, Пазарджик, Пловдив, Смолян, Кърджали и Хасково. Агенция „Пътна инфраструктура“ апелира шофьорите на тежкотоварни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки дистанция и указанията на контролните органи. Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори. Областните пътни управления и снегопочистващите фирми работят на 24-часов режим и са в готовност за поддържане на републиканската пътна мрежа.", "date": "2019.01.24", "title": "АПИ: В Южна България шофирайте внимателно "}
{"url": "https://www.monitor.bg:443/bg/a/view/ot-vidin-do-montana-shte-ima-magistrala-obeshta-regionalnijat-ministyr-155482", "text": "От Видин до Монтана ще бъде изградена автомагистрала, а от Мездра до Ботевград - скоростен четирилентов път в участъка на международен път Е 79. Това съобщи министърът на регионалното развитие Петя Аврамова, която проведе във Видин работна среща за напредъка на проекта за модернизация на пътя Видин – Ботевград, цитирана от БТА. В срещата участваха инж. Дончо Атанасов - член на Управителния съвет на Агенция \"Пътна инфраструктура\", народният представител Владимир Тошев, областният управител Албена Георгиева и кметът на Видин Огнян Ценков. Проектът на път от Видин до Монтана е променен от първоначалните планове в автомагистрала, а участъка от Мездра до Ботевград ще бъде скоростен четирилентов, заради релефа и трудните условия за неговото изграждане. Тази година трябва да приключат процедурите за избор на изпълнител на пътя между Видин и Ружинци, като успоредно с това ще бъдат процедирани парцералните планове, ще бъдат извършени отчуждителни процедури и в края на годината да започне реалното строителство, каза Дончо Атанасов. Проектът за строителство на пътя между Видин и Ботевград е приоритетен за правителството, като лично ще следя изпълнението на заложените графици, каза Аврамова. Тя посочи, че първият участък, който ще започне да се строи е от Мездра до Ботевград, тъй като е най-напреднал в процедурите, след него започва строителството на пътя от Видин до Ружинци. Министър Аврамова определи като правен казуса между община Видин и АПИ за забавянето на процедурите по изработването на общия и подробния устойствен план на пътя и посочи, че с промените в ЗУТ се дава възможност тези процедури да бъдат ускорени. По-рано днес министър Аврамова се срещна с кметове на общини и председатели на общински съвети от областта за напредъка на проекта за модернизация на пътя Видин - Ботевград.", "date": "2019.01.24", "title": "От Видин до Монтана ще има магистрала, обеща регионалният министър "}
{"url": "https://www.monitor.bg:443/bg/a/view/tri-svatbi-i-edna-ekzekucija-za-syrsha-ronan-155488", "text": "В ерата, в която Холивуд не гледа сериозно на филми, които не проявяват чувствителност към женския пол и расовата дискриминация, „Кралицата на Шотландия“ надали можеше да си „избере“ по-добро време, в което да направи своята премиера. Уви, „Кралицата на Шотландия“ се препъва в някои от предизвикателствата, изправили се на пътя й, и въпреки че си гарантира две номинации за „Оскар“, самите категории, в които ще се бори за приз, издават кое е най-ценното в лентата – костюмите, гримът и прическите. Филмът започва така, както и свършва – с екзекуцията на Мери Стюарт (Сърша Ронан) през 1587 г. Предвид, че режисьорката Джоси Рурк базира творбата си (предимно) на исторически факти, изненадващият финал наистина не е най-ключовият елемент, който би търсил зрителят на големия екран. След краткото въведение към смъртта на главната героиня лентата ни повежда из разказа за нейната история, връщайки се 26 години по-назад. Кралица на Франция на 16, вдовица на 18 – така е представена Мери Стюарт в първите минути на заглавието. Тя се връща в Шотландия, за да заеме мястото си на трона, докато балансира между натиска от съветниците си да сключи политически брак и задочната битка за надмощие с кралицата на Англия Елизабет I. Страхуваща се от католически бунт, протестантката Елизабет, под чиято корона застава Марго Роби, е представена във винаги изоставаща позиция. Тя завижда на „сестра си“ по корона за красотата, младостта и... по-голямата възможност да се сдобие с наследник. Преди да се усети, зрителят осъзнава, че борбата между двете не е толкова за власт, колкото състезание към олтара. Надпревара, която Елизабет I губи най вече заради възприятието си, че една кралица може да оцелее на трона само ако мисли като мъж. Три сватби и едно дете – такава е равносметката за кралицата на Шотландия, преди тя да абдикира от трона си и да потърси (несъстоялата се в действителност) среща със своята посестрима.", "date": "2019.01.24", "title": "Три сватби и една екзекуция за Сърша Ронан"}
{"url": "https://www.monitor.bg:443/bg/a/view/mishel-barnie-sporazumenie-s-irlandija-ne-e-izhod-za-brekzit-155489", "text": "Предпазният механизъм за ирландската граница не може да е ограничен във времето, заяви главният преговарящ на Европейския съюз за Брекзит Мишел Барние, цитиран от Ройтерс. В интервю за германско радио Барние посочи, че не е възможно Лондон да постигне отделно двустранно споразумение с Дъблин по въпроса за границата, тъй като границата на Ирландия с Великобритания ще се превърне в граница на Европейския съюз и на вътрешния пазар. \"Споразумението за предпазен механизъм има за цел да увери ирландците, че няма да има твърда граница. Припомнете си, че не става дума само за Ирландия - всяка стока, която влезе през границата, влиза в общия пазар. Това засяга Германия, Франция, Полша\", изтъкна Барние. В същото време бившият премиер на Великобритания Тони Блеър заяви, че вярва, че шансовете за втори референдум сега са по-високи от 50%. Блейр е твърдо против Брекзит и призовава за втори референдум. Запитан на Световния икономически форум в Давос дали стои зад предишни изказвания, че \"шансовете са 50 на 50\", той отговори, че шансовете за второ допитване са се увеличили. Той отбеляза, че ако страната продължи с процеса по Брекзит, изборът ще бъде \"много, много труден\". Според него има два варианта: безсмислен Брекзит, който предвижда оставане близо до правилата на Европа или Брекзит, който ще е болезнен, тъй като страната ще напусне европейската система, в която търгува през последните четири десетилетия. Блеър смята, че в момента няма мнозинство сред депутатите за нито едно предложение за Брекзит. Няма и мнозинство за втори референдум, но мисля, че е възможно да се събере, подчерта лейбъристът. Канцлерът на Австрия Себастиан Курц пък заяви, че вариантът за отлагане на Брекзит все още е на масата, съобщават местни медии. Курц добави, че дори и Брюксел да се съгласи да се прибегне до такава мярка, за да се избегне \"твърд\" Брекзит, Лондон ще трябва да се съгласи, тъй като решението не може да бъде едностранно. Ден преди това британският премиер Тереза Мей заяви, че опитите на някои депутати да отложат излизането на страната от ЕС, използвайки парламентарни процедури, не решават ключовия въпрос затова как ще бъде осъществен Брекзит. ЕС не може да предоговори споразумението за предпазния механизъм за границата в Ирландия, заяви на свой ред вицепрезидентът на Европейската комисия Франс Тимерманс.", "date": "2019.01.24", "title": "Мишел Барние: Споразумение с Ирландия не е изход за Брекзит"}
{"url": "https://www.monitor.bg:443/bg/a/view/cska-predloji-despodov-na-milan-155485", "text": "Най-добрият футболист на България за 2018 година Кирил Десподов е предложен на италианския гранд „Милан”, съобщават медиите на Апенините. Звездата на ЦСКА е сред вариантите за зимна покупка, като трансферният прозорец е отворен до края на януари. \"В офисите на „Милан” в предишните дни е бил предложен профил на един интересен играч със сериозен потенциал. Става въпрос за българския нападател Кирил Десподов. Роден през 1996 година, той е играч на ЦСКА и през следващите дни от \"росонерите\", които междувременно ще вземат решение дали може да им свърши работа\", пише milannews.it. От „Армията” не крият, че са склонни да продадат Десподов за 4 милиона евро. Дори обаче евентуална оферта от „Милан” да е по-ниска, най-вероятно ще бъде приета, за да може голаджията да се развива на най-високо ниво. Съществува и опция Десподов да подпише предварителен контракт с „росонерите” и да заиграе в Серия „А” от лятото, като преди това да доиграе сезона с ЦСКА. Интересното е, че феновете на „червените” също може да изиграят роля за евентуална сделка. Ултрасите от Сектор „Г” са побратимени с тези на „Милан”, като се очаква италианските им колеги да ударят рамо за трансфер. В същото време от ЦСКА обявиха, че удължават лагера си в Испания до 5 февруари. Причината е, че всички в отбора са много доволни от условията в курорта Марбея и не искат да рискуват с прибиране в България, където може да бъдат изненадани от сняг и студ. Удължаването на лагера означава, че Нестор Ел Маестро и щабът му ще търсят още съперници за контроли. След победата с 1:0 над китайския „Шанхай Шенхуа” в сряда вечерта пък наставникът на „армейците” демонстрира и обяви, че му е скучно да коментира играта на тима в приятелските мачове. „Няма нищо по-скучно от това да даваш интервю след приятелски мачове. Даже може и след тренировка да направим едно. В отбора няма контузии, всичко се развива по план”, отегчен бе Ел Маестро в коментара си за клубната телевизия cska.tv. Следващата контрола на ЦСКА е на 28 януари срещу чешкия „Виктория” (Пилзен).", "date": "2019.01.24", "title": "ЦСКА предложи Десподов на „Милан”"}
{"url": "https://www.monitor.bg:443/bg/a/view/anelija-e-naj-populjarna-v-strijming-platformite-155465", "text": "Поп-фолк дивата Анелия е най-популярна в големите стрийминг платформи, сред които Spotify, Deezer, Apple Music, Google Play Music, Amazon и т. н. Това сочи обобщена информация от потреблението на музика, продуцирана от “Пайнер“. През първия месец на 2019 година именно Анелия е най-слушаната певица, а най-често въртяната песен е хитът на Галена - „Феноменален“. Сред най-слушаните песни на Анелия онлайн са “Вярвай“, “Зоопарк“, “Просяци“, както и дуетите “Копакабана“ с Дамян Попов, “Подлудяваш ме“ с Кириакос Георгиу и “Бръммм“ с Джулия. Позовавайки се на статистиката, в първата петица на най-популярните хитове на “Пайнер“ през януари се нареждат още “Въртележката“ на Яница, “Яко ми е“ на Джена, “Купих ти сърце“ на Емануела и Джордан, както и “Как си, кажи“ на Галин.", "date": "2019.01.24", "title": "Анелия е най-популярна в стрийминг платформите"}
{"url": "https://www.monitor.bg:443/bg/a/view/padna-chast-ot-tavana-na-metrostancija-zapaden-park-155487", "text": "Падна част от тавана на метростанция „Западан парк“, стана ясно от разпространени снимки във „Фейсбук“. На тях се вижда, че на перона са паднали две парчета от тавана. Пострадали няма. От „Метрополитен“ обясниха, че падналите части са с размери 60/60 и веднага са били почистени. Екип на дружеството в най-кратък срок ще възстанови конструкция. Най-вероятната причина за падналите парчета са силните вибрации от преминаващите мотриси.", "date": "2019.01.24", "title": "Падна част от тавана на метростанция „Западен парк“"}
{"url": "https://www.monitor.bg:443/bg/a/view/sobstvenik-na-mebelna-firma-stava-shef-pod-prikritie-snimki-155483", "text": "Следващият началник, който ще проверява служителите си дегизиран в предаването „Шеф под прикритие“, е собственик и управител на известна мебелна компания. Илко Илиев от Търговище ще изпитва подчинените си с перука и очила, а те ще мислят, че той е Станко - актьор, останал без работа преди да се пенсионира. Илко стартира бизнеса заедно с брат си, но различните им възгледи за развитие на компанията стават причина да се разделят. Компанията е основана през 1996-та година в Търговище. Състои се от 3 завода и над 650 служители, а продукцията се разпространява в 20 европейски страни. Сред посетените от Илиев звена на компанията му е заводът в село Макрополско. Той предварително знае, че има проблем с работниците и ще търси първопричината за ситуацията. Епизодът с Илко като „Шеф под прикритие“ ще бъде излъчен на 28 януари от 21 ч.", "date": "2019.01.24", "title": "Собственик на мебелна фирма става „Шеф под прикритие“ (СНИМКИ)"}
{"url": "https://www.monitor.bg:443/bg/a/view/napusna-ni-shefyt-na-pyrvata-chastna-bolnica-u-nas-155470", "text": "Внезапно почина изпълнителният директор на Медицински комплекс “Хигия“ в Пазарджик и неин мажоритарен собственик проф.д-р Стайко Спиридонов, който създаде първото лечебно заведение с частна собственост у нас и в Източна Европа през 1991 г. Проф. д-р Стайко Спиридонов завършва Медицинска академия-София. Специализирал е „Обща хирургия” и „Естетична хирургия”. Има специализации по пластично-естетична и реконструктивна хирургия във Франция, Испания и Аржентина.Проф. Спиридонов е „Магистър“ по специалността „Обществено здраве и здравен мениджмънт“. Защитил е дисертационен труд на тема „Пазарни механизми и предизвикателства пред управлението на съвременната болница”, за което му е присъдена образователна и научна степен „Доктор”. През 2011 г.придобива научното звание доцент, а от 2018г. – „Професор“.Участва в преподавателската дейност на студенти от ФОЗ по следните дисциплини – „Организация на болничната помощ”, „Основи на управление в здравеопазването“ и „Здравни анализи и оценки”. Научен ръководител е на 4 докторанта, трима от които успешно са защитили дисертационните си разработки.Участвал е в разработката на проект “Рамки на частната медицинска практика в България” по програма “Фар” към Министерство на здравеопазването и Български лекарски съюз. Проф. Спиридонов е инициатор и вносител и на проект на закон за промени в Закона за съсловните организации, организатор е и на няколко кръгли маси и дискусии, свързани с реформите в българското здравеопазване. През 2002 г. е удостоен с грамота за изявени професионални качества и принос за развитието на БЛС. През 2005 г. Македонското лекарско дружество му връчва грамота за дълготраен принос и популяризиране на ММА. През 2008 г. ФОЗ към МУ– София му връчва почетно отличие и почетен знак за принос в развитието на общественото здраве. Съветът на европейската научна и културна общност през 2009г. отличава проф. Спиридонов със златен печат и „Златна книга” за европейски мениджмънт и за завоюван висок престиж и принос към развитието на българската медицина. През 2010 г. Сдружението на предприемачите го удостоява с почетен плакет за най-успешен мениджмънт и предприемачество в областта на здравеопазването. През 2015г. Сдружението на предприемачите отличава проф. Спиридонов с голяма награда „Предприемач на годината“. През месец май 2016 г. Националното сдружение по здравна политика и мениджмънт отличава проф. Спиридонов с приза „Здравен политик и мениджър на годината“, а през юни 2016 г., най-голямата работодателска организация в България – КРИБ връчва почетния знак на организацията на проф. Спиридонов, заради изключителния му принос за развитието на частното здравеопазване в България. Проф. Стайко Спиридонов е автор на 78 публикации в различни български и международни списания, 3 от които с IF, автор е и на монография и сборник. Има над 30 доклади, изнесени на конгреси, симпозиуми и конференции, като 10 от тях са с международно участие. Научните му интереси са ориентирани основно в областта на общественото здраве, здравната политика и мениджмънт, мениджмънта на ниво болнични лечебни заведения и икономика на здравеопазването. Проф. Спиридонов е член на френската асоциация по естетично-пластична и реконструктивна хирургия SOFCEP, Дружеството по хирургия и Българско научно дружество по обществено здраве, Избиран е два мандата последователно за член на националния УС на БЛС. Председател е на Националното сдружение за здравна политика и мениджмънт, на Националната асоциация на частните болници в България, посредством която е член на Европейския съюз на частните болници. Почетен председател на Българска болнична асоциация. Редакцията ни изказва съболезнования на близките за тежката загуба!", "date": "2019.01.24", "title": "Напусна ни шефът на първата частна болница у нас"}
{"url": "https://www.monitor.bg:443/bg/a/view/vyvejdat-stres-testove-za-dopylnitelnoto-pensionno-osigurjavane-155480", "text": "Стрес-тестове за установяване на финансовото състояние на дружеството за допълнително социално осигуряване, предвиждат промени в Кодекса за соцаиално осигуряване, които бяха приети на второ четене от парламента. Те ще бъдат извършвани от Комисията за финансов надзор. С измененията се въвеждат разпоредби на европейска директива и се усъвършенства надзорът над институциите за професионално пенсионно осигуряване, предава БТА. В съответствие с изискванията се въвежда и осъществяване на надзор, основан на риска. Освен това се регламентира и прехвърлянето на допълнителното доброволно осигуряване, уговорено в колективен трудов договор между предприятието,служителя и синдиката, от един в друг фонд. Вече ще могат да бъда правени прехвърляния и от към чуждестранни институции за професионално пенсионно осигуряване. С промените се въвеждат и премахването на професионалната тайна, т.е. вече ще може да бъде изисквана информация какво е състоянието на сметката във фондовете. Част от промените са свързани с режима на инвестиране на средствата на фондовете по професионални схеми. Въвеждат се принципни изисквания за отчитане на дългосрочните интереси на осигурените лица и пенсионерите, както и възможност за отчитане на екологичните, социални и управленски фактори при инвестирането.", "date": "2019.01.24", "title": "Въвеждат стрес-тестове за допълнителното пенсионно осигуряване"}
{"url": "https://www.monitor.bg:443/bg/a/view/bylgarija-v-top-pet-v-es-po-ryst-na-zaplatite-155476", "text": "България е сред петте държави членки на ЕС с най-голям ръст на заплатите през третото тримесечие на 2018г., стана ясно от думите на заместник-министъра на труда и социалната политика Зорница Русинова по време на кариерен форум във Виена. Ръстът през миналата година бил с 8.9 на сто, като през тази година се очаквало бизнесът да увеличи заплатите с между 8 и 12%. Положителния тренд в развитието на българската икономика се виждал и от спада на безработицата, отбелязва още Русинова. През 2018 година в България е отчетено най-ниското ниво на безработица за последните десет години (5,4 на сто),като това е под средното ниво на Европейския съюз. По думите на Русинова се очаквало през 2021г. безработицата да спадне до 4 на сто. Стана ясно още, че по последни данни на Евростат родната икономика се представя по-добре от средното за ЕС ниво. Страната ни е на 7-о място по ръст на БВП през третото тримесечие на 2018. Участие в кариерния форум взеха близо 200 нашенци, които живеят зад граница. С този тип събития се цели връщането им на българския пазар на труда. Сред свободните позиции, обявени от фирмите по време на форума, са тези за финансисти, счетоводители, специалисти в областта на човешките ресурси и маркетинга, както и професионалисти с интереси в сферата на логистиката, компютърните системи и технологиите, производството на хартия и целулоза. У нас имало и глад за специалисти, завършили професионална квалификация \"Електротехника\", \"Топлоенергетика\", \"Автоматизация на производството\" . Междувременно от КНСБ съобщиха, че според последното им изследване около шест пъти е съотношението между средната работна заплата в най-високо платената икономическа дейност и тази с най-ниско заплащане. Според синдиката най-ниско платените сектори остават производството на облекло, мебели, обработката на кожи, медико-социалните услуги. ", "date": "2019.01.24", "title": "България в топ пет в ЕС по ръст на заплатите"}
{"url": "https://www.monitor.bg:443/bg/a/view/gripyt-zatvori-i-zabavachkite-vyv-velingrad-155478", "text": "Заради високата заболеваемост от грип и остри респираторни заболявания по заповед на кмета на община Велинград Костадин Коев са затворени детските градини в курорта и селата. Забавачките няма да работят до 28 януари включително, за да може малчуганите да се опазят от болести. Вече 5 дни е и грипната ваканция за учениците в цялата област по разпореждане на Регионалната здравна инспекция в Пазарджик, която на 17 януари обяви грипна епидемия, а от този понеделник и грипна ваканция от 3 дни. Тя пък беше удължена до петък с решение на Оперативния щаб за борба с грипа и острите респираторни заболявания. Не са изолирани грипни вируси при двамата мъже-на 42 и 62 г., които починаха в държавната болница в Пазарджик и за които бе съобщено, че вероятно са починали от усложнения след вирусни инфекции. Пациентите са били в тежко състояние след остри респираторни заболявания, но предположенията за грип са отхвърлени. В най-голямото здравно заведение в областта-МБАЛ“Пазарджик“ от 400 легла са заети 390 и медицинският персонал е готов да обслужи нуждаещите се.", "date": "2019.01.24", "title": "Грипът затвори и забавачките във Велинград "}
{"url": "https://www.monitor.bg:443/bg/a/view/osydiha-myj-za-izmama-pri-sdelka-s-apartament-155477", "text": "Мъж от Велико Търново беше осъден на 2 години и 4 месеца условно с тригодишен изпитателен период за измама при сделка с недвижимо имущество. С.Ц. е признат за виновен за нова, че в периода от началото на май до 29 юли 2016 г. С.Ц. е признат за виновен за нова, че в периода от началото на май до 29 юли 2016 г. във В. Търново, при условията на продължавано престъпление, с цел да набави за себе си имотна облага, възбудил и поддържал заблуждение у различни лица при сключване на предварителни договори за продажба на апартамент и с това им причинил имотна вреда в общ размер на 19 646 лева,. Обвиняемият и майка му притежавали апартамент в гр. В. Търново. С.Ц. имал бизнес планове и се нуждаел от пари, поради което през 2015 г. учредили върху имота договорна ипотека, като обезпечение на кредит. Поради неиздължаване на вноските, кредиторът предприел мерки за събиране на вземанията си. С.Ц. продължавал да има нужда от средства и решил да обяви ипотекираното жилище за продан и да получи цена по предварителен договор, без в действителност да продава имота. Интерес към закупуване на имота проявила пострадалата П. Н., като при сключване на предварителния договор  веднага му превела 15 646 лв. След като получил капарото обвиняемият не се явил за сключване на окончателен договор и не прехвърлил имота, за който се установило, че е ипотекиран. С.Ц. продължавал да има нужда от пари и решил да сключи предварителен договор за покупко-продажба на избеното помещение към апартамента при ясно съзнание, че то не е обособено и вече има сключен предварителен договор за целия имот. На обява се обадила пострадалата М. И. При сключване на предварителния договор за избеното помещение, пострадалата заплатила капаро 4 000 лв., но  обвиняемият отново не прехвърлил имота. Присъдата подлежи на обжалване.", "date": "2019.01.24", "title": "Осъдиха мъж за измама  при сделка с апартамент"}
{"url": "https://www.monitor.bg:443/bg/a/view/dvojno-po-goljama-validnost-za-knijkite-na-hora-s-uvrejdanija-155472", "text": "Срокът на валидност на свидетелството за управление на моторно превозно средство на хората с увреждания за категории АМ, А1, А2, А, В, В1 и ВЕ ще е вече до 10 години. Сега той беше до пет години. Това решиха днес депутатите. В доклада на парламентарната вътрешна комисия се посочва, че в България има около 170 хиляди водачи на превозни средства с различна степен на увреждане. Преценката дали здравословното им състояние съответства на нормативните изисквания за физическа годност на водач на МПС се осъществява от специализирана транспортна лекарска комисия, която определя дали водачът с увреждане е способен да управлява МПС. А за категории С, СЕ, С1, С1Е, D, DE, D1, D1E и Т остава непроменен - пет години. Това реши парламентът с приетите на второ четене промени в Закона за българските лични документи. Издадените свидетелства преди влизането в сила на новите изменения са валидни за срока, посочен в тях.", "date": "2019.01.24", "title": " Двойно по-голяма валидност за книжките на хора с увреждания"}
{"url": "https://www.monitor.bg:443/bg/a/view/zvezdi-vdignaha-nazdravici-za-kitajskata-nova-godina-snimki-155471", "text": "Звезди се събраха в столично заведение за да вдигнат наздравици в навечерието на най-важния празник в китайския лунен календар – нова година. Сред популярните лица, които отразиха събитието, са певците Ирина Флорин, Богдан Томов, Кали и Рут Колева, Жени Калканджиева, Гери Дончева, Стефан А. Щерев, проф. д-р Любомир Стойков и други. Старт на празничната вечер даде Рут Колева, която отправи музикален поздрав към присъстващите с актуалния си сингъл Basil, чийто клип е заснет в китайската столица Пекин. Илюзионистите Юрий Захариев, Дани Белев и Венсан забавляваха присъстващите Гостите поляха Китайската нова година с екзотични коктейли Маутай, както и с огнени шотове. Водеща на събитието бе пиар експертът Ива Екимова, която влезе в ролята на момиче на късмета при разиграването на празнична томбола. Носителките на титлите Мисис България 2012 Йордана Димитрова и Мисис Баба – Дони Чачова, моделът Ива Атанасова, дизайнерът Руслана Канева, поетът и писател Добромир Банев, певиците Красимира Иванова и Симона Загорова, също бяха сред присъстващите на събитието.", "date": "2019.01.24", "title": "Звезди вдигнаха наздравици за Китайската нова година (СНИМКИ)"}
{"url": "https://www.monitor.bg:443/bg/a/view/ek-prekratjava-procedura-sreshtu-bylgarija-za-obezshtetenijata-pri-monopol-155473", "text": "Европейската комисия съобщи, че е решила да прекрати производствата за установяване на нарушение, образувани срещу България, Гърция и Португалия. Причината за мярката е, че тези държави вече са въвели в националното си законодателство правилата за исковете за обезщетение заради вреди при нарушаване на антитръстовите правила. Правилата служат за заявяване на обезщетение за вреди за пострадалите от нарушения на правилата на ЕС, например картели или злоупотреби с господстващо положение на пазара. Пострадалите получават по-лесен достъп до доказателствата, от които се нуждаят, за да обосноват претърпените вреди, както и повече време, за да предявят исканията си. Държавите в ЕС бяха задължени да въведат общностните правила в националното си законодателство до 27 декември 2016 г. Седем държави са направили това преди изтичането на крайния срок. След като заради липса на съобщаване на предприетите мерки бяха образувани наказателни процедури, 18 държави въведоха правилата през 2017 г. България, Гърция и Португалия направиха това през първата половина на миналата година, се посочва в съобщението.", "date": "2019.01.24", "title": "ЕК прекратява процедура срещу България за обезщетенията при монопол"}
{"url": "https://www.monitor.bg:443/bg/a/view/objaviha-starta-na-seriala-gospodin-h-i-moreto-155463", "text": "Обявиха премиерната дата на новия български сериал „Господин Х и морето“. Криминалната комедия ще дебютира в ефира на Нова тв на 1 март от 20 ч. \"Героят ми е чаровен измамник, който след удара си – една много скъпа картина, отива да се скрие във Варна. Взима самоличността на господин Христов от едно училище във Варна, но се оказва че трябва да остане малко по-дълго там. И тъй като той не харесва децата, няма дори средно образование, но трябва да става учител\", разкри подробности за главната си мъжка роля на Деян Христов, актьорът Калин Врачански в \"Здравей, България\". Сюжетът се завръзка, когато псевдоучителят се сблъсква с родителския комитет - трите майки, чиито роли са поверени на Александра Сърчаджиева, Доротея Толева и Станислава Николова. \"Моята героиня - Виктория Кънчева - е потисната жена, която пропагандира независимост, феминизъм, но всъщност страда от обратното. Тя е жена, която през повечето време си стои вкъщи, и опитва по някакъв начин да компенсира това чрез социални активности,\" разказа Доротея Толева. Така героят на Калин Врачански става мъж за много жени, които помежду си не знаят, че той е завързал отношения с всяка от тях. \"Комбинативен човек, който няма как да не успее, такъв е моят герои. Успява леко да се вмъкне в кожата на хората, разбира къде са им страховете. надига още малко завесата за героя си актьорът. Всъщност, драмата на лъжливия учител Деян Христов е, че той е много самотен. И освен че се забърква във взаимоотношения с жени той се и влюбва. Така попада на кръстопът и не знае накъде да поеме, кое е по-важно за него – дали професията или любовта. Освен Врачанск и Толева, в сериала с участие ще се разпишат Алекс Сърчаджиева, Стоян Радев, Станислава Николова, Любен Кънев и Пламен Великов. Ще видим и млади таланти като Христо Пъдев, Светломир Радев и Ина Добрева. на снимачната площадка утвърдените имена си партнират и с много талантливи деца и всички са единодушни, че малчуганите са ги изненадали не само с чувството си за хумор но и с интелекта си. \"Като ти кажат, че едно дете на 11 години говори 5 езика и ти не знаеш какво да кажеш. Дете ти казва: Аз съм учила китайски. Същото това дете оправяше екселските таблици на екипа\", с усмивка разказва Врачански. В шеги и закачки обаче снимачните дни са продължавали от тъмно до тъмно. Графикът е бил толкова натоварен, че Калин е успял да отиде само два пъти до морето и то единият, за да снима на брага. Комични моменти има и между възрастните професионалисти. За пръв път в общ проект влизат състудентите Калин Врачански и Светломир Радев. \"Това беше изпитание за мен, защото той освен талантлив е и много забавен. И Налагаше се да му подавам реплики от далеко\", смее се звездата от \"Откраднат живот\".", "date": "2019.01.24", "title": "Новият сериал \"Господин Х и морето\" тръгва на 1 март"}
{"url": "https://www.monitor.bg:443/bg/a/view/borisov-naredi-proverka-na-obekta-za-dublirashto-avarijno-vodosnabdjavane-v-haskovo-155479", "text": "По разпореждане на министър-председателя Бойко Борисов Министерството на регионалното развитие и благоустройството започва проверка за изпълнението на обект “Допълнително аварийно водоснабдяване“ в Хасково, съобщиха от Министерския съвет. Той предвижда строеж на дублиращи кладенци за питейна вода, който да гарантират безопасността на здравето на жителите в региона и решаване на проблема с питейната вода. За целта през май 2017 г. Министерският съвет отпусна 1,93 млн. лв. общината за финансирането на обекта. Проверката ще обхване всички аспекти на строителните дейности на обекта, цялата налична документация, както и сроковете, заложени в сключеното между МРРБ и община Хасково споразумение за финансиране на обекта. Проверката ще се извърши от екип на Агенцията за държавна финансова инспекция, Дирекцията за национален строителен контрол, Дирекция ВиК, както и „Вътрешният одит“ на МРРБ.", "date": "2019.01.24", "title": "Борисов нареди проверка на обекта за дублиращо аварийно водоснабдяване в Хасково "}
{"url": "https://www.monitor.bg:443/bg/a/view/a1-startira-prodajbite-na-nokia-8-1-155464", "text": "А1 стартира продажбите на новия смартфон Nokia 8.1. Флагманът може да бъде закупен онлайн на a1.bg за 499,99 лв. в брой или 24,99 лв. на месец с план A1 ONE Unlimited 5XL. Корпусът на Nokia 8.1 e със заоблени ъгли, като съчетава алуминиева рамка с предно и задно стъкло, придавайки елегантност на дизайна. 6.18-инчовия FHD+ PureDisplay заема малко над 81% от тялото на смартфона, като предоставя по-ярки и по-богати цветове. IPS LCD дисплея притежава HDR10 технология и използва защита от Corning. Nokia 8.1 предоставя 27% повече производителност благодарение на мощния осемядрен процесор Snapdragon 710™ от Qualcomm®, с 10-нанометрова архитектура. Графичният процесор е Adreno 616. Процесорът оптимизира работата на батерията, като консумира до 40% по-малко енергия. Този факт, заедно с функцията за бързо зареждане с 18W, осигуряват двудневна издръжливост на адаптивната 3500 mAh батерия. Основната камера на Nokia 8.1 e 12 MP с оптика от ZEISS, OIS технология, Google Lens функция и двойна светкавица (Hi-CRI). Отворът на блендата е f/1.8. Втората 13 MP камера на задния панел предоставя повече дълбочина на кадъра. Под двойната камера е разположен сензорът за пръстови отпечатъци. Селфи камерата е с 20 MP и предоставя разнообразни функции с изкуствен интелект при заснемане – регулирано портретно осветление, възможност за добавяне на 3D филтри и маски, заснемане с боке ефект и други. Оперативната памет на Nokia 8.1 е 4 GB, което осигурява отлично гейминг преживяване и използване на множество приложения едновременно. Паметта за съхранение е 64 GB, като смартфонът разполага с опция за поставяне на допълнителна карта за памет до 400 GB, която се поставя във втория хибриден слот за SIM карти. Смартфонът работи с най-новата софтуерна версия на Android – 9.0 Pie, част от семейството на Android One.", "date": "2019.01.24", "title": "A1 стартира продажбите на Nokia 8.1"}
{"url": "https://www.monitor.bg:443/bg/a/view/pensioner-ubi-kuche-hvyrljajki-go-ot-osmija-etaj-155460", "text": "Възрастен мъж уби бездомно куче, хвърляйки го от стълбищната тераса между седмия и осмия етаж на жилищен блок в Силистра. За случая съобщиха от областната дирекция на МВР в крайдунавския град, а преди това снимки на мъртвото животно и на заподозрения в извършване на престъплението се появиха във фейсбук групата „Да помогнем на бездомните животни на Силистра“. За животинката са се грижели обитатели на блока. Кучето било любимец на децата от квартала, било кротко, доверявало се на хората и те често го пускали в общите части. Това обаче не се харесвало на някои. Към 18,40 часа в сряда 69-годишен мъж го примамил да влезе във входа, след това да се качи с него в асансьора до осмия етаж. Там го грабнал и го изхвърлил надолу от стълбищната тераса. Кучето починало на място. Мъжът е живеел в същия блок. На насъбралите се хора пред входа, които го питали защо е сторил това на клетото животно, пенсионерът отговорил, че лаело. Казал, че не иска да му задават повече въпроси, защото имал болно сърце. След подадения сигнал на адреса незабавно била изпратена дежурна оперативна група, която направила оглед. Свидетели са дали показания, а мъжът си е признал пред полицията за извършеното от него деяние. Публикацията на групата „Да помогнем на бездомните животни на Силистра“ е споделена хиляди пъти в социалните мрежи,  появи се и в чужди фейсбук групи за защита на животните. Коментарите са, че деянието е чудовищно и садистът трябва да си получи заслуженото. По случая е образувано досъдебно производство за противозаконно причиняване на смърт на гръбначно животно.  ", "date": "2019.01.24", "title": "Садист уби куче,  хвърляйки го от осмия етаж (ОБНОВЕНА)"}
{"url": "https://www.monitor.bg:443/bg/a/view/donev-stana-shampion-na-bylgarija-po-tenis-155469", "text": "Габриел Донев спечели за първи път в кариерата си титлата на държавното първенство по тенис за мъже в зала с награден фонд 3000 лева. Поставеният под номер 5 победи на финала втория в схемата Александър Лазаров с 6:4, 6:4 след 78 минути игра на твърдите кортове в зала \"София\". 22-годишният Донев започна по-добре мача и след пробиви в третия и в седмия гейм поведе с 5:2. Той сервираше за сета, но националният шампион на открито Лазаров върна единия брейк, след което намали изоставането си до 4:5, но съперникът му не позволи обрат. Във втората част Донев отново поведе с два пробива при 4:1, което се оказа решаващо за крайния успех. Така той заработи 950 лева от наградния фонд, а за Лазаров, който за втори път след 2016 година загуби на финала на надпреварата, останаха 550 лева. Двамата заслужиха \"уайлд кард\" за квалификациите на четвърто издание на турнира от сериите АТР 250 Sofia Open в началото на февруари.", "date": "2019.01.24", "title": "Донев стана шампион на България по тенис"}
{"url": "https://www.monitor.bg:443/bg/a/view/uchitel-pensioner-poletja-ot-balkona-si-na-4-ja-etaj-155459", "text": "83-годишен учител пенсионер по математика в Сандански полетя от терасата на апартамента си на 4-я етаж в курортния град. Инцидентът станал вчера сутринта около 8,30 часа, а пострадалия се казва Любен Апостолов. Транспортиран е бързо с линейка в отделението по реанимация с множество наранявания:травматичен шок от комбинирани травми, изпотрошен таз, който пробил коремната стена и тежка травма на мозъка. Въпреки несъвместимите с живота травми, възрастният човек  бил в съзнание до известно време. Медиците часове наред се борили за живота му, но въпреки това той издъхнал от тежките травми.   Учителят по математика живеел сам в апартамента си в блок 1, над стадиона  в квартал “Смилово”. Има син, който от години  живее в София. Разследващите установяват дали става въпрос за трагичен инцидент или за самоубийство. В квартала вчера съседите коментираха, че Апостолов не е боледувал, дори се грижил за градинката цветя пред блока.", "date": "2019.01.24", "title": "Учител пенсионер полетя от балкона си на 4-я етаж"}
{"url": "https://www.monitor.bg:443/bg/a/view/myj-izdyhna-v-punkt-za-skrap-155461", "text": "Мъж почина в пункт за изкупуване на метални отпадъци в Лясковец. 47-годишният мъж от горнооряховското село Драганово работел в пункта за скрап и разтоварвал камион, когато внезапно падна на земята и издъхнал на място. Според първоначалната и неофициална информация причината за смъртта вероятно е масиран инфаркт или инсулт. Това обаче предстои да се потвърди или опровергае от назначената аутопия на трупа. Със случая е ангажирана и Областната инпекция по труда във Велико Търново. От първата проверка е установено, че починалият е бил нает във фирмата с изряден трудов договор", "date": "2019.01.24", "title": "Мъж издъхна в  пункт за скрап"}
{"url": "https://www.monitor.bg:443/bg/a/view/harvi-uajnstijn-nae-nova-armija-ot-advokati-155462", "text": "След като преди седмица адвокатът на звездите Бен Брафман отсвири Харви Уайнстийн, скандалният продуцент си нае нова армия от престижни юристи. В екипа е адвокатът от Флорида Хосе Баес, допринесъл през 2008 г. за издаване на оправдателна присъда в делото срещу Кейси Антъни, обвинена в убийството на дъщеря си. В защитата на Уайнстийн ще се включи и Робърт Съливан, смятан за специалист по съдебните дела, в които е невъзможно обвиняемите да бъдат защитени. \"Потвърждавам, че аз и Съливан сме включени в екипа. и ние се радваме, че ще му помогнем да се защити.\", заяви Баес. Баес и Съливан наскоро бяха адвокати на актрисата Роуз Макгауън, една от жените, чиито обвинения в сексуално насилие срещу продуцента Уайнстйн доведоха до появата на движението #MeToo. В новия екип от адвокати на Уайнстийн са също Памела Маки, защитавала интересите на звездата от НБА Коби Брайънт, и бившият прокурор от Манхатън Дънкан Лавин. Следващото изслушване по делото е насрочено за 7 март, а процесът срещу Уайнстийн най-вероятно ще започне през месец май.", "date": "2019.01.24", "title": "Харви Уайнстийн нае нова армия от адвокати"}
{"url": "https://www.monitor.bg:443/bg/a/view/ek-iska-ot-15-dyrjavi-da-prilojat-pravilata-za-energijna-efektivnost-155466", "text": "Европейската комисия реши днес да изпрати официални уведомителни писма до Белгия, България, Гърция, Дания, Естония, Италия, Кипър, Латвия, Литва, Люксембург, Полша, Португалия, Франция, Хърватия и Чехия, с което отправя официално искане за правилно прилагане на правилата за енергийната ефективност. С правилата от 2012 г. се установяват общи мерки за насърчаване на енергийната ефективност в ЕС. Държавите, на които днес са изпратени писма, разполагат с два месеца, за да отговорят на комисията. Ако не предприемат действия в този срок, ЕК може да продължи наказателната процедура, се посочва в съобщението.", "date": "2019.01.24", "title": "ЕК иска от 15 държави да приложат правилата за енергийна ефективност"}
{"url": "https://www.monitor.bg:443/bg/a/view/bdj-osigurjava-poveche-vlakove-za-festivala-surva-155467", "text": "Допълнителни места във влаковете, преминаващи през гара Перник, осигурява БДЖ на 26 и 27 януари. Увеличаването на броя на вагоните и мотрисите се прави за удобство на всички, които желаят да посетят фестивала „Сурва”, който ще се проведе в Перник през уикенда. С допълнителни вагони към съставите си ще пътуват двадесет и шест влака, които се движат по направленията Кюстендил, Благоевград и Дупница и преминават през гара Перник в часовете между 08:00 ч. и 16:00 ч. С цел гарантиране на удобното придвижване на своите клиенти националния железопътен превозвач осигурява и допълнителна възможност за пътуване с влак между София и Перник. В тази връзка извънредно ще се движат и следните шест влака: - Крайградският пътнически влак № 50275 от София за Перник, който заминава от Централна гара София в 13:15 ч. и пристига в Перник в 14:12 ч.; - Крайградският пътнически влак № 50274 от Перник за София, който тръгва от Перник в 14:20 ч. и пристига в София в 15:15 ч.; - Крайградският пътнически влак № 50277 от София за Радомир, който заминава от София в 16:10 ч. и пристига в Перник в 17:07 ч. - Крайградският пътнически влак № 50276 от Перник за София, който заминава от Перник в 16:58 ч. и пристига в София в 17:54 ч.; - Крайградският пътнически влак № 50279 от София за Перник, който тръгва от София в 17:45 ч. и пристига в Перник в 18:40 ч.; - Крайградският пътнически влак № 50278 от Перник за София, който заминава от Перник в 19:20 ч. и пристига в София в 20:25 ч.; Цената на билет за пътуване от София до Перник е 2.30 лв. Притежателите на железопътни карти ползват намаление от крайната цена, като за тези клиенти билетът е на стойност 1.35 лв. „БДЖ - Пътнически превози” ЕООД предлага и еднодневни карти за неограничено пътуване между София и Перник в рамките на един ден. Цената на картата е 4 лв.", "date": "2019.01.24", "title": "БДЖ осигурява повече влакове за фестивала „Сурва“"}
{"url": "https://www.monitor.bg:443/bg/a/view/sydjat-myj-ubil-brat-si-v-skalsko-155468", "text": "Мъж отива на съд по обвинение за братоубийство. Престъпението е извършено на 1 юни 2018 г. в дряновското село Скалско. Обвиняемият И.А. бил безработен и живел в дома на родителите си на село. Злоупотребявал с алкохол и бил конфликтен и агресивен, често се заканва на хората от селото. Редовно биел и 80-годишната си майка. Заедно с тях в селската къща живеел и братът на И.А., който обаче бил коренно различен. Той работел и помагал на майка си в къщната работа. Отношенията между двамата братя често били обтегнати и достигали до повищаване на тон и до кавги. На 1 юни миналата година след като пийнал солидно И.М. се скарал с брат си. след това внезапно минал зад гърба му и го пробол с лоджийски нож в гърба и в гърдите. Майката, вцепенена от ужас, се опитала да спаси ранения си син от братоубиеца, но напаателят  я ударил с юмрук в лицето и като насочил ножа към нея изкрещял: „Искаш ли и тебе да наръгам.” След като брат му ръхнал на земята бездиханен, убиецът най-спокойно напуснал стаята като заявил на майка си: „Казах ли ви, че ще ви ликвидирам и че ще ви убия.” Срещу И.А. е повдигнато обвинение за предумишлено убийство и му е взета мярка за нетклонение „задържане под стража”.  ", "date": "2019.01.24", "title": "Съдят мъж, убил  брат си в Скалско"}
{"url": "https://www.monitor.bg:443/bg/a/view/namushkaha-s-noj-myj-v-drjanovo-155458", "text": "Мъж беше намушкан с нож при скандал в Дряново. . Пострадалият, който е родом от Габрово, влязъл в конфикт и пререкание с трима местни мъже, които след размяната на първоначалните заплахи и закани внезапно скочили и се нахвърлили върху него. В разгара на мелето един от нападателите извадил нож и нанесъл с него два удара в корема на опонента си. Раненият е откаран и настанен в хирургичното отделение на областната болница в Габрово. Няма опасност за живота му. В полицията е образувана преписка, която ще бъде изпратена в прокуратурата с мнение за повдигане на обвинение за опит за извършване на умишлено убийство. Причините за избухването на кървавия скандал все още са в процес на изясняване.", "date": "2019.01.24", "title": "Намушкаха с нож  мъж в Дряново"}
{"url": "https://www.monitor.bg:443/bg/a/view/prashtat-falshivi-imejli-ot-imeto-na-bnb-155452", "text": "Засечена е поредната „фишинг атака“ срещу български потребители, става ясно от съобщение на БНБ. Разпространяват се фалшиви имейли от името на Централната банка, предупреждават от националният трезор. Приканват получателите им да попълнят лични данни като последват посочен в писмото линк. От БНБ припомнят, че банката не поддържа сметки на физически лица и онлайн банкиране за тях. Чрез „фишинг“ атаката се цели опит кражба на лична информация от интернет - потребителски имена за достъп, пароли, банкови сметки и т. н. БНБ е уведомила компетентните органи за предприемане на съответните действия срещу опита за измама, става ясно от съобщението.", "date": "2019.01.24", "title": "Пращат фалшиви имейли от името на БНБ"}
{"url": "https://www.monitor.bg:443/bg/a/view/kustendilci-signaliziraha-maja-manolova-za-dobiva-na-zlato-v-mina-zlogosh-155451", "text": "Кюстендилци сигнализираха омбудсмана Мая Манолова за множеството проекти за търсене, проучване и добив на метални полезни изкопаеми на територията на „Злогош“, както и в района на Босилеград, Република Сърбия. Омбудсманът Мая Манолова се срещна с граждани от региона, които изразиха опасенията си, че ако не бъдат предприети отговорни и незабавни действия от българските институции, ще се създаде риск от сериозно увреждане на водите, почвите и здравето на хората. Местните настояват за трансгранична оценка за въздействието на околната среда, заради замърсяване на граничната река Драговищица от мината в Сърбия, което даде повод за множество протести на жителите от населените места и от двете страни на границата. „Категорично сме против проучването и издаването на всички видове разрешителни за добив в мина „Злогош“ край Кюстендил, защото това би замърсило питейната вода не само на околните села, но и в Кюстендил. Настояваме да бъде преустановена и работата на ВЕЦ „Пчелина“, поради несъвместимост с функциите на едноименния язовир, чието предназначение е за задържане на индустриалните замърсявания от района на Радомир и Перник“, заявиха след срещата притеснени жители от региона. Те настояха още и за незабавно спиране на дейностите за добив на злато чрез промиване в кюстендилския регион, които по думите им са незаконни, без разрешителни и оценка на въздействието върху околната среда.", "date": "2019.01.24", "title": "Кюстендилци сигнализираха за добива на злато в сръбска мина без екооценка"}
{"url": "https://www.monitor.bg:443/bg/a/view/chetirima-myje-obviniha-brajyn-singyr-v-seksualen-tormoz-155474", "text": "Падението на репутацията на режисьора Брайън Сингър продължава. След като през декември 2017 г. той бе обвинен в сексуално посегателство над мъж, който по време на инцидента нямал навършено пълнолетие, четирима нови жертви проговориха за подобен сблъсък с автора на \"Бохемска рапсодия\". Според разследване, осъществено в рамките на година от сп. The Atlantic, Сингър имал афинитет към тийнейджъри, като всички изповядали се мъже твърдят, че кинодеецът интимничел с тях, когато били на не повече от 17-годишна възраст. След сблъсъка си с него пък те развивали зависимости към забранени субстанции, депресия или посттравматичен стрес. Някои признават, че макар и да не са били навършили нужната възраст, контактът им със Сингър е бил по взаимно съгласие след като той ги прелъстявал. Други твърдят, че са били изнасилени. Виктор Валдовинос е единственият, застанал с реалното си име пред The Atlantic. По думите му, режисьорът е направил ход към него, когато той бил само на 13 г. Това се случило на снимачен сет, като според обвинението Сингър се нахвърлил сексуално върху момчето в съблекалнята. Впоследствие искал от него да заснеме сцените си с частична голота. Припомняме, че реномето на режисьора пострада и след като той бе уволнен от \"Бохемска рапсодия\". До това се стигна след системното му отсъствие от снимачната площадка. По неговите думи обаче продуцентите на лентата не му позволили да прекара време с близките си след семейна трагедия, както и да обърне внимание на собственото си здраве. Въпреки че последните седмици от работата на терен по \"Бохемска рапсодия\" преминаха под режисурата на Декстър Флечър, Сингър е единственият, посочен като автор на заглавието във финалните надписи. Към момента той вече работи и по следващия си проект - \"Червената Соня\".", "date": "2019.01.24", "title": "Четирима обвиниха Брайън Сингър в сексуален тормоз"}
{"url": "https://www.monitor.bg:443/bg/a/view/djystin-bijbyr-i-hejli-bolduin-otlojiha-cyrkovnija-brak-155450", "text": "Джъстин Бийбър и Хейли Болдуин, които сключиха брак миналата есен, решиха да отложат църковната си церемония. Макар че първоначално трябваше да се разходят до олтара според християнските обичаи навръх рождения ден на изпълнителя на Sorry (1 март), звездите решиха да променят заветната дата. В причина за отлагането, според TMZ, се превърнал фактът, че част от най-близките им не могат да присъстват в посочения от тях ден. Така, самите Бийбър и Болдуин пък щели да имат повече време и да изпипат подробностите около големия ден. Общо над 400 гости се очаква да присъстват на църковната сватба на влюбените. Новата дата обаче все още не е посочена.", "date": "2019.01.24", "title": "Джъстин Бийбър и Хейли Болдуин отложиха църковния брак"}
{"url": "https://www.monitor.bg:443/bg/a/view/93-ekzotichni-i-zashtiteni-jivotni-otglejdat-pazardjiklii-155454", "text": "Пазарджишката Регионална инспекция за околната среда и водите е регистрирала до момента 93 защитени животни, включени в Конвенцията за международна търговия със застрашени видове от дивата флора и фауна (CITES). Сред тях има папагали от породите зеленокрил Ара, сив Жако, пъстра розела, малко скално Жако, голям и малък Александър, сокол скитник, ловен сокол, сокол на Барбари, мишелов на Харис, йеменски хамелеони, зелени игуани, маймуни, кралски и тигров питон, обикновена боа и бразилска дъбова боа, които са внесени от чужбина и се отглеждат от техните стопани в областния град. През последната година екоинспекцията в Пазарджик е издала регистрационни карти на притежателите на мишелов на Харис и зеленокрил Ара. Екземплярите са с произход Република България и се отглеждат в с. Синитово и гр. Пещера.Регистрацията е задължителна съгласно Закона за биологичното разнообразие с цел предотвратяване на незаконен трафик и контрабанда на екзотични видове, повечето от които са изчезващи от природата. Инспекцията издава на собствениците на защитени видове индивидуални регистрационни карти, които съпровождат екземплярите при продажба, даряване и издаване на разрешително по CITES за износ, само при изяснен произход на екземплярите.  ", "date": "2019.01.24", "title": "93 екзотични и защитени животни отглеждат пазарджиклии"}
{"url": "https://www.monitor.bg:443/bg/a/view/osydiha-alek-bolduin-155455", "text": "Холивудският ас Алек Болдуин бе осъден от съд в Манхатън да заплати глоба в размер на 120 долара и да посещава терапевт с цел да постигне по-голям контрол върху гнева си. До това се стигна, след като миналия ноември актьорът бе задържан заради физически сблъсък с шофьор, с когото се скарали за паркомясто. Макар че първоначално Болдуин категорично отрече да е удрял друг човек, пред съда той се призна за виновен. Звездата от \"На живо в събота вечер\" ще трябва да се яви отново в съдебната зала и на 27 март.", "date": "2019.01.24", "title": "Осъдиха Алек Болдуин"}
{"url": "https://www.monitor.bg:443/bg/a/view/unicef-pokazva-chudovishtnite-lica-na-nasilieto-v-uchilishte-video-155449", "text": "Специално анимирано видео показва чудовищните лица на насилието в училище. Клипчето цели да повиши чувствителността към проблема и да покаже различните видове насилие, които могат да се случат в училище. То е част от кампанията „Заедно срещу насилието в училище“, а него автор е Аспарух Петров – Аси. Насилието има различни форми – физическо, психическо, сексуално, кибернасилие, тормоз. Всяка от тях оставя своите белези върху детето – вреди на физическото и психичното му здраве и развитие, на способността му да учи и да изгражда отношения с други хора, да бъде пълноценен възрастен и родител. Насилието може да бъде от възрастен към дете, между деца и от дете към възрастен. Някои от формите на насилие са видими, други – по-трудно уловими, но и в двата случая последиците могат да бъдат много тежки за децата. УНИЦЕФ споделят какви са видовете насилие и как да ги разпознаваме. Физическо насилие е всяко физическо посегателство, което причинява болка или предизвиква страх у детето. Психическо насилие са всички действия, които могат да имат вредно въздействие върху психичното здраве и развитие на детето – подигравателно отношение, заплахи, подценяване, дискриминация, отхвърляне и др. Сексуално насилие е въвличането на дете в сексуални действия, които то не разбира напълно и за които няма капацитет да даде съгласието си да участва поради когнитивната си незрялост и млада възраст. Тормозът е специфичен вид насилие сред децата и е сред най-неуловимите форми на агресивно поведение и насилие. Но не всеки акт на насилие е тормоз. Тормозът между връстници e групов феномен, извършва се в присъствието на други връстници и в отсъствието на възрастни. Професор д-р Дан Олвеус определя тормоза като „повтарящи се във времето негативни действия от страна на един или повече ученици, когато някой умишлено причинява или опитва да причини травма или дискомфорт на друго дете чрез физически контакт, чрез думи или по друг начин.“ Кибернасилието и кибертормозът се осъществяват в дигитална среда. Включват създаване и разпространение на обидни, заплашителни и подигравателни снимки и текстови съобщения, които уронват достойнството на детето или го унижават. Може да става дума за снимането на дете с мобилен телефон и разпространяването на снимки или видеозапис без негово съгласие, кражба на самоличност/профили, обиди, разпространение на слухове в социалните мрежи и др. Тези действия са изключително травматизиращи, защото запечатват и популяризират акта на насилие.", "date": "2019.01.24", "title": "УНИЦЕФ показва чудовищните лица на насилието в училище (ВИДЕО)"}
{"url": "https://www.monitor.bg:443/bg/a/view/edi-hyrn-ne-posochi-kobrata-kato-potencialen-sypernik-na-djoshua-155443", "text": "Промоутърът на Антъни Джошуа - Еди Хърн, обяви тримата потенциални съперници на световния шампион в тежка категория. Сред тях не е Кубрат Пулев, който е официален претендент на Международната боксова федерация. Според Хърн Джошуа ще се бие с един измежду Тайсън Фюри, Дилиън Уайт и Джарел Милър. Ако двубоят е срещу друг британец, тогава мачът ще се проведе през април на стадион \"Уембли\". В противен случай битката ще е в \"Медисън Скуеър Гардън\" в Ню Йорк през май или юни. Еди Хърн за пореден път разкри, че не получава обратен отговор при комуникацията с хората на Дионтей Уайлдър. Той уточни, че вероятно през тази седмица ще стане окончателно ясен съперникът на Джошуа.", "date": "2019.01.24", "title": "Еди Хърн не посочи Кобрата като потенциален съперник на Джошуа"}
{"url": "https://www.monitor.bg:443/bg/a/view/nadal-pregazi-senzacijata-cicipas-i-e-na-final-v-melbyrn-155457", "text": "Рафаел Надал е първият финалист на Откритото първенство на Австралия. Световният №2 се наложи с категоричното 6:2, 6:4, 6:0 над сензацията в турнира Стефанос Циципас (Гър) в първия полуфинал при мъжете. Очакванията за епичен сблъсък далеч не се оправдаха. От самото начало на двубоя Надал наложи темпото си на игра и не остави никакъв шанс на младия си опонент. Два пробива осигуриха на Матадора спечелването на откриващия сет. През втората част Циципас успя малко да изравни играта и интригата се запази до 4:4, след което Рафа не загуби нито гейм до края на двубоя. Надал се класира за финал в турнира без загубен сет за първи път в кариерата си. Той ще спори за титлата в Австралия за пети път, като до момента има един трофей и три загубени финала. Неговият съперник ще бъде определен в петък от срещата между Новак Джокович (Сър) и Люка Пуй (Фр).", "date": "2019.01.24", "title": "Надал прегази сензацията Циципас и е на финал в Мелбърн"}
{"url": "https://www.monitor.bg:443/bg/a/view/nameriha-alternativa-na-vitaminite-155456", "text": "Билковите антиоксиданти са на път да се превърнат в алтернатива на витамините и минералите. Това посочват публикуваните наскоро резултати от проучване на международен екип с участието на доц. Николай Цветков от Института по молекулярна биология „Акад. Румен Цанев” към Българската академия на науките (ИМБ-БАН). Продуктите с растителен произход, като например куркуминът, който се съдържа в куркумата или ресвератролът от червеното вино, могат да имат огромен потенциал, приложени самостоятелно или комбинирано за профилактика и лечение на редица заболявания, включително диабет и рак, казва доц. д-р Николай Т. Цветков от секция  „Биохимична фармакология и лекарствен дизайн“ към ИМБ – БАН. Изследването е публикувано през януари тази година в списание „Oxidative Medicine and Cellular Longevity“ и в него са анализирани почти 300 000 научни статии за антиоксидантите. Екипът, ръководен от молекулярния биолог проф. Атанас Г. Атанасов от катедрата по фармакогнозия към Виенския университет, установява, че фокусът на научното внимание се е променил рязко през последните години. Докато преди 2000 г. той е бил насочен предимно върху витамините и минералите, то последните изследвания изучават ефектите на растителните антиоксиданти и използването им за борба с оксидативния стрес, който е свързан с редица заболявания. Предстои екипът да продължи работа по стартиралия наскоро проект  КП-06-ОПР 03/8, финансиран от Националния фонд за научни изследвания на България (ФНИ), който ще проучва използването на нови хибридни молекули срещу невродегенеративни заболявания.", "date": "2019.01.24", "title": "Намериха алтернатива на витамините"}
{"url": "https://www.monitor.bg:443/bg/a/view/bezplatna-finansova-akademija-za-gimnazisti-155453", "text": "Висшето училище по застраховане и финанси (ВУЗФ) организира безплатна финансова академия за гимназисти от 10, 11 и 12 клас. Зрелостниците, които преминат академията с отличие, ще бъдат приети университета. Всички, който се включат в академията, ще се научат как да планират умно личните си финанси, как работят банките и какво в същността си е явлението „криптовалута“. Тя започва на 1 февруари и ще продължи до 22 февруари включително. Всеки петък от месеца, от 14.30 часа, икономически и финансови експерти с богат практически опит ще запознаят учениците с азбуката на финансите. „Финансовото образование трябва да се разглежда като процес, който продължава през целия живот и е ключов фактор за успеха на всеки един индивид на пазара. Това е и основната ни цел – да повишим знанията и интереса на учениците в тази сфера, за да бъдат подготвени и отговорни както към личните си финанси, така и към публичните“, обясни Юлияна Георгиева – мениджър „Комуникации и кариерно развитие“ във ВУЗФ. Академията ще се провежда в сградата на унверситета – на ул. „Гусла“ 1 в столичния квартал „Овча купел“. Тя започва с урок на 1 февруари от 14.30 часа, по време на който ще се засегнат темите за парите и паричните отношения, функциите на банките и новите алтернативни валути. На 8 февруари учениците ще имат възможност да научат някои основополагащи принципи за правилното вземане на решения и планиране на лични финанси. Какво да правим, когато парите не стигат, как работят кредитите, сигурно ли е електорнното банкиране и за какво да следим при издаването на банкова карта са сред въпросите, които ще получат своите отговори на 15 февруари от 14.30 часа. Академията ще посвети последния си урок на 22 февруари на вдъхновяващ млад предприемач, който ще разкаже на учениците как се учиш да управляваш милиони на 25 години. Гост лектор ще бъде Спас Керимов - иноватор и създадел на start up за принтиране на човешки тъкани. Останалите лектори, които ще се включат в академията, са Марио Каменов – директор на центъра за продължаващо и професионално обучение във ВУЗФ, д-р Радостин Вазов – изпълнителен директор на университета и финансов експерт, както и доц. д-р Юлия Добрева – водещ икономист и директор на направление „Икономика“ към Лабораторията за научно-приложни изследвания на ВУЗФ.", "date": "2019.01.24", "title": "Безплатна финансова академия за гимназисти "}
{"url": "https://www.monitor.bg:443/bg/a/view/grycki-fermeri-se-kanjat-da-blokirat-promahon-kulata-155440", "text": "Днес след 14 часа гръцки фермери се канят да блокират  с машините си граничния пункт Промахон-Кулата, информират от Генералното консулство на България в Солун. Протестното шествие ще тръгне от град Сидерокастро по пътя към България.    Протестът на фермерите е част от готвената многохилядна блокада на Парламента в Атина, където се очаква гръцките депутати да ратифицират Преспанското споразумение с република Северна Македония. Земеделците приканват всички свои колеги от цяла Гърция да организират протести по места, за да се изпрати ясно съобщение към правителството.    Министерството на външните работи на България предупреждава, че е възможно образуване на колони от чакащи автомобили в района на ГКПП „Кулата-Промахон“.    От ГД „Гранична полиция“ съобщиха, че са в постоянен контакт с колегите си от гръцка страна. При евентуални затруднения в движението през пункта своевременно ще бъде предоставяна информация на пътуващите. Най-близкият граничен пункт е ГКПП Илинден – Ексохи.", "date": "2019.01.24", "title": "Гръцки фермери блокират Промахон-Кулата"}
{"url": "https://www.monitor.bg:443/bg/a/view/kvadrat-500-predstavja-semeen-pytevoditel-v-izkustvoto-155427", "text": "Тази събота от 14 до 16 ч. в Националната галерия - „Квадрат 500“, ще бъде представен семеен пътеводител \"Вълшебен квадрат\", съпроводен със семейна разходка по част от маршрута на изданието и творчески ателиета.  Семейният пътеводител „Вълшебен квадрат“ представя 15 избрани произведения от постоянната колекция на Националната галерия в “Квадрат 500”, която включва най-значимите образци на българското изобразителното изкуство и ценни творби на европейски майстори, изкуство от Азия, Африка и Латинска Америка. С това креативно издание всеки член от семейството може да се превърне в екскурзовод и музеен педагог, като намери нов подход и ключ към експозицията. Притежателите му ще придобият нови знания и техники на наблюдение, на задаване на въпроси и на анализиране, които ще са полезни при всяко следващо посещение на “Квадрат 500”.  Входът за събитието е свободен.", "date": "2019.01.24", "title": "„Квадрат 500“ представя семеен пътеводител в изкуството"}
{"url": "https://www.monitor.bg:443/bg/a/view/ivelin-popov-s-nov-otbor-v-rusija-155441", "text": "Капитанът на България Ивелин Попов вече официално има нов отбор. Родната десетка подписа за две години и половина с руския „Ростов“. Както е известно, националът разтрогна договора си с руския гранд „Спартак“ (Москва) по взаимно съгласие в началото на месеца. Попов, който имаше контракт с московчани до 31 май, се разбра с клуба да вземе четири заплати. През последните седмици плеймейкърът на \"лъвовете\" имаше множество предложения. Той имаше оферти от „Динамо“ (Москва), „Рубин“, „Ростов“, както и за много сериозни пари от Китай, Дубай и Саудитска Арабия. Освен това „Лудогорец“ и „Левски“ също проявиха интерес към Попов, който на този етап е твърде скъп за родните клубове.", "date": "2019.01.24", "title": "Ивелин Попов с нов отбор в Русия"}
{"url": "https://www.monitor.bg:443/bg/a/view/kvitova-i-osaka-opredeljat-shampionkata-na-avstralija-155442", "text": "Петра Квитова (Чех) и Наоми Осака (Яп) се класираха за финала при жените на Откритото първенство на Австралия по тенис. Световната №6 Квитов се оказа твърде сериозно препятствие за Даниел Колинс от САЩ и я надигра със 7:6(2), 6:0 в първия полуфинал в женската схема днес. Това е първо класиране на финал в Австралия за чехкинята, която е двукратна шампионка от „Уимбълдън“. До този момент тя не е губила в мач за титлата в турнири от Шлема, но и няма други финали освен двата в Лондон. \"Това означава всичко за мен. Заради това се трудя толкова много, за да достигам до тези финали. Най-накрая успях да го сторя в този турнир и ще се насладя на финала. Каквото и да се случи, вече съм много, много щастлива\", заяви Квитова, която може да атакува не само трета титла от „Големия шлем“, но и първото място в ранглистата. Доволна от своето представяне може да бъде и Колинс, която до началото на Australian Open 2019 нямаше победа в основната схема на турнир от Шлема. 21-годишната Наоми Осака пък се класира на втори пореден финал в турнирите от „Големия шлем“. След титлата си от US Open в края на миналата година, Осака ще играе за трофея и на Australian Open. Това стана факт след успех на японката с 6:2, 4:6, 6:4 над Каролина Плишкова във втория полуфинал при дамите, с което азиатката не позволи изцяло чешки финал в Мелбърн. Осака се намира в серия от 13 победи в турнирите от Шлема. За последно Серена Уилямс спечели две поредни титли от най-високата категория през 2015 година. В днешния полуфинал Осака показа типичния за себе си агресивен тенис и наниза цели 56 уинъра срещу 20 за нейната съперничка.", "date": "2019.01.24", "title": "Квитова и Осака определят шампионката на Австралия"}
{"url": "https://www.monitor.bg:443/bg/a/view/stroiteli-i-miniori-s-podvijni-benzinostancii-155445", "text": "Строежите от втора и трета категория, а също така и мините ще могат да зареждат машините си от собствени подвижни бензиностанции. За тези промени в т. нар. Закон за горивата (известен още и като \"Ревизоро\"), са се договорили днес на срещата в МС при премиера Бойко Борисов - Българска петролна и газова асоциация (БПГА), Камерата на строителите и Минно-геоложката камера. Това съобщи след срещата министърът на икономиката Емил Караниколов. По думите му, във въпросните поправки има намаляване на гаранциите, които се предвиждаха да се изискват от търговците на горива. Караниколов съобщи още, че ще покани на среща представители на малките фирми за горива, а също и на земеделските производители. Целта е да се разбере дали и те подкрепят предложените нови промени. От БПГА отново подчертаха, че целта на подкрепяния от тях закон е изсветляване на търговията с горива. Малко по-късно стана известно, че срещата с Националното сдружение на търговци и превозвачи на горива е насрочена за 14.00 в министерството на икономиката, но след това е била отложена, вероятно за петък. В тази връзка в декларация от организацията се казва, че досега не са били канени за уточняване на техните притеснения по този закон. Те искат среща с министъра на икономиката Емил Караиванов и смятат, че е необходим нормален срок за изготвяне на промени в закона, които да бъдат от полза на всички субекти в сектор горива, а не само на определени фирми. В декларацията си те отново изразяват и готовността си за протестни действия. Конфедерацията на работодателите и индустриалците в България (КРИБ) и Асоциацията на индустриалния капитал в България (АИКБ) одобряват предлаганите промени на Закона за административното регулира на икономическите дейности, свързани с нефт и продукти от нефтен произход, внесен в Народното събрание от министерския съвет на 10 януари 2019 г., пише в позиция на двете организации, цитирана от БТА. Те предвиждат отлагане на действието на т.нар. Закон за горивата, за да се осигури време за обществено обсъждане по проблемите на търговията с горива. Отлагането на влизането в сила на Закона ще даде възможност на всички засегнати да се включат в преработката на иначе този \"куц закон\", така че той да се превърне в мощно оръжие срещу тези, които не спазват правилата, пише в позицията. Бихме искали да информираме обществеността, че докладът на Комисията за наблюдение на приходните агенции и борбата със сивата икономика и контрабанда към НС, който беше представен по време на пленарната сесия на 23 януари 2019 г,. е некоректен и не отразява случилото се по време на заседанието, заявяват от двете организации. Констатацията, че Българската минно-геоложка камара (БМГК) не подкрепя законопроекта на МС, е манипулативна. Основанието ни да твърдим, че е налице въвеждане в заблуждение от страна на Комисията, е депозираното в Народното събрание писмо-опровержение на БМГК, посочват от КРИБ и АИКБ. Двете работодателски организации заявяват, че биха подкрепили и протестни действия на Националното сдружение на търговците и превозвачите на горива, както и на всички други засегнати страни, чието мнение не е отчетено в процеса на съгласуване на законопроекта. Влизането в сила на поправките в законопроекта бяха отложени в сряда от НС с 6 месеца, а наредбата за закона трябва да е готова на 1 август.", "date": "2019.01.24", "title": "Строители и миньори с подвижни бензиностанции (ОБНОВЕНА)"}
{"url": "https://www.monitor.bg:443/bg/a/view/kraljat-elen-shte-caruva-vyv-varna-155428", "text": "Най-награждаваният спектакъл на столичния театър „Азарян“ в НДК - „Кралят елен”, ще гостува на варненската публика за втори път, след като миналата година взе участие в Международния театрален фестивал „Варненско лято” през юни. Представлението ще се играе на 25 януари от 19.00 часа в зала 1 на Фестивален и конгресен център – Варна. Спектакълът е част от серията културни събития, които се обменят между двете институции – Национален дворец на културата и Фестивален и конгресен център – Варна, като тенденцията е те да стават все повече. „Кралят елен” на младата режисьорка Анастасия Събева е сред най-завладяващите софийски спектакли, който за една година от съществуването си на сцената на театър „Азарян“ успя да спечели много награди, да получи престижни номинации и да участва в редица театрални прояви от културния живот на столицата и страната. Спектакълът е подходящ за всички възрасти и предлага приятно семейно изживяване. В историята на Карло Гоци младият господар на кралство Серендипо е превърнат в елен от коварен съперник. Възможно ли е да се върне изгубената любов? Съществува ли справедлив ред в света? Има ли вълшебство и ако да, как действа? Това са само част от загадките, които спектакълът изследва. Свежата майстроска игра в представлението е под живия съпровод на акустични инструменти. „Кралят елен“ е възможност да си спомним за невинността на сърцето и силата му да сбъдва нашите желания. Спектакълът среща публиката с част от младото попълнение актьори на съвременната театрална сцена: Августина-Калина Петкова, Борис Кашев, Боян Арсов, Весела Петрова, Калина Георгиева, Веселин Петров, Елена Нацариду, Ненчо Костов и Стелиан Радев.  ", "date": "2019.01.24", "title": "\"Кралят елен\" ще царува във Варна"}
{"url": "https://www.monitor.bg:443/bg/a/view/dyrjavata-prodyljava-s-reformata-v-telk-155446", "text": "Държавата продължава реформата в ТЕЛК, след като тя беше замразена през април 2018г., заради протести на национално представителните организации на хората с увреждания. Това стана ясно след среща между министър-председателят Бойко Борисов, здравният министър Кирил Ананиев, социалният министър Бисер Петков и представители на майките на деца с увреждания. „Има открити нарушения. В момента анализираме порочните практики, след което ще набележим конкретни мерки за стопирането им“, каза Кирил Ананиев. Изводите от проверките, както и мерките, които ще бъдат предприети ще бъдат обявени на 4 февруари. С цел ограничаване на фалшивите ТЕЛК-ове се обмислят генерални изменения в сега действащата наредба, както и при медицинската експертиза. „Ние спазихме обещанията си за осигуряването на допълнителен ресурс за по-добър живот на българите с увреждания. Продължаваме диалога по темата, а сега се фокусираме върху реформата в ТЕЛК“, посочи министър-председателят Бойко Борисов пред майките на децата с увреждания.Той подчерта, че компетентните органи ще прилагат цялата строгост на закона при нарушаването му, защото това означава още повече финансови средства за реално нуждаещите се. Здравният министър добави още, че по време на срещата е запознал майките на деца с увреждания и с националната здравна информационна система. Тема на дискусията бе и изпълнението на Плана за действие по приемането на законодателство за хората с увреждания. Чрез заложените в него мерки държавата гарантира по-добра подкрепа, съобразена с индивидуалните потребности на българи в неравностойно положение. Социалният министър Бисер Петков уточни, че информационната система за хората с увреждания е в тестови период от 7 януари, а от началото на февруари се очаква вече да функционира. Тя ще събира на едно място данните, които се съдържат в регистрите на отделните институции - Агенцията за социално подпомагане, Националния осигурителен институт, Националната здравноосигурителна каса и Националната експертна лекарска комисия. Майките от Националната гражданска инициатива „Системата ни убива“ връчиха на премиера Борисов писмо, в което му благодарят за спазения ангажимент да инициира проверки за документни престъпления, отнасящи се за инвалидни пенсии. „Оставаме в готовност за съвместна работа по разрешаване на проблемите, касаещи правата на хората с увреждания и в частност неефективната и морално остаряла методика за ТЕЛК“, отбелязват още в писмото си майките.", "date": "2019.01.24", "title": "Държавата продължава с реформата в ТЕЛК"}
{"url": "https://www.monitor.bg:443/bg/a/view/meizu-zero-premahva-butonite-i-portovete-155447", "text": "Доказателство за това, как може да  се промени дизайна на смартфоните, е новият модел на Meizu. Китайският производител на телефони представи Meizu Zero, монолитно устройство от керамика и стъкло, което няма бутони, няма отвори за високоговорителите и дори порт за зареждане. Без никакви, прорези, дупки и отвори, с две малки изключения. Без никакви портове, зареждането се осъществява само безжично, като Meizu е преодолял основния недостатък на безжичното зареждане, бавната скорост, увеличавайки на зарядната мощност до 18 W. Разбира се, липсва и възможността за кабелен трансфер на данни, така че ако потребителя поиска да свали или качи нещо на телефона има нужда от приложение и Wi-Fi или връзка за пренос на данни. При липса на слот за SIM карта, Meizu Zero използва стандарта eSIM, който се среща и при други телефони, включително iPhone XS. Всичко работи със софтуер, а не с физическа SIM карта. Телефонът има тънка рамка около 5.99-инчовия AMOLED екран, в чиято горна част е разположена 20-мегапикселова предна камера. Задната камера е с два обектива от 12 + 20 мегапиксела. Въпреки че Meizu твърди, че телефона няма никакви отвори, това не е точно така. Engadget China съобщава, че има много малки дупки за нулиране настройките на устройството и за микрофона. Това е наистина впечатляващо постижение в дизайна от Meizu, завършвайки тенденцията наложена от Apple, премахвайки жака за слушалки през 2017 г.,  с iPhone 7. И както може да се очаква от смартфон с толкова плътен дизайн, Meizu Zero покрива стандарт IP68, за прахо и водоустойчивост.  ", "date": "2019.01.24", "title": "Meizu Zero премахва бутоните и портовете"}
{"url": "https://www.monitor.bg:443/bg/a/view/otnovo-nad-1000-shkola-v-gripna-vakancija-155448", "text": "В 1015 училища учебният процес е преустановен днес. Вчера затворените школа бяха малко над 900, но от днес в грипна ваканция са учениците от 72 учебни заведения в област Кърджали и от 32 в област Видин. Продължават да не учат учениците от 71 училища в Сливенска област, както и от 80 училища в област Хасково. Затворени са и 194 училища в област Пловдив, в 122 в област Варна, и в 69 в област Добрич. Не се провежда учебен процес и в 97 училища в София-област. Удължена е грипната ваканция за учениците от 122 училища в област Пазарджик - до 25 януари включително, както и в 43 училища в област Ямбол – до 28 януари включително. В 60 училища в област Смолян и в 40 училища в област Перник учениците са в грипна ваканция и днес. Три училища в област Кюстендил също не провеждат занятия по предписание на РИОКОЗ. Това са СУ \"Кл. Охридски\", Професионалната гимназия по облекло и стопанско управление и ОУ \"Хр. Павлович\" в гр. Дупница. В област Бургас в 5 училища продължава да не се провежда учебен процес, а в област Враца няма занятия в ОУ \"Христо Ботев\" в с. Крушовица по предписание на РИОКОЗ. В област Силистра в Професионалната гимназия по селско стопанство в гр. Ситово, и в три училища  в област Разград -  ОУ \"Христо Ботев\" в с. Острово, ОУ \"Христо Ботев\" в с. Веслец и в ОУ „ Васил Левски“ в с. Сушево, община Завет, няма учебни занятия поради висока заболеваемост.", "date": "2019.01.24", "title": "Отново над 1000 школа в грипна ваканция"}
{"url": "https://www.monitor.bg:443/bg/a/view/gryckijat-parlament-glasuva-za-prespanskoto-sporazumenie-155439", "text": "Гръцкият парламент ще гласува ратификацията на Преспанското споразумение за името на Република Македония днес. Противници на договора планират голям протестен митинг в Атина. По същия повод, фермери от Серес се готвят следобед да блокират движението в района на граничния пункт Кулата. Очаква се протестното шествие да тръгне в 14.00 ч. от Сидерокастро към граничния пункт. Заради блокадата има голяма вероятност от струпване на чакащи автомобили в района. От външно министерство съветват пътуващите към южната ни съседка да използват алтернативния път през граничния пункт \"Илинден - Екзохи\". Като \"битката на всички битки\" в многомесечното противопоставяне по въпроса за името на \"Бившата югославска република Македония\" се очертава днешният дебат и гласуване в гръцкия парламент за ратификацията на Преспанското споразумение, пише в. \"Катимерини\". Очаква се особено остро да бъде противопоставянето между министър-председателя Алексис Ципрас и лидера на опозиционната Нова демокрация Кириакос Мицотакис, който реши да не внася предложение за вот на недоверие към правителството. Нова демокрация говори за \"неясни моменти\" в споразумението, доколкото, както твърди, промените в Конституцията на Република Македония не са окончателно приключени. Те ще влязат в сила след гласуването на протокола за членството на Скопие в НАТО от гръцкия парламент, който обаче ще бъде изпратен от гръцкия президент във Вашингтон едва след обявяването на \"Република Северна Македония\". Гръцкият кабинет изглежда уверен, че Преспанското споразумение ще бъде гласувано от поне 152 депутати. Изразяват се опасения обаче от \"негативни изненади\" от страна на независимите Катерина Папакоста и Василис Кокалис (бивш представител на Независими гърци), които участват в правителството. Заради протеста пред гръцкия парламент днес полицията взе решение да обгради сградата му с части на силите за борба с масовите безредици. \"Катимерини\" пише, че вчера заместник-министърът на външните работи Йоргос Катрунгалос е признал, че от парламента се иска да ратифицира споразумението, без да са окончателно приключени конституционните промени в Скопие и следователно без гръцкия законодателен орган да разполага формално с официално копие от конституцията на Република Македония с включени измененията, които бяха гласувани от македонския парламент. От Нова демокрация отдадоха особено значение на представянето на официален текст на конституцията, на което Катрунгалос отговори, че всички необходими документи са внесени в парламента. \"Елефтерос типос\" прогнозира, че споразумението ще бъде ратифицирано с гласовете на между 152 и 154 от гръцките депутати. \"За\" ще гласуват най-вероятно 145 депутати от СИРИЗА, бунтовниците от Независими гърци Елена Кундура, Василис Кокалис и Танасис Папахристопулос, независимият депутат Катерина Папакоста, изключеният от Потами Спирос Данелис, както и Ставрос Теодоракис, Йоргос Мавротас и Спирос Ликудис от вече разпадналата се парламентарна група на Потами. Според прогнозите на изданието гласуването най-вероятно ще бъде довечера около полунощ.", "date": "2019.01.24", "title": "Гръцкият парламент гласува за Преспанското споразумение"}
{"url": "https://www.monitor.bg:443/bg/a/view/sanitarka-povejda-jylti-jiletki-kym-evropejskija-parlament-155431", "text": "Френските \"жълти жилетки\" обявиха намерението си да се явят със своя листа от кандидати на изборите за Европейски парламент, която ще бъде водена от 31-годишната санитарка Ингрид Льовавасьор, предаде АФП. Останалите девет кандидати са на възраст от 29 до 53 години и с професии като ръководител на малко предприятие, юрист, електрокарист или чиновник. Движението за гражданска инициатива на \"жълтите жилетки\" обяви списък от десет имена , като целта е до средата на февруари да се състави списък от 79 кандидати за вота на 26 май. За другите места в листата ще се проведе вътрешно гласуване между вече обявените кандидати. Представител на \"жълтите жилетки\" увери, че всички граждани на Франция могат да предлагат имена на кандидати. \"Гражданското движение показа, че е необходимо гневът да се преобрази в политически проект, който може да даде отговори на подкрепящите го французи\", се казва в изявление на движението. Според публикувано в сряда допитване на института Елаб листа на \"жълтите жилетки\" може да получи 13 процента подкрепа на европейските избори, на трето място след партията на президента Макрон \"Република, напред\" с 22,5 процента и крайнодесния Национален сбор на Марин Льо Пен със 17,5 процента. Анкетата е извършена преди да бъдат обявени първите десет кандидати на \"жълтите жилетки\".", "date": "2019.01.24", "title": "Санитарка повежда \"жълтите жилетки\" към Европейския парламент"}
{"url": "https://www.monitor.bg:443/bg/a/view/sa-sht-maduro-ne-moje-da-skysa-s-nas-155432", "text": "Николас Мадуро няма правомощията да скъсва дипломатическите отношения на Венецуела със САЩ, се казва в изявление на държавния секретар на САЩ Майк Помпейо, след като Мадуро даде на американските дипломатически представители 72 часа да напуснат страната му, цитирано от АФП. \"САЩ не признават режима на Мадуро. Следователно САЩ не смятат, че бившият президент Николас Мадуро има законните правомощия да скъсва дипломатическите отношения със САЩ или да обявява дипломатите ни за персона нон грата\", се казва в изявлението. Мадуро обяви скъсване на дипломатическите отношения, след като президентът на САЩ Доналд Тръмп призна опозиционния лидер и председател на парламента Хуан Гуайдо за и.д. президент на Венецуела. Помпейо изрази задоволство, че Гуайдо е съобщил \"на всички дипломатически мисии във Венецуела, че Венецуела възнамерява да запази дипломатическите си отношения с всички страни\". САЩ ще водят отношенията си с Венецуела \"чрез правителството на и.д. президент Хуан Гуайдо, който покани дипломатическата ни мисия да остане във Венецуела\", заяви Помпейо. \"Призоваваме армията и силите за сигурност на Венецуела да продължат да защитават благосъстоянието на всички венецуелски граждани и на намиращите се във Венецуела американски и други чуждестранни граждани. САЩ ще предприемат необходимите мерки да потърсят отговорност от всеки, който бе поставил в опасност сигурността на нашата дипломатическа мисия и служителите й\", заяви Помпейо.", "date": "2019.01.24", "title": "САЩ: Мадуро не може да скъса с нас"}
{"url": "https://www.monitor.bg:443/bg/a/view/vma-preglejda-za-grip-bez-napravlenie-i-bezplatno-155433", "text": "Военномедицинска академия организира безплатни консултации и прегледи за грип и остри респираторни заболявания при лица над 12-годишна възраст. От заведението съобщават че не се изисква направление от личния лекар, но е необходимо предварително записване на тел.: 02 / 92 25 989 и 02 / 92 26 125. Прегледите ще бъдат на 29 и 30 януари 2019 г. (вторник и сряда), от 09:00 до 14:00 ч., в кабинет 108 на Катедра \"Инфекциозни болести\". Грипът е остро инфекциозно заболяване, което се проявява с токсикоинфекциозен синдром и остър трахеит. Основните характеристики на грипната инфекция са нейната склонност към епидемично разпространение и висока смъртност, свързана обикновено с различни белодробни усложнения, припомнят от ВМА.", "date": "2019.01.24", "title": "ВМА преглежда за грип без направление и безплатно"}
{"url": "https://www.monitor.bg:443/bg/a/view/mvr-svikva-syveshtanie-zaradi-prognoza-poroi-155435", "text": "Министърът на вътрешните работи Младен Маринов свиква работно съвещание във връзка с прогнозите за обилни валежи от сняг и дъжд.  На заседанието ще присъстват представители на всички ангажирани институции. Участниците ще направят преглед на готовността за реакция при усложняване на метеорологичната обстановка в страната, информират от пресцентъра на МВР. Днес над повечето райони на страната се очакват интензивни валежи. Над Северозападна България прогнозата е за мокър сняг с валежни количества до 20 литра на квадратен метър. Над североизточната част от страната ще застудее и дъждът ще премине в сняг. В Плевен, Русе и Силистра е в сила предупреждение за опасност от поледици. За Западна и по-голямата част от Северна България от НИМХ е обявен жълт код за опасно време. В южната част на страна кодът е оранжев. Там очакваните количества дъжд са 35-40 литра на квадратен метър за следващото денонощие. Главна дирекция „Пожарна безопасност и защита на населението” е изпратила подробни указания до всички областни управители и кметове на общини във връзка с интензивните валежи. Риск от наводнения в следващите дни има по водосборите на реките Марица, Въча, Арда, Струма, Места, Сазлийка и Пиринска Бистрица. Динамичното време е следствие на средиземноморски циклон, който преминава над страната ни. Вечерта ще има кратко затишие, след което нов циклон ще донесе още валежи. В петък отново ще има сняг в западните райони на страната, но вече ще вали и над източните. В най-южните планински области отново ще има условия за значителни количества до 50 литра на квадратен метър. В петък е в сила оранжев код за опасно време за цяла Западна и Централна България. Минималните температури днес ще бъдат между 0 и 5 градуса, по Черноморието и югоизточните райони - до 7-8 градуса, а максималните - от 0-3 градуса в западните райони до 10-11 градуса - на места в Източна България. Дневните температури на запад ще са в интервала от 0 до 3 градуса, а в Източна България – до 10-11 градуса. В планините ще вали обилен сняг. Вятърът ще е силен със скорости до 40-50 километра в час. По планинските проходи ще има условия за снегонавявания. Времето ще започне да се успокоява в събота. В края на уикенда валежите ще спрат. Дневните максимални температури до края на седмицата ще се колебаят между 4 и 6 градуса.", "date": "2019.01.24", "title": "МВР свиква съвещание заради прогноза за порои"}
{"url": "https://www.monitor.bg:443/bg/a/view/tusk-se-nadjava-cjala-evropa-da-podkrepi-demokracijata-vyv-venecuela-155434", "text": "Председателят на Европейския съвет Доналд Туск изрази надежда, че \"цяла Европа ще е единна в подкрепата си за демократичните сили във Венецуела\", предаде АФП. \"За разлика от Мадуро, парламентът, включително (председателят му) Хуан Гуайдо, имат демократичен мандат от венецуелските граждани\", написа Туск в Туитър. Малко преди това говорителка на Европейската комисия заяви, че Комисията следи внимателно развитията във Венецуела и е в контакт със страните от ЕС и партньорите им. Шефката на дипломацията на ЕС Федерика Могерини призова в изявление за \"незабавното започване на политически процес във Венецуела, който да доведе до свободни и надеждни избори в съответствие с конституционния ред\". \"Насилието и несъразмерната употреба на сила от силите за сигурност са напълно недопустими и няма да решат кризата. Венецуелският народ има правото да демонстрира мирно, да избира свободно ръководителите си и да определя съдбата си\", добави Могерини. Френското президентство заяви, че Франция се консултира с европейските си партньори преди да обяви позицията си. Германският външен министър Хайко Маас призова страните по конфликта във Венецуела да запазят спокойствие и да се въздържат от насилие. До момента подкрепа за Гуайдо като временен президент на Венецуела са изразили Аржентина, Бразилия, Гватемала, Еквадор, Канада, Колумбия, Коста Рика, Панама, Парагвай, Перу, САЩ, Хондурас, Чили и Организацията на американските държави. Мадуро е подкрепян на президентския пост от Боливия, Куба и Мексико.", "date": "2019.01.24", "title": "Туск се надява цяла Европа да подкрепи демокрацията във Венецуела"}
{"url": "https://www.monitor.bg:443/bg/a/view/arestuvanijat-za-terorizym-razlojki-zet-organiziral-iznasjane-na-avtomobili-za-sirija-155429", "text": "Сириецът  Атеф Хсара, един от петимата арестувани за финансиране на тероризъм, който е разложки зет е набирал млади мъже от Благоевградска област, които еднократно транспортирали автомобили до Турция срещу заплащане. Оттам пътят на колите продължавал до Сирия с други шофьори. За транспортната услуга те получавали по 200 лева плюс осигурено обратно връщане. Колите преминавали безпроблемно границата при КПП-Лесово и закарвани на 30-40 км навътре в Турция. Там на определено място  те били поемани от трети лица, а младите мъже се връщали с друг автомобил, който пътувал след тях. Това основно се коментира в Разлог след изненадващия арест на разложкия зет.  Преди три години в  Разлог и околните села е имало разлепени обяви за набиране на млади шофьори, които да извършват  транспортирането на автомобили до Турция. Мераклиите, предимно безработни се обаждали на посочен в обявата телефон за контакт, на който отговарял Атеф Хсара. Срещите за уточняване на детайлите се осъществявали или лично с него, или чрез трети лица.  Задачата им била само да закарат съответното возило до посоченото място и да го предадат на  човек, който ще ги чака там. При преминаване на границата автомобилите минавали безпроблемно,  включително и през проверка със скенер. Наетите шофьори били с пълномощно. Съседи и съкварталци на Атеф Хсара оживено коментират в една от най-големите разложки групи във фейсбук , че  не са виждали него и жена му Лидия Попадийна, акушерка в местната  болница  повече от 10 дни. Не са присъствали и на обиска в апартамента им в жк „Саровица“, който беше извършен от ДАНС и ГДБОП. В едни от коментарите местните  пишат, че познават семейството като много интелигентно, скромно и услужливо. В други разказваха, че мъжът се занимавал с незаконна дейност. Атеф Хсара е сред задържаните за финансиране на тероризъм в края на миналата седмица след проведената съвместна акция на Специализираната прокуратура, ДАНС и ГДБОП. Общо петима  – четирима сирийци, постоянно пребиваващи в България, и една българска гражданка са с постановени от Специализирания съд постоянни мерки „задържане под стража“.  Срещу групата  са повдигнати две обвинения за престъпления против републиката. Първото е  за извършване на небанкови парични операции по метода “хавала”, при който се прави превод на пари без никакви документални следи, а второто обвинение е за финансиране на тероризъм.", "date": "2019.01.24", "title": "Арестуваният за тероризъм давал по 200 лева за закарана кола до Турция"}
{"url": "https://www.monitor.bg:443/bg/a/view/turski-tir-se-zabi-v-kyshta-155437", "text": "Турски ТИР се заби в къща, за щастие пострадали и жертви няма. Инцидентът станал тази нощ около 23,30 часа на международния път Русе – Стара Загора, край великотърновското село Самоводене. Причината за произшествието не е ясна, но се касае най-вероятно за превишена скорост, отклоняване на вниманието на водача или разспиване зад волана. На няколкостотин метра от изхода на селото товарният автомобил внезапно свил рязко, напуснал пътното платно и се забил в близката къща, в кото по това време имало хора. Да щастие тирът не успял да удари частта от сградата, в която се намирали спалните помещения и хората вътре не са пострадали. Те обаче разказват, че заради силиня удар и тътен, който разтърсил къщата им, помислили че е станало земетресение. Водачът на товарният автомобил, турски гражданин, също не е пострадал. Откаран е в болницата във Велико Търново в шок, но без сериозни травми и наранявания по тялото. Заради препречилия пътното платно камион влекач, в продължение на няколко часа движението по международния път беше спряно. Тази сутрин то отново беше пуснато и автоомбилите вече се движат нормално.", "date": "2019.01.24", "title": "Турски ТИР  се заби в къща"}
{"url": "https://www.monitor.bg:443/bg/a/view/matu-makkonyhi-prevyrta-igrata-155365", "text": "Попитаха наскоро Матю Макконъхи с кое свое професионално постижение се гордее най-много, а отговорът светкавично потегли в посока, коренно различна от играта пред камера. Създаването на собствен бранд бърбън, изглежда, е последният успех, който холивудският ас отчита за себе си особено след като бе определен като най-лошата инвестиция в киносредите отвъд Океана. Списание Forbes обясни, че Макконъхи е най-неефективен от гледна точка на печалбата от всеки долар над хонорарите, които са му изплатени. Въпреки сухата статистика обаче ето, че актьорът отново се завръща в киноафиша и то със заглавие, което определено заслужава вниманието ни. „Фатално затишие“ надали ще се превърне в блокбъстър. Звездното участие на Макконъхи и Ан Хатауей го позиционират сравнително добре във филмовите салони по света и макар че лентата се заиграва с фантазията на зрителите, то тук няма да видите прелитащи коли, палещ кръвта екшън или спасители с наметала. Режисьорът Стивън Найт ни въвежда в привидно спокойния живот на капитана на риболовна лодка Бейкър Дил (Макконъхи). На ръба на фалита, за финансовото си състояние той разчита на туристи, пилеещи пари за круизи, но най-вече на разгонената съседка с афинитет към котките Констанс (Даян Лейн). Всичко се преобръща, когато на острова пристига бившата изгора на Дил – Карън (Хатауей), и то – с куфар с 10 милиона долара, предназначени именно за него. Уловката – рибарят ще трябва да отведе настоящия й съпруг в океана и да го остави за храна на акулите. Не парите обаче се оказват решаващият фактор за Дил. Разковничето се крие в благоденствието на сина му, ставащ ежедневно свидетел на боя между въпросният нов мъж и майка му. „Фатално затишие“ хваща в емоционална бримка всяко пораснало или не дете, живяло в условия на домашно насилие. Попитан дали използва лично житейско вдъхновение за творбата си обаче Найт категорично отрича. Оксиморонният реализъм на тази иначе фентъзи игра на живот и смърт е именно куката, на която режисьорът закача стръвта си за зрителите. И успява. „Фатално затишие“ постепенно измества основният си въпрос от „На какво си способен, за да спасиш човек, когото обичаш?“ на „Колко наистина знае човек, когато мисли, че знае всичко?“. Така, Дил неусетно се оказва пионка в нечия друга игра, изходът от който ще ви държи на тръни до края на прожекцията. БЕКСТЕЙДЖ С обещание за абсолютно въздържание от алкохола си тръгва носителката на „Оскар“ Ан Хатауей от снимачния процес на „Фатално затишие“. Това разкри самата актриса по време на промообиколката си за филма. Въпреки че клапата за филма щраква в разгара на лятото през 2017 г., именно сега тя признава, че именно работата й на терен я подтикнала да направи подобен обет. Повод за него пък й дала обиколката с код „ром“, която тя и Макконъхи направили из баровете на остров Мавриций, където се въртя камерата за заглавието. „Не помня как мина“, призна през смях Хатауей след въпрос на Елън Дедженеръс относно алкохолния тур на звездите. „На следващата сутрин – под влиянието на махмурлука, трябваше да се срещна с режисьора ни. Тогава си дадох обещанието, че няма да пия алкохол в следващите 18 години“, обясни още актрисата, като уточни, че времевият период е избран с конкретната цел да изчака 3-годишният й син да се изнесе от вкъщи. „Сега той е в период, в който се нуждае от трезвата си майка повече от всякога“, отсече Хатауей, след като си припомни как преди време е трябвало да го заведе на занималня след бурна вечер.", "date": "2019.01.24", "title": "Матю Макконъхи превърта играта"}
{"url": "https://www.monitor.bg:443/bg/a/view/cvetan-simeonov-sindikatite-da-sa-s-raven-prinos-na-vnoskite-155411", "text": "Ако държавата плаща за служителите си, натискът в бюджета няма да е толкова голям, казва пред \"Монитор\" председателят на Българска търговско-промишлена палата (БТПП). - И синдикати, и работодатели участват в управлението на равни начала. А пък, който дава повече пари, би трябвало неговият глас да има повече тежест. И ние не сме против това синдикатите да имат равнопоставен глас с нас, но да имат и равен принос във вноските. Държавата ни укорява, че много големи средства се вкарват от бюджета, но същевременно е създала по-благоприятни условия за себе си като работодател - не внася осигурителни вноски на работниците и служителите, които са в държавния сектор. И ако биха ги внасяли, първо може да се окаже, че натискът върху бюджета не е толкова голям. При тези равни условия, внасяйки тези осигуровките за работещите в бюджетната сфера, вноската от бюджета за изравняване на необходимите средства може да не е толкова голяма. Отначало съотношението беше 30 на 70 в тежест на работодателя, която беше въведена преди повече от десет години, но беше въведено като временна мярка за година-две. И с огромни усилия го намалихме на 60 на 40, но тази тенденция трябваше да продължи до изравняването на вноските. - Шумът в известна степен е малко излишен, защото ние говорим за това: в разписания документ, наречен трудов договор, да има данни така, както се изисква в други сфери, да кажем за горивата да се види кое е акциз, да се види, че не е толкова голяма печалбата на фирмите в сектора на продажба на горива. По същия начин искаме да се види, че е доста по-голяма тежестта върху работодателя, отколкото му се струва на всеки работник, като си види заплатата. Но когато се прибавят, ако не греша, около 28% лични осигурителни вноски, в самия трудов договор работодателят е много наясно колко ще му струва този работник. Но нека и работникът види, че не е само заплатата, която той получава, освободена вече от всички тежести, а и вноските, които работодателят внася за негова полза, защото са за неговата пенсия и за неговото здравно осигуряване. - Не, не става дума за заобикаляне на закона. Става дума за по-широко съдържание на трудовия договор, което да отразява всички вноски, които се правят. Говорим и за вноските, които и работникът след това ще трябва да си направи от своята собствена заплата. Да има една брутна сума, която отдолу или отгоре на договора ще стои и да се знае и от работника, че освен чистата заплата, която ще получи, има и много други вноски, които държавата е наложила основно на работодателя. - Това сравнение е некоректно. В много сектори държавата не си дава сметка, че събрала веднъж данъците, разпределила тези данъци по бюджетни пера, носи ангажимента да дава една добра услуга на данъкоплатците. В този смисъл ще направя един паралел. Когато ние плащаме данъците си и част от тях отиват чрез министерството на образованието за образование, ние очакваме продукта, който излиза – един завършил среден техник – да може да се справи със съответната професия. Очакваме един инженер да може да се справи с машините във фабриката. А не да се изисква от работодателя да осигурява практика. По същия начин, когато работодателят осигурява своите работници не само за пенсия, но ги осигурява и за временна неработоспособност, плащайки тези средства, означава, че от първия ден, когато човек се разболее, няма никаква логика веднъж да си осигурил работника за болест и нетрудоспособност и втори път отново да плащаш за първите дни болничен. Още по-страшното и неприятното в случая е, че съществуват държавни органи, които могат и даже са оторизирани да контролират дали правилно или не са издадени болнични листове. Обикновеният работодател не е в състояние да поддържа лекар, който да извършва след това втора допълнителна проверка дали основателно е издаден болничният лист или не. В определени периоди от годината много хора си взимат болнични, за да си слагат зимнина, в някои места има някои, които взимат болнични и отиват на почивка. При условия, че нормалният работодател не е в състояние да оказва нито контрол.", "date": "2019.01.24", "title": "Цветан Симеонов: Синдикатите да са с равен принос на вноските"}
{"url": "https://www.monitor.bg:443/bg/a/view/kyrvava-drama-s-pet-trupa-v-banka-vyv-florida-155438", "text": "Най-малко петима души бяха убити в банка в американския щат Флорида, съобщи полицията. Силите на реда реагирали, след като мъж се обадил на полиция от банката „Сънтръст“ в град Себринг и съобщил, че е застрелял 5-има души. Нападателят Зефън Ксавър (21 г.) се барикадирал в банковия клон, накарал хората вътре да легнат на пода и открил огън. Той се предал след полицейския щурм. Мотивите на нападателя, който е жител на Себринг, се изясняват.", "date": "2019.01.24", "title": "Кървава драма с пет трупа в банка във Флорида "}
{"url": "https://www.monitor.bg:443/bg/a/view/vlak-blysna-13-godishno-momiche-155436", "text": "Влак е блъснал момиче на 13 години до гара Кумарица в Нови Искър, съобщи Нова тв. Детето е в \"Пирогов\" без опасност за живота, съобщиха от МВР. Не е ясна причината за инцидента. Инцидентът е станал около 6,20 часа. Движението на влака в района между гарите Илиянци и Курило е било спряно за около два часа, за да може да се проведе разследване.", "date": "2019.01.24", "title": "Влак блъсна 13-годишно момиче"}
{"url": "https://www.monitor.bg:443/bg/a/view/jivi-komini-s-ivajlo-hristov-s-premiera-na-sofija-film-fest-155426", "text": "Най-новият филм на Радослав Спасов „Живи комини“ (награди за най-добра второстепенна женска и мъжка роли и за музика на кинофестивала „Златна роза”) ще има премиера на 23-ия София Филм Фест (7-29 март). Уважаваният български оператор и режисьор със специфичен авторски почерк разказва една самобитна история, която допълва пъстрия калейдоскоп на новото българско кино. Сюжетът отвежда зрителя в планинско село, обитавано от столични интелектуалци. След смъртта си един от тях, бохем и шегаджия, оставя сценарий за погребението си и видеозаписи, с които го режисира. Купил е и място в гробището, където обаче се натъкват на скала... Междувременно в кръчмата от екрана текат неговите изповеди и шеги и скръбната церемония неусетно прераства във веселие. Филмът е за любовта, която човек оставя и след себе си. „Живи комини“ е сниман в живописното село Ковачевица, а прототипи на героите са действително съществуващи личности и с помощта на черти от техните характери режисьорът рисува картина на едно отминало време, което хората помнят с различни ценности, морал, взаимоотношения, приятелство и силна любов. Филмът е с участието не само на актьори, но и на режисьори и писатели: Ивайло Христов, Валентин Ганев, Димитър Коцев-Шошо, Борислав Чучков, Христо Бойчев, Ангелина Славова, Рая Пеева, Николай Урумов и др. Оператори са Кирил Проданов и Делян Георгиев, музиката е дело на Веселин Митев. „Живи комини“ е продукция на Дрийм тийм филмс ООД – Евтим Милошев, Иван Спасов, Габриел Георгиев и е подкрепен от НФЦ. Радослав Спасов е оператор, сценарист и режисьор. Завършил е ВГИК, Москва. Оператор е на 26 филма, сред които култовите „Авантаж”, „Лачените обувки на незнайния воин”, „Мера според мера”, „Време разделно”, „А сега накъде“, „Мъжки времена“, „Вилна зона” и много други. Режисьор е на „Сирна неделя” (1993), „Откраднати очи” (2005), „Пеещите обувки” (2016) и „Живи комини” (2018). Носител е на многобройни национални и международни награди. „Търся отговор на различни въпроси, или по-точно ги задавам – какво става с нас сега, когато сме вече де юре европейци? Опитваме ли се да се съизмерим с различна ценностна система, губим ли нещо от своята в този процес на приобщаване към досега забраненото или чуждото? Впрочем всички филми, на които съм режисьор, изследват влиянието върху нашата духовност и морал на политически, етнически и социални катаклизми“, казва Радослав Спасов.", "date": "2019.01.24", "title": "„Живи комини“ с Ивайло Христов с премиера на София Филм Фест"}
{"url": "https://www.monitor.bg:443/bg/a/view/gybichki-prichinjavat-10-ot-pnevmoniite-155409", "text": "Гъбички, а не бактерии причиняват 10% от всички пневмонии на континента тази година, прекарани в резултат на грипа, разкри Европейският център по грип и ОРЗ. Това съобщи за „Монитор“ националният консултант по миктробиология и директор на Националния център по заразни и паразитни болести проф. Тодор Кантарджиев. По думите му, това е изключително ценна информация предвид хода на терапията на заболяването. Той уточни, че въпросната гъбичка се нарича аспергилиус и е от вида на тази, която се появява като сиво петънце, ако се навлажни хляб. Страните от Европейския съюз вече изпращат проби за потвърждаване в Националния център по заразни и паразитни болести в България, тъй като само ние имаме лаборатория, в която те могат да бъдат установени, каза още проф. Кантарджиев. Вирусната вълна, която ни покосява в момента, води до тежки усложнения, като бронхит и пневмония, предупредиха джипита. Вирусът на грипа може да удари сърцето, като докарва миокардит и перикардит, провокира и куп други увреждания. Това може да се случи дори, когато е лекуван навреме и адекватно, заявиха епидемиолози. Дали той ще удари други органи и системи зависи от това, дали човек е здрав като цяло, или страда от хронично заболяване. Обикновено инфекцията създава усложнения там, където е „слабото място“ в организма. Едни от най-честите и трудно различими заболявани, провокирани от заразата, са вирусните миокардити и перикардити. Те са твърде непредсказуеми. Появяват се в резултат на грипните вируси особено тези, които са от по-резистентните щамове. Атакуват по-силно имунната система и довеждат до много бързо развиване на бактериални инфекции. От своя страна, самите вируси понякога пък атакуват миокарда на сърцето. Така в него се развиват лимфоцитни инфилтрации, довеждащи до възпаляването му. Получава се т. нар. миокардит, който представлява възпаление на сърдечения мускул. Ако това състояние не се улови навреме, се стига до тежки перикардни изливи – състояния, в които се събира течност в перикардната кухина, предупреждават кардиолози. Вирусните перикардити са най-често срещаните, особено през зимния сезон в периода на грипни епидемии. Здравната статистика недвусмислено показва, че в България те стават все повече в последните години, откакто се бележи увеличаване на заболеваемостта и на туберкулозата. Перикардитът представлява възпаление на обвивката на сърцето. Когато вирусът атакува миокардната тъкан, помпената сила на сърцето намалява. Артериалното налягане може да падне драматично дори при хора, които страдат отдавна от тежка хипертония. В резултат човек може да изпадне в шок. Типичният симптом за развиващ се миокардит е недостигът на въздух в определи моменти до прерастването му в по-продължителни пристъпи на задух. Затова, когато човек неотдавна е боледувал от грип и почувства затруднения в дишането, придружени с лесна уморяемост, трябва да си направи кардиологичен преглед. Миокардитът възниква между четвъртия и седмия ден от инфекцията, тогава, когато очакваме подобряване на състоянието и оздравяване от инфлуенцата. Ако пациентът е и хипертоник от години, но след прекаран грип кръвното му започне да се понижава, съвсем не бива да се радва. Напротив, намаляването на артериалното налягане също е белег за начален стадии на миокардит в резултат на остра вирусна инфекция. Възможно е да се стигне до остра хипотония, т. е. до рязко понижаване на кръвното. Нерядко след грип и дори по време на лечението му пациентът изпада в тежки хипертонични състояния. Дали кръвното рязко пада или се покачва, показва, че вече е налице дисфункция на миокарда. В над 10% от случаите у нас хората, прекарали грип, развиват и вирусен миокардит, което според показателите на Световната здравна организация никак не е малко. Електрокардиограмите на 43% от прекаралите тази вирусна инфекция показват отклонения от нормалното състояние за здраво сърце. Само лекарската слушалка не може да улови вирусен миокардит или поликардит. За това е необходимо да се направят изследвания. Те могат да се осъществят от личния лекар, ако той е и със специалност кардиология, или при специалист. Рисковете от грипа за хората с кардиологични проблеми също съвсем не са малки. Може да се стигне дори до смъртни случаи, ако лечението се забави. То обаче може да се овладее със силни медикаменти и венозни вливания в болница. Всяка вирусна инфекция се отразява и на сърцето независимо дали в по-слаба или в по-силна степен. В над 90% от случаите промените във функциите му по време на грипа се възстановяват с отшумяването на болестта и не остават трайни последствия за болния. Грипът удря и бъбреците, възможно е да им докара необратими увреждания. Точно от тази инфекция те започват да образуват много камъни и песъчинки. Нефролозите нямат обяснение на какво се дължи това.", "date": "2019.01.24", "title": "Гъбички причиняват 10% от пневмониите "}
{"url": "https://www.monitor.bg:443/bg/a/view/trymp-otloji-rechta-za-systojanieto-na-syuza-za-po-dobri-vremena-155430", "text": "Президентът на САЩ Доналд Тръмп заяви, че ще отложи изнасянето на годишната си реч \"За състоянието на съюза\" докато не приключи продължаващата вече повече от месец частична парализа на държавната администрация, предаде АП. Тръмп заяви това в Туитър, след като председателката на Камарата на представителите Нанси Пелоси му отказа достъп до залата на Камарата за произнасянето на речта докато администрацията не възобнови изцяло работата си. Тръмп заяви в два туита, че не търси друго място за речта си, защото \"никое друго място не може да се сравни с историята, традицията и значението на залата на Камарата\" на представителите. Тръмп туитна, че очаква с нетърпение да изнесе \"страхотна реч в близко бъдеще\". Малко преди това Тръмп беше заявил в разговор с журналисти, че ще намери \"алтернативно място\" за изнасяне на речта \"За състоянието на съюза\", в която президентът излага вижданията си за положението в страната и обявява насоките на действие на администрацията си. Пелоси по-рано помоли Тръмп да отложи речта си докато не приключи парализата на администрацията, но Белият дом се опита да пренебрегне молбата й като обяви, че Тръмп ще произнесе речта си на 29 януари, както е планирано. След това обаче Пелоси уведоми Тръмп, че контролираната от демократите Камара на представителите няма да приеме необходимата резолюция, която позволява на президента да вземе думата на съвместно заседание на двете камари на Конгреса.", "date": "2019.01.24", "title": "Тръмп отложи речта \"За състоянието на съюза\" за по-добри времена"}
{"url": "https://www.monitor.bg:443/bg/a/view/mika-zajkova-plashtame-s-do-90-leva-poveche-pri-podjalba-na-osigurovkite-155410", "text": "Работодателят иска да печели от всичко, без да плаща, каза в интервю пред \"Монитор\" финансовият експерт Мика Зайкова. - При средна работна заплата за миналата година от 1060 лв., ако работникът плаща половината осигуровки, сумата, която дава, ще се увеличи с между 50 и 90 лв. За обикновения българин не е малко. Освен това тази мярка би довела и до липса на ръст на работната заплата, защото работодателите ще се опитат да покрият част от парите, така че чистата нетна заплата няма да се промени. Няма обаче и да има ръст спрямо това, което са взимали, когато осигуровките са се поделяли 60 на 40, а нали целта е доходите да растат. За каква кохезия говорим тогава. Работодателят просто иска да печели от всичко, без да плаща. - За мен лично не е ясно защо работодателите все още продължават да плащат първите три дни от болничните, след като кризата отдавна отмина. При условие че се плащат осигуровки за временна неработоспособност, трябва осигурителният институт да си поеме функциите. Съвсем друг е въпросът дали тези болнични са действителни. - Едва ли ще я пресекат, но все пак ще се намалят злоупотребите, защото контролът ще бъде по-стриктен. Работодателят и да иска няма как да контролира процеса. Да, той може да изпрати болничния лист да се провери в случай на съмнение, но няма как да го контролира, докато НОИ може, затова смятам, че това е крачка в правилната посока. В провинцията например, като дойде времето за сеитба или за беритба, изведнъж всички се разболяват. - Разликата е в това, че ако НОИ признае болничния лист, ще трябва да си го плаща. Точно защото ще трябва да прави това, контролът ще бъде по затегнат. - Във всяко производство цената на труда зависи от технологията и техниката. Колкото е по-високо дигитализирана и съвременна, толкова е по-малка цената на труда. Аз лично не мога да разбера защо някой иска да пише цената на труда в трудовия договор, след като тя не зависи от работника. Втората цифричка, която искат да запишат в договора, е нетната заплата. Само че да не забравяме, че осигуровките не се дават, те са вложение за в бъдеще. В договора може да е написана една нетна заплата, но работникът да е осигуряван на минималната. Скритият замисъл на това нещо е да се махне минималната работна заплата, която им боде очите. С такъв вид трудови договори ще увеличат социалното неравенство. През 2016 г. разликата между най-бедните и най-богатите беше 6 пъти, през тази година е към 9 пъти. - Защото, ако договарянето става с колективен договор и страните не успеят да се разберат, а няма минимална заплата, работодателите може да започнат да плаща по 100 - 200 лв. и хората ще продължат да мизерстват. Минималната работна заплата е катализатор на ръста на доходите.", "date": "2019.01.24", "title": "Мика Зайкова: Плащаме с до 90 лева повече при подялба на осигуровките"}
