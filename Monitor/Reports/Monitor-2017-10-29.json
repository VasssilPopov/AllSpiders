{"url": "http://www.monitor.bg/a/view/83230-%D0%9E%D1%82%D0%BA%D1%80%D0%B8%D1%85%D0%B0-%D0%B4%D0%B2%D0%B0-%D0%BD%D0%B5%D0%B8%D0%B7%D0%B2%D0%B5%D1%81%D1%82%D0%BD%D0%B8-%D0%BF%D0%BE%D1%82%D1%8A%D0%BD%D0%B0%D0%BB%D0%B8-%D0%BA%D0%BE%D1%80%D0%B0%D0%B1%D0%B0-%D0%B2-%D0%94%D1%83%D0%BD%D0%B0%D0%B2/", "text": "Озовали се на дъното край Русе срещу Конския плаж и сградата на „Морска администрация”\n                    Два неизвестни потънали кораба в Дунав край Русе локализира модерната апаратура на новия хидрографски катамаран на Агенцията за проучване и поддържане на река Дунав /АППД/. Това съобщи за „Монитор” изпълнителният директор инж. Павлин Цонев.Единият съд се намира на 200 метра от Конския плаж и е с дължина 50 метра и ширина 8 метра. Другият е на около 300-400 метра от сградата на „Морска администрация” и е в румънски води. Открити са съвсем случайно, когато катамаранът се връщал от заснемане на основите на Дунав мост и бил с включен многолъчев ехолот. Озовалите се по някаква причина на дъното кораби се намират на дълбочина над 9-10 метра и не пречат на плаването по реката. Пясъците почти са ги погълнали, но на заснетите изображения ясно се виждат очертанията им. Не съществуват в списъка на АППД на известните потънали или потопени умишлено с цел корекция на водния поток съдове.„Засега ни е трудно да кажем от кое време са и при какви обстоятелства са се озовали на дъното. Не си спомнят и старите моряци и капитани, до които се допитахме. Този срещу Конския плаж има ясно очертание на носа, вероятно е кораб, а не баржа. Възможно е някакъв по-стар съд да е – от времето след 1900 г. Няма сведения и за другия. При него на изображенията се виждат два съседни отпечатъка”, каза инж. Цонев. Той обясни, че повече информация би могла да се получи, ако на тези места се спуснат водолази и открият някакви следи, но агенцията не разполага със средства за това.Част от задълженията на АППД е да маркира с плаващ знак местата, където има потънали плавателни съдове, за да се предупредят капитаните. Това е много важно при ниски води, когато такива обекти могат да се окажат опасни за корабоплаването особено ако се намират на фарватера (плавателния път). В българо-румънския участък на Дунав са известни 36 потънали или потопени умишлено в по-ново време съдове. Със сигурност те са повече, тъй като преди 1944 г. не е водена подробна статистика на авариите.\n\n\n                    ", "date": "2017.10.29", "title": "Откриха два неизвестни  потънали кораба в Дунав"}
{"url": "http://www.monitor.bg/a/view/8542-%D0%A6%D0%B2%D0%B5%D1%82%D0%B0%D0%BD%D0%BE%D0%B2-%D0%92%D0%BE%D1%82%D1%8A%D1%82-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-%D0%BD%D0%B5-%D1%81%D1%82%D0%B0%D0%B2%D0%B0-%D1%81-%D0%BC%D0%B0%D0%B3%D0%B8%D1%87%D0%B5%D1%81%D0%BA%D0%B0-%D0%BF%D1%80%D1%8A%D1%87%D0%BA%D0%B0/", "text": "Цветанов: Вотът на недоверие не става с магическа пръчка, БСП не е алтернатива\n                    ГЕРБ ще прави регистър на фалшивите новини, обявиха от партията на Бойко Борисов след заседание на Изпълнителната й комисия, която се събра заради конгреса на червените в събота. Поводът са нестихващите атаки от БСП, които според хората на Борисов стъпват само на лъжи и целят манипулация на обществото.Шефът на депутатите от ГЕРБ и зам.-председател на партията Цветан Цветанов каза, че за БСП алтернативата на управление е да пускат фалшиви новини и да правят интриги. От управляващата партия припомниха на соцлидера Корнелия Нинова, която заяви на конгреса, че ще се бори с корупцията, че като премиер Сергей Станишев я е уволнил като зам.-министър точно заради корупция. Като друга фалшива новина от ГЕРБ определиха това, че преди година опозицията е повтаряла, че ще ни отнемат председателството на Съвета на ЕС. Като лъжа бе определено и това, че ще има и режим на тока, което било казано през лятото от енергийните експерти на левицата. Друга измислица, по думите на вицепремиера Томислав Дончев, е твърдението за натиск в БСП от страна на ГЕРБ за коалиция. От своя страна Цветанов заяви, че опозицията се опитва да си прави черен пиар на гърбат на ГЕБР и че „с подобно говорене на Корнелия Нинова и нейният отбор не допринася за нищо добро“. „Когато не можеш да овладееш своята партия, когато нямаш подкрепата от своята партия, когато съответните съмишленици започват да напускат тази партия заради лидера, не смятам, че трябва да хвърляш обвинения за модерно робство към партия, която е спечелила изборите“, каза Цветанов и допълни, че БСП иска да върне феодалното робство.Искането на вот на недоверие не става с магическа пръчка, обяви пък Цветанов по повод вчерашната заявка на лидера на БСП, че със съпартийците й ще инициират вот на недоверие на кабинета на тема корупция. Цветанов заяви, че от БСП се опитват да се изявяват като алтернатива, но е трудно да бъдат такава на настоящото управление. Зам.-председателят на ГЕРБ констатира, че след проведените избори управляващите изпълняват програмата си. По думите му левицата се превръща в дивашка опозиция, а не в конструктивна. “БСП няма да бъдат алтернатива на избори с това си поведение, защото искат да рушат. Те имат своята история на загуби от създаването на ГЕРБ”, отчете Цветанов. Той категорично заяви, че от ГЕРБ никога не са искали да правят коалиция с БСП и няма да поискат.Относно критиките на социалистите, че правителството няма приоритети за председателството на Съвета на ЕС, Лиляна Павлова отвърна, че това е поредната лъжа на опозицията. “Опитът на политически партии на конгреса да произвеждат фалшиви новини е грозен и недостоен”, каза Павлова и допълни, че българското председателство трябва да е надпартийна тема.\n\n\n                    ", "date": "2017.10.29", "title": "ГЕРБ прави регистър на фалшивите новини (ОБНОВЕНА)"}
{"url": "http://www.monitor.bg/a/view/33613-%D0%9F%D1%80%D0%B5%D0%B1%D0%B8%D1%82%D0%B0%D1%82%D0%B0-%D0%BC%D0%B5%D0%B4%D1%81%D0%B5%D1%81%D1%82%D1%80%D0%B0-%D0%BE%D1%82-%D0%9F%D0%B8%D1%80%D0%BE%D0%B3%D0%BE%D0%B2-%D1%81-%D0%BC%D0%BE%D0%B7%D1%8A%D1%87%D0%BD%D0%BE-%D1%81%D1%8A%D1%82%D1%80%D0%B5%D1%81%D0%B5%D0%BD%D0%B8%D0%B5/", "text": "\n                    Състоянието на медицинската сестра, която пострада след нападение на пациент, остава сериозно. Тя има мозъчно сътресение и сериозна фрактура със засягане на лицеви кости, съобщиха от „Пирогов“В момента тя продължава да лежи в личево-челюстното отделение на Клиниката по неврохирургия на спешната болница. Лекарите правят всичко възможно, за да стабилизират състоянието й. Когато състоянието й позволява, тя ще бъде оперирана.\n \n\n\n                    ", "date": "2017.10.29", "title": "Пребитата медсестра от „Пирогов“ с мозъчно сътресение "}
{"url": "http://www.monitor.bg/a/view/51600-%D0%A2%D1%83%D1%80%D1%81%D0%BA%D0%B8%D1%8F%D1%82-%D0%B7%D0%B4%D1%80%D0%B0%D0%B2%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D0%BE%D1%81%D0%B5%D1%82%D0%B8-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D0%9D%D0%B0%D0%B8%D0%BC-%D0%A1%D1%8E%D0%BB%D0%B5%D0%B9%D0%BC%D0%B0%D0%BD%D0%BE%D0%B3%D0%BB%D1%83/", "text": "\n                    Турският министър на здравеопазването Ахмет Демирджан беше на свиждане снощи при легендарния щангист Наим Сюлейманоглу, който лежи в болницата Мемориал-Атакьой след прекараната операция по трасплантация на черен дроб, съобщи БТА.Здравният министър е вторият официален посетител при болния Наим. Президентът Реджеп Тайип Ердоган бе посетил Наим непосредствено след операцията. По нареждане на Ердоган бе ускорена трансплантацията на щангиста. 22 дни след операцията Наим все още лежи в болницата. След свиждането турският здравен министър заяви, че няма проблеми във връзка с трансплантацията на черния дроб, но се получило мозъчно неразположение.\"В рамките на лечението, което се прилага от лекарите във връзка с малко мозъчно неразположение, приспиват Наим за определено време. Няма проблеми по отношение на трансплантацията. Не съществува необходимост от хирургическа намеса. В близките дни се очаква Наим да преодолее и мозъчното неразположение и да се възстанови напълно, след това ще бъде изписан от болницата\", каза министърът.Според лекаря, извършил трасплантация на Наим проф.д-р Камил Ялчън, Наим е получил кръвоизлив в мозъка.„Такива компликации са възможни след трасплантацията. Надяваме се, че няма да се повтори. Няма проблеми в другите органи. За момента няма нужда от хирургическа интервенция, взели сме всички необходими мерки“, каза лекарят.\n\n\n                    ", "date": "2017.10.29", "title": "Наим с кръвоизлив в мозъка, турският здравен министър го посети в болницата"}
{"url": "http://www.monitor.bg/a/view/14039-%D0%9D%D0%B0%D0%B4-11-200-%D0%B3%D1%83%D1%80%D0%B1%D0%B5%D1%82%D1%87%D0%B8%D0%B8-%D1%81%D1%82%D0%B0%D0%BD%D0%B0%D0%BB%D0%B8-%D0%BA%D0%BB%D0%B8%D0%B5%D0%BD%D1%82%D0%B8-%D0%BD%D0%B0-%D0%B1%D1%8E%D1%80%D0%BE%D1%82%D0%BE-%D0%BF%D0%BE-%D1%82%D1%80%D1%83%D0%B4%D0%B0/", "text": "Във Видин са най-богатите „клиенти“ на бюрото по труда\n                    11 258 българи, работили в чужбина са се завърнали у нас, за да станат „клиенти“ на бюрото по труда. Това показват данни на Агенцията по заетостта (АЗ) за деветмесечието на година. Голяма част от завърналите се са хора, останали без препитание в чужбина, но натрупали трудов стаж зад граница, за да получат обезщетение за безработица. По данни на Националния осигурителен институт през миналата година над 1200 нашенци са получавали компенсация за безработица над средната заплата, заради натрупан трудов стаж в чужбина. Завърналите се гастарбайтери\n\n \n\n\n\n \n\nкоето е било с над 160 лв повече от средното възнаграждение у нас миналата година. Най-висока средна сума миналата година са получавали гастарбайтерите от най-бедния регион у нас – Видин. Там средното обезщетение за безработица е било 1378 лв, на второ място са завърналите се от чужбина работници от Стара Загора, които са взимали средно по 1334 лв. В Сливен, Ловеч и Хасково трудилите се в чужбина са били с най-ниските компенсации са между 800 лв и 900 лв. По закон право на обезщетение имат осигурявалите за безработица поне 9 от последните 15 месеца. Компенсацията е равна на 60% от сумата, на която работниците са се осигурявали. Тъй като максималният осигурителен праг у нас е 2600 лв обезщетението\n\n \n\n\n\n \n\nТака, дори да се осигурявали на 2000 евро в продължение на цяла година, родните гастарбайтери не могат да получат повече от 1560 лв, ако решат да прехвърлят обезщетението си у нас. От следващата година компенсацията за безработица ще се отпуска по нови критерии. За да получат компенсация, заради съкращение , служителите трябва да са внасяли осигуровки във фонд „Безработица“ поне 12 месеца от последните 18 месеца. Предвижда се още ръст на минималното дневно обезщетение за безработица от 7,2 лв. на 9 лв. Въвежда се и максимален дневен размер на това обезщетение, който ще се определя всяка година, а за 2018-та се предлага стойността му да не надхвърля 74 лв.\n                    ", "date": "2017.10.29", "title": "Над 11 200 гурбетчии се върнали у нас, за да станат безработни"}
{"url": "http://www.monitor.bg/a/view/69670-109-%D0%BC%D0%B0%D0%BB%D0%BA%D0%B8-%D0%BF%D0%B5%D0%B2%D1%86%D0%B8-%D0%B0%D1%82%D0%B0%D0%BA%D1%83%D0%B2%D0%B0%D1%85%D0%B0-%D0%A0%D0%B0%D0%B4%D0%B8%D0%BE-%D0%A1%D1%82%D0%B0%D1%80%D0%B0-%D0%97%D0%B0%D0%B3%D0%BE%D1%80%D0%B0/", "text": "\n                    109 малки песнопойци от цялата страна атакуваха през уикенда студиото на най-старата извънстолична радиостанция Радио Стара Загора, за да участват в конкурса заза изпълнители на народни песни „Славейче“.Надпяването се провежда за 22-и път и на практика е без прецедент, коментират организаторите. Хлапетата са на възраст от 5 до 15 години, по традиция момичетата са в пъти повече от момчетата, най-мънички се оказаха  5-годишните Никол Михалик от Нова Загора и Божидар Узунов от Трявна.Участниците в кастинга изпълняват по две песни от региона си, почетен член на журито есолистката Женя Казакова, която преди да започне да учи професионалнопеене в националната гимназия по фолклорни изкуства „Филип Кутев“ в Котел също е минавала през ситото на славейчета.Победителите в групите ще получат правото на професионални записи в радиостудиото и ще им бъде издаден диск с техните изпълнения.\n\n\n                    ", "date": "2017.10.29", "title": "109 малки певци атакуваха Радио Стара Загора"}
{"url": "http://www.monitor.bg/a/view/29863-%D0%94%D0%B0%D0%B9-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%B0%D0%B2%D0%B8-%D0%BA%D0%BE%D0%BC%D1%81%D0%BE%D0%BC%D0%BE%D0%BB-%D1%80%D0%B0%D0%B7%D0%BC%D0%B5%D1%87%D1%82%D0%B0-%D1%81%D0%B5-%D0%B7%D0%B0-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%B8-%D0%B8%D0%B7%D0%B1%D0%BE%D1%80%D0%B8/", "text": "\n                    Мъртвата по рождение бутикова партия на проваления политик Христо Иванов „Дай, България“ реши за пореден път да търси обречени на провал методи за размножаването си. След като стана ясно, че формацията на куклата на конци на олигархията не може дори да създаде местни структури, Иванов разпореди досущ като тоталитарен лидер да бъде създадена младежка организация и дори й измисли име-“МлаДа България“.\n\nТова стана с резолюция, приета под негова диктовка от малобройния партиен актив на обслужващата задкулисието партия, наричащ себе си Национален съвет. Освен общите приказки, които сме свикнали да чуваме от устата на Иванов, в нея се посочва намерението на формацията да създаде комсомол и да се коалира при следващи избори с други политически „сили“. Нещо повече, явно закъсала за пари покрай провала си на парламентарния вот и липсата на субсидия и вероятно заради врътнатото кранче от укриващия се зад граница от родното правосъдие пишман банкер Цветан Василев, партията нададе вой за битка, която трябвало да доведе до предсрочни избори в страната.\n\n„Приканват се всички потенциални партньори да заявят ясно опозиционно позициониране и оценка за провала на РБ“, пише също така в резолюцията на формацията на Пинокио, която така и не се можа да преглътне, че остана извън сметките за политическо партньорство на реформаторите.\n\nМеждувременно бившият министър на здравеопазването и настоящ говорител на РБ Петър Москов отправи в ефира на БНТ остра критика към обединението, което бе започнато около „Дай, България“ и отрочето на Командира ДСБ. Москов призова преди да се говори за обединение, да си дадем сметка защо и как се стигна до липсата на реформаторски гласове в парламента.\n                    ", "date": "2017.10.29", "title": "„Дай, България“ прави комсомол, размечта се за предсрочни избори"}
{"url": "http://www.monitor.bg/a/view/59010-%D0%98%D0%B2%D0%BF-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%90%D0%B3%D0%BD%D0%B5%D1%88%D0%BA%D0%B8%D1%82%D0%B5-%D0%B3%D0%BB%D0%B0%D0%B2%D0%B8%D1%87%D0%BA%D0%B8-%D1%81-%D0%B4%D0%B8%D0%B0%D0%BC%D0%B0%D0%BD%D1%82%D0%B5%D0%BD-%D0%BF%D0%BE%D0%B4%D0%B0%D1%80%D1%8A%D0%BA/", "text": "\n                     Една обща черта обединява представителите на кръга „Агнешки главички“ - те и техните най-близки роднини са до един уредени – кой с борд, кой с директорски пост в предприятие, кой на висша чиновническа служба. Най-близкият, вътрешният кръг на Агнешките главички буквално хвана златния дявол за опашката – нито един от тях не остана без солиден дял от националното богатство, което придобиха през 90-те години на миналия век чрез партийна протекция. През периода 1992-1995 г. Никола Николов е управител на разградския завод за стъкло „Диамант“. 60 млн. лв. се изпаряват от завода, докато Николов е негов директор. В Териториално управление „Държавен финансов контрол“-Разград са изготвени два ревизионни акта на управлението на „Диамант“ – Разград, които обхващат този, в който тамадата на бъдещия кръг „Агнешки главички“ е директор. Към 31.12.1995 г. балансовата стойност на активите в дружеството е 1 млрд. 75 млн. лева, или около 25 млн. щ. долара по тогавашния курс 70 лв. за 1 щ. долар.Ако съдим от заключенията им, управлението на завода от бъдещия шеф на икономическата комисия в НС Никола Николов е било доста небрежно. Ефективността на приходите от продажби, изчислена чрез коефициента за рентабилност, е отрицателна величина. През 1993 г. дружеството е реализирало загуба от над 47 млн. лева. През 1994 г. дружеството отново е на загуба – 1 млн. 925 хил. лева. Ревизиите извършват анализ на финансово-икономическото състояние за периода 1993-първото полугодие на 1995 г. с цел установяване причините, оказали съществено влияние върху отчетените отрицателни финансови резултати през 1993 и 1994 г., когато агнешкият крал се е вихрил като изпълнителен директор. Какво откриват ревизорите, които трябва да признаем много съвестно и скрупольозно са си свършили работата? През лятото на 1993 г. е бил извършен основен ремонт на пещния агрегат в цех „Питсбург“, при който е променено технологичното гориво от мазут на природен газ. По време на основния ремонт са били допуснати редица отклонения от технологичната документация, в резултат на което след пускането в експлоатация не са могли да се отработят напълно технологичните параметри и цялостната технология, което се превръща в основна предпоставка за нестабилен ход на машините, изразен в невъзможността от оползотворяване ширината на стъклолентата – по проект ширината е 300 см, но е достигната 2,8 м, или лента от 20 см се е губела. Това довежда до рязко влошаване на ефективността на пещния агрегат и увеличение на разхода на еленергия, газ и възврътим отпадък. По тези причини и поради текучество на основния технологичен състав (около 60%), незадоволителното състояние на трудовата и технологичната дисциплина в края на 1993 г. е била отчетена загуба на дружеството 47 млн. 33 хил. лева. Ревизията установява, че във връзка с основния ремонт на цех „Плоско стъкло“ е теглен целеви кредит във валута в размер на 1 млн. 500 хил. щ. долара за закупуване на огнеупорни материали по изграждане на пещта. Ревизорите засичат, че документално не е възможно да се установи какви количества нови плочи са вложени, тъй като това, което е вложено, е изписвано от предишни ремонти и не съществуват документи за тези количества, изтеглени от склада на предприятието. Впоследствие обаче ревизията установява, че в този ремонт са вложени 30 т стари плочи, извадени и почистени от цех „Фурко“, които са използвани при изграждане на дъното на пещта. В първия ревизионен акт са описани умопомрачителни далавери покрай този и други ремонти. Съдете сами. От склада за огнеупори фактически са били изписани 30,8 тона или 362 бр. плочи, закупени за преработка от ЕФ „Хинав“-В. Търново, управител Ваньо Дончев, на база сключен договор от 28.07.1993 г. с „Диамант“ ЕООД-Разград, представлявано от инж. Никола Джипов Николов. На великотърновската фирма е бил продаден неизползваем ел.топен огнеупор общо 35,4 тона с цел преработката му на плочи с правоъгълна форма с дебелина 100 мм. Първоначалната цена, по която „Диамант“ ЕООД-Разград е следвало да закупи обратно преработения огнеупор, е била 76 000 лева за тон, но с анекс към договор № 320 от 28.07.1993 г. е била променена цената при обратната доставка на 101 хил. лева на тон. Променена е и дебелината на плочите. От така продадените 35,4 т плочи на ЕФ „Хинат“-В. Търново за преработка по цена 2800 лв./т, „Диамант“ ЕООД-Разград е закупило обратно 30,8 т преработени плочи по цена за тон 101 хил. лева, като само за услугата е заплатило на едноличната фирма 3 110 800 лв. Същата врътка е направена и с една разградска фирма – ЕТ „Бомида“, където схемата е същата и отдолу стои подписът на Никола Джипов Николов. Ревизорите установяват, че от закупените срещу валута 39,4 т огнеупорни плочи по цена 93 848 лв. за тон, или 3515,62 щ. долара за тон електростопени плочи от фирма „Циркор“-Белгия, нито една не е вложена при ремонта на пещта. Затова пък се оказва, че над 18 т от тези нови плочи са продадени на споменатата вече великотърновска фирма, като продажната цена е формирана на базата на устна договорка между Ваньо Дончев и Никола Николов. Имайки предвид, че закупуването на същите е станало срещу валута – 3515,62 щ. долара за тон, то при формирането на продажната цена Никола Николов е трябвало да вземе предвид курса лев/долар в деня на продажбата – 66,2 лева за 1 щ. долар. Той не е направил това и фирма „Хинат“-В. Търново печели 2 384 731 лева. Общо продадените нови огнеупорни материали на горепосочената фирма през 1994 г. и през м. май и юни 1994 г. възлиза на почти 21 тона.Ревизионният акт засича буквално разграден двор - за изписаното с искане № 1184/27.12.1994 г. количество 2,7 т плочи по 101 484 лв/т, които са изнесени от складовете на завода към същата великотърновска фирма, ревизорите не намират фактура и плащане. А сумата е доста значима - 286 541 лв., или около 40 хил. щ. долара. В онези години това бяха 3-4 апартамента в Разград. При ремонта на цех „Плоско стъкло“ са били разградени общо 394,59 тона огнеупори, от които вложени нови 293,81 тона. Останалото количество, вложено в ремонта, са стари огнеупори. Съгласно протокола на комисията по приема на ремонта, разликата от разградените и действително вложените материали в пещта от 530,85 тона е отпадък. Година по-късно агнешкият крал прави нова врътка. На 13.06.1994 г. е сключен договор за продажба на отпадъци от електростопен огнеупор между „Диамант“ ЕООД-Разград и ЕФ „Хинат“-В. Търново. За продавач договорът е подписан от Никола Джипов Николов. Цената за тон отпадъци франко склада е определена на 200 германски марки, а срокът на договора – до 31.12.1994 г. Количеството на отпадъците, предлагани за продажба, не е фиксирано, като в т.1.2 от сключения договор същото се определя от кантарна бележка, издадена от продавача. Когато ревизорите поискват да видят кантарните бележки, за да пресметнат какво количество електростопен огнеупор е изнесено към частната фирма във Велико Търново, се оказва, че кантарни бележки липсват. Няма ги. Колко е изнесено – никой не знае. Към края на директорстването си Николов хептен се разпищолва. С искане № 484/27.12.1994 г. са били изписани от склад над 10 тона елтопени блокове, купени нови от Франция през 1991 г. Цената им е била 17 600 лв. за тон. Курсът лев/долар тогава е 28 лв. за 1 щ. д., или един тон е струвал 628 щ. долара. Когато Н. Николов ги продава в края на 1994 г. по 28 000 лв. за тон, курсът лев/долар е 65 лв. за 1 щ. д., или 430 щ. долара за тон. Така любимата на агнешката главичка великотърновска фирма „Хинат“ е спечелила по 200 щ. долара на тон, или около 2000 щ. долара само от едно искане за товарене на елтопени блокове. Съответно „Диамант“ ЕООД-Разград е олекнала с толкова от неизгодата сделка. Далаверата прави такива като Н. Николов нечовешки алчни и готови на всичко. През май и юни на същата великотърновска фирма са продадени пак нови блокове електротопени, закупени този път през 1991 г. от Русия. В резултат на неизгодната продажба на по-ниска продажна цена „Диамант“ ЕООД-Разград се лишава от едни над 730 хил. лева, или около 11 200 щ. долара. Капка по капка – вир става, твърди народната поговорка. Ревизорите описват следните допълнителни нарушения, които са следствие от лошото управление на завода, докато е директор Н. Николов:- Не са отработени технологичните параметри и цялостната технология за производство, което довежда до наднормативен брак на плоско стъкло за 1993 г. в размер на над 5,5 млн. лева, за 1994 г. – близо 10 млн. лева, а само за седеммесечието на 1995 г. – близо 20 млн. лева.- За първото полугодие на 1995 г. размерът на допуснатия преразход на основни суровини и материали е достигнал над 13 млн. лева. Ревизията приема, че с общата сума от близо 24 млн. лева допуснат преразход на суровини, материали, горива и еленергия за 1994 г. и първото полугодие на 1995 г., е нанесена вреда на дружеството, отговорност за която трябва да носят бившият управител Никола Джипов Николов, бившият ръководител на техническото управление Велеслав Йорданов Тачев и началникът на цех „Плоско стъкло“ Борис Милев Дамянов.На 15 януари 1997 г. ТУ „Държавен финансов контрол“-Разград изготвя втори ревизионен акт. Само след няколко месеца Никола Николов ще стане важен шеф в парламентарната група на ОДС. Ревизорите забелязват и други смущаващи факти:- Няма документи, които да удостоверят с точност какви количества нови плочи са вложени.- Цената на вложените нови плочи е увеличена от 76 хил. лева за тон на 101 хил. лева за тон с анекс на договора за доставка, подписан от Никола Джипов Николов.- Невъзможно е да се документира какво количество отпадъци от електротопен огнеупор са купени и изнесени от същата фирма ЕТ „Хинат“, защото на ревизорите не са показани никакви кантарни бележки за изнесените количества.- Идентична врътка е направена от управителя на „Диамант“-Разград отново със същата великотърновска фирма и при продажбата на карборундови отпадъци от производството на помощни огнеупори. Количеството на изнесените отпадъци е предвидено да се контролира и отчита чрез кантарни бележки. Цената за тон съгласно т.2.1. от договора е 303 германски марки. На ревизорите обаче не са показани никакви кантарни бележки, които да удостоверят какви количества са изнесени от завода. Просто е нямало такива. Или с една дума – куче влачи, диря няма.- С фактура № 1400052 от 29.04.1993 г. любимата на агнешкия крал великотърновска фирма „Хинат“ е закупила 210,4 тона отпадъчни карборундови трошки на обща стойност 1 054 190,26 лева. Кантарни бележки за това количество няма, което означава, че никой не е регистрирал изнасянето им. С митническа декларация от 30.041993 г. фирма „Хинат“ е направила износ за Германия на закупените от „Диамант“ ЕАД-Разград 280 тона отпадъчни карборундови трошки. Стоката е била натоварена на шлеп в Речно пристанище Русе, откъдето е бил направен износът. За количеството от около 70 тона карборундови трошки, каквато е разликата между платено на кантар в Разград и претеглено на Речно пристанище Русе, няма нито фактури, нито плащане от страна на великотърновската фирма „Хинат“ към „Диамант“ ЕАД.- Бъдещият тартор на Агнешките главички съвсем се овълчва, след като схемата за източване на ценни отпадъци работи необезпокоявано. На 22.02.1944 г. е сключен пореден договор, отново между близката до сърцето му великотърновска фирма и подопечното му предприятия за продажба на карборундови отпадъци. Този път обаче цената, която е договорена, е още по-ниска от тази през 1993 г. - ЕФ „Хинат“-В. Търново плаща по 2952 лева по-малко на тон отпадък. Нараства и маржът между платено и изнесено – с фактура № 1400157 /31.05.1994 г. са платени 221 тона отпадъчен карборунд, за който е платила 455 229 лева, а с митническа декларация от 15.04.1994 г. великотърновската фирма е изнесла за Германия близо 500 тона на стойност над 5 млн. лева! При направено сравнение между изнесените количества от ЕФ „Хинат“ през пристанище Русе за Германия за цялата 1994 г. и действително платените материали на „Диамант“ ЕАД-Разград се установява разлика от около 323 тона, за които липсва плащане, издадени фактури и кантарни бележки. Нека го кажем направо – откраднати са. В ревизионния акт присъстват още цял легион допълнителни нарушения, лично извършени от управителя Никола Джипов Николов. Изводите са, че управителят Никола Николов и главната счетоводителка Христина Иванова са допуснали нарушения в управленската и във финансово-стопанската дейност. Допуснати са и значителни вреди, по-съществените от които се свеждат до следното:- не са осигурявани средства за своевременно погасяване на задълженията, както от страна на дружеството, така и към самото дружество. Само за втората половина на 1992 г. заради несвоевременно погасяване на получени заеми и неизплащане на задължения към доставчици са начислени и платени лихви в размер на около 1,2 млн. лева. Заключението на държавните ревизори е смазващо - с общо начислените и платени лихви за целия период 1992-1994 г. в размер на 1 732 640 лева е нанесена вреда на дружеството по вина на цитираните длъжностни лица;- през ревизирания период са извършени ревизии и от данъчните служби, както и от органите на социалното осигуряване. Проверките и на двете институции са констатирали несвоевременно внесени или въобще не внесени данъчни задължения към държавния бюджет и осигурителни вноски към социалното осигуряване. Числата по тези зулуми са следните - с акт за данъчна проверка от 1993 г. са начислени и внесени лихви за 901 475 лева, а с акт от март 1994 г. - 3 640 672 лева. Или общо само за данъчни задължения платените лихви в периода на управлението на Никола Николов са над 4,5 млн. лева. С акт № 205 от 18 април 1994 г. ревизията по ДОО за невнесени осигурителни вноски е начислила лихви в размер на над 1,7 млн. лева.Или общата сума, с която според ревизорите горните две лица са нанесли пряка вреда на дружеството, е 6 205 413 лева. Извършената инвентаризация на дружеството за периода 1992-1994 г. приключва с липси за близо 6 млн. лева. Ръководството на завода е допуснало да се натрупат задължения от вътрешни клиенти в размер на 55 млн. лева, които са получили продукция от завода, но не са я платили! Вземанията от чуждестранни клиенти са също огромни – към 30.12.1994 г. сумата е около 81 млн. лева, а в края на 1995 г. нараства до над 106 млн. лева. За този период в резултат на несъбраните вземания в срок от различни клиенти дружеството е ползвало кредити и платило лихви в размер на приблизително 12 млн. лева. С платените лихви по кредити е нанесена вреда на дружеството. Вината на Никола Николов е в това, че е подписал договори, лично одобрени от него, в които е имало клаузи за отложено плащане, неизгодни за „Диамант“ ЕООД-Разград, липсвали са банкови гаранции при евентуално закъснение на разплащанията, не са взети мерки за своевременно събиране на дължимите от клиентите суми, което е довело до рязко съкращаване на оборотните средства.През пролетта на 1997 г. на власт идва правителството на Иван Костов и Обединените демократични сили, което до 2000 г. е под силното влияние на кръга „Капитал“. Фактите доказват, че това влияние се гради върху присъствието в него на вицепремиер, няколко министри и множество други висши администратори, които са на къса или по-дълга верижка на този кръг. В същото време парламентарната икономическа комисия е оглавена от Никола Николов, който е особено близък с кръга „Капитал“. РМД-та, началото на които е поставено по времето на правителството на Жан Виденов, достигат неподозирани мащаби на участие в раздържавяването по времето на Иван Костов. Тогавашният вицепремиер и икономически министър Александър Божков има следното мнение за РМД-та, мнение, което заявява съвсем директно в българския парламент:„Що се отнася до обвиненията, че насърчавам работническо-мениджърската приватизация, аз съм изключително доволен, че ме обвиняват за това. Не мога да приема сериозно това обвинение, след като тук, в тази зала, практически единодушно в края на миналата година всички парламентарни групи подкрепиха промените в Закона за приватизацията, които подкрепят и стимулират работническо-мениджърската приватизация. Дай Боже, да има повече такива приватизации. Това е една особено подходяща форма за смяна на собствеността, особено за по-малки предприятия.“Схемата на приватизацията на завод „Диамант“-Разград, бившия най-голям производител на Балканския полуостров на плоско, орнаментно, армирано и водно стъкло, фин порцелан, огледала и стъклопакети, е христоматиен пример за бандитската приватизация от времето на Иван Костов. Но ето че идва лятото на 1997 г. и Никола Джипов Николов вече е председател на стратегически важната икономическа комисия в 38-ото народно събрание. Паролата е „Нашите хора трябва да папкат“. И се започва. На 30 декември 1997 г. между Агенцията по приватизация и РМД „Диамант-Прима“ АД е сключен договор за продажба на 26,4% от акциите на „Диамант“ АД, гр. Разград. Готов съм да се обзаложа, че всичко, което сте прочели досега за приватизационните сделки по времето на Иван Костов, ще ви се види като детска игра пред това, което тези наглеци са направили с „Диамант“. Според ревизионния акт на предприятието към 31.12.1995 г. балансовата стойност на активите на „Диамант“ - Разград, е 1 млрд. 75 млн. лева. Курсът долар-лев по това време е приблизително 70 лева за 1 долар. Това прави 25 млн. долара към 31.12.1995 г., от които 1 млн. и 400 хил. щ. долара в материални запаси. В края на 1997 г. РМД „Диамант-Прима“ АД подписва договор за закупуване на 26,4 %, или около 1/4 от акциите за сумата 632 млн. 520 000 лева. И с невъоръжено око е забележимо, че стойността на активите е скандално занижена. Курсът по това време е 1764 лв. за 1 долар или РМД-то е трябвало да плати за 26,4% от акциите около 360 хил. долара. И сега започва страшното - чл.8.2 от договора задължава РМД-то да плати само 10% от тази цена, или около 36 хил. долара. Но и това не е всичко. От тези 36 000 щ. долара купувачът плаща едва 30%, или около 10 хил. долара кеш, а останалото се заплаща с финансови инструменти (държавни облигации или компенсаторки). Изглежда перверзно, но е самата истина. Останалите 90% от първоначално уговорената сума по договор - 360 хил. долара, е фиксирано в договора, че трябва да се плати в рамките на 5 години на четири равни вноски, с една година гратисен период. Както обаче вече добре знаете, на тези хора дори и тези супер облекчени условия в един момент им се виждат твърде „ангажиращи“ и „тежки“ за изпълнение. Очакванията ни за облекчения не са излъгани и този път. Изпълнителният директор на РМД-то Гюров изпраща в края на ноември 1999 г. до изп. директор на АП Захари Желязков записка, в която горко се вайка относно тежкото финансово състояние на дружеството и настоява за промяна на чл. 8.3 от приватизационния договор. Молбата му е удовлетворена буквално след един месец! Как ви се струва, дали Желязков е бил мотивиран по подходящ начин за това свое решение? Въпросът е реторичен. На 23.12.1999 г. е подписан анекс, в който чл. 8.3 е изменен така: „Купувачът заплаща на продавача остатъка от покупната цена по чл. 7, представляваща 90% от нея... за срок от 10 години от влизане на договора в сила на 9 годишни вноски с едногодишен гратисен период“. Какво се е случило оттук нататък ли? Заводът изпада в колапс съвсем скоро, дозадлъжнява към „Булгаргаз“ и НЕК в огромни размери, РМД-то не плаща вноските (освен първоначалната ) дори при онези супер облекчени условия на приватизационния договор, за които се е договорило и предоговорило, но започва търгове за разпродаване на дълготрайните материални активи. Докато в началото на 2002 г. Разградският окръжен съд открива производство по несъстоятелност на завода за производство на стъкло „Диамант“ и ликвидация.\n\n\n                    ", "date": "2017.10.29", "title": "Иво Прокопиев: Агнешките главички с диамантен подарък"}
{"url": "http://www.monitor.bg/a/view/65711-%D0%A8%D0%B5%D1%84%D1%8A%D1%82-%D0%BD%D0%B0-amazon-%D0%94%D0%B6%D0%B5%D1%84%D1%80%D0%B8-%D0%91%D0%B5%D0%B7%D0%BE%D1%81-%D0%BE%D1%82%D0%BD%D0%BE%D0%B2%D0%BE-%D0%B5-%D0%BD%D0%B0%D0%B9%D0%B1%D0%BE%D0%B3%D0%B0%D1%82%D0%B8%D1%8F%D1%82-%D1%87%D0%BE%D0%B2%D0%B5%D0%BA-%D0%BD%D0%B0-%D0%B7%D0%B5%D0%BC%D1%8F%D1%82%D0%B0/", "text": "Състоянието му се оценява на $93 млрд.\n                    Шефът на Amazon Джефри Безос отново е най-богатият човек на земята, задминавайки основателя на Microsoft Бил Гейтс. Според Forbes състоянието му се оценява на 93 млрд. долара, а на Гейтс - на 89,9 милиарда. Промяната в класацията се потвърждава и от аналогичен рейтинг на Bloomberg, съобщава ТАСС.\n\nБезос стана лидер на двете класации в края на миналата седмица след публикуването на тримесечния отчет на компанията, довел до поскъпване на акциите на Amazon с цели 13%. Шефът на Amazon не за сефте задминава Гейтс. За първи път това стана през юли, но тогава Безос остана само няколко часа върха на обновяваната в реално време класация.\n\nТрети в рейтингите сега е американският инвеститор Уорън Бъфет с богатство от 80,6 млрд. долара, а четвърти основателят на испанския текстилен концерн Inditex и търговската марка Zara Амансио Ортега със състояние от почти 78 млрд. долара. В топ 5 на световните супер-богаташи влиза и шефът на социалната мрежа Facebook Марк Зукърбърг - със 73,8 млрд. долара.\n                    ", "date": "2017.10.29", "title": "Шефът на Amazon Джефри Безос отново е най-богатият човек на земята"}
{"url": "http://www.monitor.bg/a/view/15635-%D0%A1%D1%8A%D0%B4%D1%8F%D1%82-%D1%81%D0%B2%D0%BE%D0%B4%D0%BD%D0%B8%D0%BA-%D0%B7%D0%B0-%D0%BF%D1%80%D0%B0%D0%BD%D0%B5-%D0%BD%D0%B0-%D0%BF%D0%B0%D1%80%D0%B8/", "text": "\n                    В Окръжен съд - Добрич започна делото за пране на пари от сводничество срещу Мирослав М. от варненското село Кипра. 42-годишният мъж е последният от общо седем души, привлечени като обвиняеми по досъдебно производство за пране на пари. Останалите шестима се признаха за виновни по повдигнатите им обвинения и сключиха споразумения с прокуратурата, които Окръжен съд - Добрич одобри.\n\nМирослав вече е излежал 4-годишна ефективна присъда във Франция, след като Върховният съд на Страсбург го е признал за виновен по обвинение за тежка форма на сводничество. Наложена му е била и окончателна забрана за влизане на територията на Франция. Със съдебното решение, постановено през февруари 2013г., Върховният съд на Страсбург е признал подсъдимия за виновен в това, че заедно с още 3 жени и двама мъже от България, през 2010-а и 2011 година в Страсбург и на територията на цяла Франция са подпомагали, насърчавали и улеснявали проституцията на няколко млади жени или са упражнявали натиск върху тях, за да проституират.\n\nСпоред Окръжна прокуратура – Добрич, 42-годишният мъж е обвинен за това, че във варненското село Кипра, Франция и Германия, е извършил финансови операции и сделки с имущество в особено големи размери със средства, за които е знаел, че са били придобити чрез извършено от него тежко умишлено престъпление - трафик на жени през граница с цел да бъдат използвани за развратни действия. Обвинението твърди, че с част от незаконните средства той купил три леки автомобила и дворно място в Девня. Общата стойност на извършените финансови операции и сделките с имущество възлиза на 73 290.30 лева и случаят е особено тежък, сочи прокуратурата.\n\nМирослав не се признава за виновен с мотива, че вече е изтърпял наказание във Франция за престъпления, които са заложени и в сегашното обвинение срещу него. Подсъдимият твърди още, че не е придобивал посоченото движимо и недвижимо имущество с пари от престъпна дейност. Процесът ще продължи на 24 ноември, от 10.00 часа.\n                    ", "date": "2017.10.29", "title": "Съдят сводник за пране на пари"}
{"url": "http://www.monitor.bg/a/view/35275-%D0%91%D0%93-%D1%81%D1%82%D1%83%D0%B4%D0%B5%D0%BD%D1%82%D0%BA%D0%B0-%D0%B2-%D0%A1%D0%90%D0%A9-%D1%83%D0%B1%D0%B8%D1%82%D0%B0-%D0%B2-%D0%B0%D0%B4%D1%81%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0/", "text": "\n                    При катастрофа край път I-75 в петък вечерта е било убито 23-годишно момиче от България, което учело в Berea College, съобщи \"Блиц\", цитирайки kentucky.com, издание от едноименния щат. Йоана Иванова е била убита в близост до изход от магистралата номер 77. Четирима души са били в колата и един е бил в пикап, замесен в инцидента, казват от полицията.Четиримата оцелели са до един тежко пострадали, според думите на говорителя на полицията от Медисън Каунти Джими Корнелисън. Един е бил отведен до болницата \"Св. Джоузеф Береа\", а другите в съседна болница. Според предварителните коментари от полицията, един от факторите за случилото се е \"многото алкохол\".Berea College е сред най-престижните учебни заведения в САЩ и света.Приятелите и близките на младата и талантливата българска студентка Йоана Георгиева, загинала при зверска катастрофата в САЩ, са съкрушени от смъртта й. Те не спират да изразяват съболезнованията си за смъртта на младото момиче, на което всички предвещават бляскава университетска кариера. 23-годишната Йоана Георгиева следва в престижния Berea College правни науки. През април тя се сгодява за американеца Донтез Линдзи, син на университетски преподавател и двамата нямат търпение да сключат брак. Самият Донтез е неутешим. Той се разминал по чудо с катастрофата. В петък вечерта, когато става инцидентът, младежът бил със свои приятели и трябвало да се срещне по-късно с Йоана. Според местните издания младата жена, издъхнала край път I-75 в близост до изход от магистралата номер 77 е загинала във верижна катастрофа с лека кола и камион. Ударът е бил толкова тежък, че седанът е бил буквално срязан наполовина, а задната седалка е хвърлена на 100 ярда от мястото на аварията. Джоана е седяла на задната седалка на колата и е единствената загинала в тежкия инцидент. Ранените, които са оцелели са тримата, пътували в колата, както и шофьорът на камиона. Йоана заминава от родната Стара Загора за Америка, където е приета в университета. За последно се вижда с близките си през декември 2016 година, когато пътува до България, за да изкара коледните празници с тях.\"Ти беше прекрасна роза, почивай в мир, красавице\", пише една от приятелките на Йоана във Фейсбук.\n\n\n                    ", "date": "2017.10.29", "title": "БГ студентка в САЩ убита в адска катастрофа (ОБНОВЕНА)"}
{"url": "http://www.monitor.bg/a/view/37462-%D0%A1%D1%82%D0%BE%D0%BB%D1%82%D0%B5%D0%BD%D0%B1%D0%B5%D1%80%D0%B3-%D0%95%D0%B2%D1%80%D0%BE%D0%BF%D0%B0-%D0%B5-%D0%B7%D0%B0%D1%81%D1%82%D1%80%D0%B0%D1%88%D0%B5%D0%BD%D0%B0-%D0%BE%D1%82-%D0%9A%D0%9D%D0%94%D0%A0/", "text": "\n                    Ракетите на Северна Корея могат да достигнат територията на страни членки на НАТО, заяви генералният секретар на алианса Йенс Столтенберг в интервю за японския в. \"Йомиури\".\n\"И Европа се намира в обхвата на ракетите на КНДР. Страните от НАТО вече са изложени на заплаха\", подчерта той.\nСтолтенберг припомни, че през цялата си история Алиансът е защитавал своите членове от балистични ракети чрез сили за сдържане. \"НАТО има и възможността, и решимостта да нанесе контраудар\", заяви той.\nВ центъра за киберсигурност на НАТО, намиращ се в естонската столица Талин, ще бъдат изпратени японски специалисти, добави Столтенберг, който започва днес посещението си в Япония. Той подчерта, че се разглежда възможността за широко японско участие в ученията по киберсигурност на НАТО.\nГенералният секретар на НАТО добави, че е необходимо да се оказва натиск над Пхенян, включително чрез строго спазване на икономическите санкции.\nМеждувременно в Северна Корея бяха проведени масови учения по евакуация с изключване на тока, които биха могли да бъдат свързани с \"подготовката за война\", съобщи британският в. „Дейли мейл“. Ученията са се провели през седмицата, но столицата Пхенян не е участвала в тях. Отбелязва се също, че евакуацията изключване на светлината през нощта, \"за да не се осветява целта на врага.\"Американски доклад на Изследователската служба на Конгреса на САЩ пък заключава, че стотици хиляди хора ще загинат само през първите дни, ако на Корейския полуостров избухне въоръжен конфликт, дори да не бъде използвано ядрено оръжие. Според агенция Блумбърг, която цитира доклада, дори КНДР \"да използва конвенционални оръжия, броят на загиналите през първите дни на боевете ще е някъде между 30 000 и 300 000 души\". При оценката си авторите се ръководят от високата концентрация на севернокорейска артилерия по границата, която общо би могла да изстрелва до 10 000 снаряда в минута.\nСлужбата прогнозира и бърза ескалация на конфликта, в който биха могли да бъдат въвлечени Китай, Япония и Русия. В случай че бойните действия се усложнят, не се изключва в тях да бъдат въвлечени и САЩ.\nАмериканският министър на отбраната Джеймс Матис, който бе на посещение в Сеул, заяви, че страната му ще предприеме масиран военен отговор в случай на използване на ядрено оръжие.\n\n\n                    ", "date": "2017.10.29", "title": "Столтенберг: Европа е застрашена от КНДР"}
{"url": "http://www.monitor.bg/a/view/71798-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-29-%D0%BE%D0%BA%D1%82%D0%BE%D0%BC%D0%B2%D1%80%D0%B8-%D0%BD%D0%B5%D0%B4%D0%B5%D0%BB%D1%8F/", "text": "\n                    Връщаме времето, връщаме се към стари задължения и стария начин на живот. Ден с мощно излъчване, но големите натоварвания трябва да се избягват. Добре е да започнете диета след днешния гала обед. Бъдете внимателни в сърдечните работи. Не отблъсквайте никого в момента. Може да си докарате взаимни неприятности и проблеми. Много трудно после ще си простите и помирите. Енергията ви търси поле за изява. Време е да пренастроите роднински и приятелски връзки, да уточните отговорности, възможости и права.Работа-5Пари-5Любов-4Късмет-4Здраве-4 Труден ден за родените в третата декада. Роднински и приятелски отношения зациклят, особено ако не сте изпълнили дадените обещания. Претенциите са взаимни, никой не дава шанс на другия. Не взимайте отговорни решения. Погрижете се за близките, направете някому желан подарък. Обмислете пак решенията, с които може да навредите и обезсърчите или вкарате някого в задънена улица. Намалете дистанцията с родители и деца. Не предприемайте нищо съществено и амбициозно. Добре е да започнете диета.Работа-4Пари-4Любов-5Късмет-5Здраве-4 Ден с възражаща и стимулираща енергетика. Всичко може да постигнете и уредите. Пасивността е вредна и не върши работа. Сега е момента да направите крачка към другия, да стопите дистанцията с порасналите си деца и остарелите родители. Всеки жест ще се зачита в бъдеще, ще привлича благоприятни реакции и фактори. Дори малък подарък от сърце върши голяма работа. Един скандал може да ви навреди и разболее. Търсете примирието, изпълнете обещанията си, радвайте се с радоста в очите на близките.Работа-5Пари-5Любов-6Късмет-5Здраве-5 Връщаме времето, връщат се и някои положения, които са имали истинско, а не временно значение в живота ни. Навлизате в стабилизиращ период. До три дни ще постигнете максималното в положението, което се намирате. Приключете размествания и ремонти, които ще ви осигурят свобода на действие и личен комфорт. Сега е момента да направите това, за което се каните от доста време. Спазвайте традициите, укрепете вързките, гостувайте и поканете на гости тези, с които сте се раздалечили, а ви липсват.Работа-5Пари-5Любов-4Късмет-5Здраве-5 И при вас днес всичко ще става както си трябва, но по най-трудния и мъчителен начин. Родените в третата декада ще се изправят срещу големите си врагове и страхове. Променяте планове за пътувания и срещи. Нещо, на което не сте обръщали внимание ще се окаже актуално, ще ви забави и затрудни и ще изисква цялото ви внимание. Подредете нещата по степен на важност и стабилизирайте семейните отношения. Сега е момента да осъществите топла връзка с близки и роднини, да улесните живота си и този на децата.Работа-5Пари-4Любов-5Късмет-4Здраве-4 Днес ще си осигурите предимства и защити, които ще ви трябват в следващите дни. Уредете срещи и проведете разговори с хора способни да ви подкрепят в предстоящите инициативи. Още утре ще срещнете отпор в действия и намерения, така че задължително ще ви трябват защитници и посредници. До края на деня ще постигнете поне едно предимство и ще направите обезпечаващ семейството ви ход. Ден за ремонти, за активен отдих и благоустройство на дома. Съчетайте полезното с приятното и ще се радвате на късмет.Работа-5Пари-5Любов-5Късмет-5Здраве-4 Правете това, за което близки и приятели ви молят. Пътувайте към тези, които са радост за душата и балсам за сърцето ви. Венера от вашия знак сключва брилянтен аспект с Луната от Водолей. Сега е момента да заздравите приятелски, семейни и партньорски връзки. Всеки жест ще е от значение. Символ на деня е съзиданието и градежа. Всичко, което направите с мисъл за добруването на семейството ви ще обезпечи бъдещите ви връзки. Справяте се успешно с поставените задачи. Проблеми ще има, но бързо ще ги решите.Работа-5Пари-5Любов-6Късмет-5Здраве-4 Вероятни са спънки и проблеми, които ще попречат на плановете ви за пътуване и публични изяви. В момента е важно да уредите битови и семейни въпроси, да направите някои поправки и ремонти, да помогнете на родители и деца в делата, с които не могат да се справят. Личните ви желания може да останат на заден план. Ако усетите повик да посетите някого, непремено го направете. Ден за укрепване на връзките и стабилизиране на личните отношения. Ще ви олекне и в следващите дни ще направите голяма крачка напред.Работа-5Пари-5Любов-5Късмет-4Здраве-4 Всичко, което отхвърлите като ангажимент в днешния ден ще ви улесни в работата и отговорностите в следващите два трудни за вас дни. Проведете разговори, които ще ви обезпечат, ще осигурят подкрепа и защита. Ден за укрепване на родови и приятелски връзки. Стегнете редиците, приключете с ремонтите, подгответе се за тежки преговори и натиск на работното място в понеделник. Нищо да не се прави с пренебрежение. От значение са малките детайли и дебните жестове, с които ще привлечете нужните ви хора.Работа-5Пари-4Любов-5Късмет-4Здраве-5 Навлизате в тридневен високо енергиен период. Осигурете си стабилност и нужната база за развитие. Направете някои ремонти, поправки и размествения, които ще ви улеснят в бъдещата ви дейност. Сложете в ред отношеня, които от доста време ви носят нервност и неудовлетворение. Бъдете сигурни, че ще намерите сили да се справите с всеки проблем и поставена задача. Следвайте семейните традиции и не позволявайте на странични фактори да ви пречат. Действа максимата „ всяка коза за свой крак”.Работа-5Пари-5Любов-4Късмет-4Здраве-5 Чудесен ден за укрепване на роднински и приятелски връзки. Препоръчват се публични изяви и акитвен отдих сред природата. Всеки установен кантакт ще ви е от полза. Родените в третата декада ще получат нечаквани подаръци от съдбата, които на първо време ще ги затруднят, но в последствие ще са от полза за бъдещата им работа и намерения. Очертават се размествания в дома поради нечие гостуване и неочаквана придобивка. В момента случайността ви осигурява нещо, което от доста време ви липсва. Качвате нивото.Работа-5Пари-4Любов-6Късмет-5Здраве-5 В този ден може да намерите явни и тайни източници на сила, подкрепа и ресурси. Текат последните приготовления за зимния сезон. Приключете с рамонтите. Навлизате в стабилизиращ семейните отношения период, а това ще помогне да освободите терен, място и време за предстоящите делови задачи, които ще донесат пари и материано обезпечение в следващите дни. Неприятностите бързо ще се забравят. Ден с възраждаща и стабилизираща за вас сила. Започнете прочистващи процедури.Работа-5Пари-6Любов-5Късмет-5Здраве-5 Личната ви година е четворка. Тя ви поставя на кръста на отговорностите, които в момента започват да работят за вас. До края на годината имате възможност за нова работа, за повишение и уреждане на повечето ви проблеми. Ще се радвате на късмет и покровителство и в следващата година, в която ви предстоят промени, пътувания и нов начин на живот с повече придобивки, защити и екстри.Родените днес са хора с огромен личен и обществен потенциал. Съдбата ще ги защитава при всякави рискови положения в живота им. Започналото накриво винаги ще се оправя и ще ги поставя в много по-добра позиция. Ще носят късмет и щастие в дома ви, ще ви защитават и радват. Ще имат много приятели и неочаквано наследство.Заченатите днес ще имат подкрепата на предците си. Ще пътуват много, ще изживеят опасни приключения, но винаги ще се измъкват от преблемите. Ще имат изключителна интуиция.\n\n\n                    ", "date": "2017.10.29", "title": "Хороскоп за 29 октомври, неделя"}
{"url": "http://www.monitor.bg/a/view/18115-%D0%95%D0%B4-%D0%A1%D1%82%D0%B0%D1%84%D1%8A%D1%80%D0%B4-%D0%B5-%D0%B8%D0%B7%D0%BE%D1%81%D1%82%D0%B0%D0%B2%D0%B5%D0%BD-%D0%B2-%D0%A0%D0%BE%D0%B4%D0%BE%D0%BF%D0%B8%D1%82%D0%B5/", "text": "\n                    Британският изследовател Ед Стафърд се бори с глад и студ в Родопите. Най-обширната планина в България е сред шестте най-екстремни локации на планетата, на които авантюристът се спря за да тества инстинкта си за оцеляване. Премиерният епизод от поредицата на Discovery Channel „Ед Стафърд: Изоставен“ е сниман у нас и ще се излъчи тази вечер от 21 ч. Човешкото тяло спира да функционира нормално без храна за 10 дни и точно толкова е времето, с което изследователят разполага за да се измъкне от Родопите без вода, карта, нож и дори компас. Терен на чиста проба оцеляване ще дадат още пустинята Атакама в Боливия, планината Алтай в Монголия, екзотичният остров Мадагаскар и други. \n\n\n                    ", "date": "2017.10.29", "title": "Ед Стафърд е изоставен в Родопите"}
{"url": "http://www.monitor.bg/a/view/73791-437-%D0%BC%D0%B8%D0%BB%D0%B8%D0%BE%D0%BD%D0%B0-%D0%B5%D0%B2%D1%80%D0%BE-%D0%BD%D0%B0-%D0%B1%D0%BE%D0%BA%D0%BB%D1%83%D0%BA%D0%B0/", "text": "Триото похарчи купища пари за атака на върха, а всъщност върви надолу\n                    437 милиона евро. Внушителна сума, с която всеки клуб би трябвало да се изстреля към титлата. Но когато става въпрос за „Милан“, „Евертън“ и „Лил“, определено важи максимата, че парите не играят на терена. Испанският вестник „Марка“ направи любопитен материал, в който откровено се подиграва на триото неудачници. Изданието смята, че когато един клуб няма пари, това поне е оправдание. Но когато има и ги харчи за некадърници, това е откровена глупост.„Росонерите“ са клубът, който демонстрира брутално разминаване между поставени цели и постигнати резултати. Преди сезона настроението на „Сан Сиро“ беше приповдигнато, защото новите китайски собственици обявиха амбициозен план за връщане на гранда към успехите. Треньорът Винченцо Монтела пък получи накуп 214 милиона евро за селекция – толкова, колкото „росонерите“ похарчиха за нови попълнения в последните 5 сезона. Тифозите също бяха въодушевени и бленуваха звездни попълнения, но вместо това шефовете определено счупиха тъпомера. Един след друг в клуба бяха привлечени Леонардо Бонучи (40 милиона евро), Андре Силва (38), Франк Кесие (28), Андреа Конти (25) и Хакан Чалханоглу (22) – все играчи, от които се очакваше само едно – победи. Сблъсъкът с реалността обаче беше изключително жесток – след 10 кръга „Милан“ е на осмото място с 16 точки. Само за сравнение – миналата година по същото време беше с 19 точки и две места по-напред. Бившият бос Силвио Берлускони пък алармира, че клубът трупа сериозни дългове и съвсем скоро може да има нова смяна в собствеността. „Всеки сезон, в който „Милан“ не е в Шампионската лига, коства загуба от 100 милиона евро“, предупреди Берлускони. В момента тимът е на 9 точки от местата, даващи право на участие в най-силния евротурнир, а Винченцо Монтела е нарочен за гонене. Засега феновете пък трябва да се задоволят с нискоразредни мачове в Лига Европа и загуба с 2:3 от големия съперник „Интер“. С една дума – най-глупаво похарчените 214 милиона евро в иначе славната история на миланския гранд.И ако „Милан“ все пак има шанс някак да спаси сезона, какво да кажем за „Евертън“. Преди сезона „карамелите“ изненадващо влязоха мощно на трасферния пазар и демонстрираха сериозни амбиции за атака дори на топ 4. Роналд Куман похарчи рекордните за клуба 158 милиона евро, подсилвайки тима във всички линии. На „Гудисън Парк“ бяха привлечени Гилфи Сигурдсон (50 милиона евро), Майкъл Кийн (28.5), Джордан Пикфорд (28,5), Дейви Клаасен (27), Никола Влашич (11), Сандро (6)... и за десерт като свободен агент, но с космическа заплата пристигна Уейн Рууни. Впечатляваща селекция, която обаче доведе и до впечатляващи провали. В момента „Евертън“ се намира в зоната на изпадащите, като заема 18-ото място. Роналд Куман беше уволнен заради слабите резултати, а все още не е ясно името на наследника му. За капак в Лига Европа тимът е на последно място в групата си само с една точка от 3 мача. За 9 кръга в шампионата пък Рууни и компания успяха да вкарат само 7 гола – колкото сам Ромелу Лукаку има на сметката си в „Юнайтед“. Наистина впечатляващ провал!През лятото трансферната лудост на ПСЖ привлече вниманието на целия свят, а селекцията на „Лил“ някак логично остана в сянката на прожекторите. Веднага след парижани обаче по размер на пръснатите за нови играчи милиони е именно тимът на Марсело Биелса – общо 65 милиона евро. Бяха привлечени общо 11 футболисти, сред които личат имената на Тиаго Мая (14 милиона евро), Араухо (10,5), Пепе (10), Кевин Малкуит (9) и Мендеш (9). Амбициозен проект, но само на хартия. Преди дни феновете поискаха оставката на треньора Марсело Биелса, след като за 9 мача тимът записа една победа. Аржентинецът пък отговори - „Ще си тръгна от клуба само на части“. Е, на части няма да е, но дано накрая само не го карат да връща пръснатите на вятъра пари... \n\n\n                    ", "date": "2017.10.29", "title": "437 милиона евро на боклука"}
{"url": "http://www.monitor.bg/a/view/28547-%D0%90%D1%82%D0%B0%D0%BA%D1%83%D0%B2%D0%B0%D1%82-%D1%81%D1%8A%D0%B4%D0%B8%D1%8F%D1%82%D0%B0-%D0%B7%D0%B0-%D0%BF%D1%80%D0%B5%D0%BA%D1%80%D0%B0%D1%82%D0%B5%D0%BD%D0%B8%D1%8F-%D0%BC%D0%B0%D1%87-%D0%BF%D1%80%D0%B8-%D0%BF%D0%BE%D0%B1%D0%B5%D0%B4%D0%B0%D1%82%D0%B0-%D0%BD%D0%B0-%D0%94%D0%B6%D0%BE%D1%88%D1%83%D0%B0/", "text": "\n                    Съдията, прекратил мача в Кардиф при победата на Антъни Джошуа над Карлос Такам, който се боксира с шампиона вместо с контузения Кубрат Пулев, стана обект на яростни нападки.В 10-тия рунд Джошуа нанесе канонада от тежки удари и реферът предпочете да спре срещата. Така британецът защити коланите си на Международната боксова федерация (IBF), Световната боксова асоциация (WBA) и Международната боксова организация (IBO) в тежка категория.Според мнозина обаче, а и според Такам и екипът му, той е бил напълно в добро състояние и е могъл да продължи битката, поради което е бил ощетен от рефера..Първоначално решението бе прието с бурни освирквания.Самият Джошуа също не изглеждаше доволен от решението, което прие с усмивка, тъй като явно искаше да нокаутира съперника си.\n\n\n                    ", "date": "2017.10.29", "title": "Атакуват съдията за прекратения мач при победата на Джошуа (ВИДЕО)"}
{"url": "http://www.monitor.bg/a/view/83699-%D0%98%D0%B3%D1%83%D0%B0%D0%B8%D0%BD-%D0%BE%D1%82%D0%BD%D0%BE%D0%B2%D0%BE-%D0%B1%D0%BB%D0%B5%D1%81%D1%82%D0%B8-%D0%B7%D0%B0-%D0%A1%D1%82%D0%B0%D1%80%D0%B0%D1%82%D0%B0-%D0%B3%D0%BE%D1%81%D0%BF%D0%BE%D0%B6%D0%B0/", "text": "Ивайло Чочев игра цял мач при успех на „Палермо“\n                    Италианският шампион „Ювентус“ покоси „Милан“ с 2:0 пред препълнения \"Сан Сиро\" в голямото дерби от 11-ия кръг на Серия \"А\". Звезда на гостите Гонсало Игуаин бе големият герой в мача, след като отбеляза два красиви гола във вратата на Джанлуиджи Донарума. Попаденията бяха под №100 и №101 за него в калчото, а също така първи във вратата на талантливия страж.Бившият играч на „Реал“ (Мадрид) бе точен в 23-ата и 64-ата минути, а между тях домакините се разминаха с изравнителен гол в самия край на първото полувреме, когато Никола Калинич удари гредата след решаваща намеса на Джанлуиджи Буфон.Успехът изкачи „Старата госпожа“ на върха макар и за една нощ, преди мача на лидера „Наполи“. Миланският гранд отново се стара, но показа, че е далеч от класата на водещите тимове и остана на 12 точки от първата позиция.Националът Ивайло Чочев игра цял мач за „Палермо“ и получи жълт картон при победата над „Виртус Ентела“ с 2:0. И двете попадения за домакините отбеляза македонецът Илия Несторовски, а успехът позволи на сицилианци да излязат начело в класирането на Серия “Б”.В друг мач от 12-ия кръг досегашният лидер „Емполи“ отстъпи с 1:2 при визитата си на „Салернитана“. Отборът от Тоскана изостава с точка от „Палермо“, като дели втората позиция с „Фрозиноне“.\n\n\n                    ", "date": "2017.10.29", "title": "Игуаин отново блести за „Старата госпожа“"}
{"url": "http://www.monitor.bg/a/view/24560-%D0%95%D0%B4%D0%B5%D0%BD-%D0%90%D0%B7%D0%B0%D1%80-%D0%BA%D0%B0%D1%87%D0%B8-%D0%A7%D0%B5%D0%BB%D1%81%D0%B8-%D0%B2-%D1%82%D0%BE%D0%BF-4/", "text": "\n                    „Челси“ стигна до трудна, но напълно заслужена победа при гостуването си на „Борнемут“. Отборът на Антонио Конте спечели с 1:0 и се изкачи на четвърто място в класирането, като изостава само на точка от третия „Тотнъм“. Единственото попадение в двубоя реализира Еден Азар в началото на второто полувреме.В първия мач от кръга „Манчестър Юнайтед“ победи също с 1:0 „Тотнъм“ на \"Олд Трафорд\". Антони Марсиал реализира единственото попадение в 81-вата минута и донесе първи успех на \"червените дяволи\" в последните три кръга на първенството. Селекцията на Жозе Моуриньо записа пет победи от пет мача на \"Олд Трафорд\" в Премиър лийг, като до този момент дори не е допуснала гол в тези срещи.За „шпорите“ не игра контузената им звезда Хари Кейн, който може да пропусне и важния сблъсък от Шампионската лига с „Реал“ (Мадрид) на \"Уембли\" в сряда. Според мениджъра на „Тотнъм“ Маурисио Почетино обаче отсъствието на Кейн не може да бъде оправдание за загубата от „Юнайтед“.Манчестър Юнайтед - Тотнъм - 1:0\nАрсенал - Суонси Сити - 2:1\nКристъл Палас - Уест Хям - 2:2\nЛивърпул - Хъдърсфийлд Таун - 3:0\nУотфорд - Стоук Сити - 0:1\nУест Бромич - Манчестър Сити - 2:3\nБорнемут - Челси - 0:1\nБрайтън - Саутхямптън\nЛестър Сити - Евертън\nБърнли - Нюкасъл Юнайтед\n1. Манчестър Сити 10 9 1 0 35:6 28 точки\n2. Манчестър Юнайтед 10 7 2 1 23:4 23\n3. Тотнъм 10 6 2 2 19:7 20\n4. Челси 10 6 1 3 18:10 19\n5. Арсенал 10 6 1 3 19:13 19\n6. Ливърпул 10 4 4 2 17:16 16\n7. Уотфорд 10 4 3 3 15:18 15\n8. Нюкасъл 9 4 2 3 10:8 14\n9. Бърнли 9 3 4 2 8:9 13\n10. Саутхемптън 9 3 3 3 8:9 12\n11. Хъдърсфийлд 10 3 3 4 7:13 12\n12. Брайтън 9 3 2 4 9:10 11\n13. Стоук Сити 10 3 2 5 11:20 11\n14. Уест Бромич 10 2 4 4 9:13 10\n15. Лестър 9 2 3 4 12:14 9\n16. Уест Хем 10 2 3 5 10:19 9\n17. Суонси 10 2 2 6 7:12 8\n18. Евертън 9 2 2 5 7:18 8\n19. Борнемут 10 2 1 7 6:14 7\n20. Кристъл Палас 10 1 1 8 4:21 4 \n\n\n                    ", "date": "2017.10.29", "title": "Еден Азар качи „Челси“ в топ 4"}
{"url": "http://www.monitor.bg/a/view/61000-%D0%A4%D1%83%D1%82%D0%B1%D0%BE%D0%BB%D0%B8%D1%81%D1%82-%D0%BF%D1%80%D0%B5%D0%B1%D0%B8-%D0%B4%D0%B2%D0%B0%D0%BC%D0%B0-%D1%81%D1%8A%D0%B4%D0%B8%D0%B8/", "text": "\n                    Чешкият защитник Радек Шпирл, който в най-добрите години на кариерата си защитаваше цветовете на руския „Зенит” от Санкт Петербург, наби двама рефери по време на мач от четвърта дивизия на страната си, съобщава местният портал isport.blesk.cz.Инцидентът се случил в рамките на първото полувреме на мача между „Збузани”, за който се изявява Шпирл, и „Високи Мито”. В един момент Шпирл преценил, че играч от съперниковия отбор е атакувал твърде грубо вратаря на неговия тим в наказателното поле и решил да вземе съответните мерки.Главният арбитър обаче не бил склонен играчите на терена да изземат функциите му и затова показал на Шпирл червен картон. Тогава играчът първо ударил тъч рефера, а след това свалил с едно кроше на земята и самия главен съдия. Очаква се решението на дисциплинарните органи на чешката футболна федерация, като хулиганът най-вероятно ще получи пожизнена дисквалификация.Радек Шпирл игра в „Зенит” (Санкт Петербург) от 2003 до 2010 г., като с руския тим спечели Купата на УЕФА и Купата на Русия. В Чехия той има няколко мача за националния отбор, играл е и в „Спарта (Прага), „Млада Болеслав” и „Виктория” (Пилзен).\n\n\n                    ", "date": "2017.10.29", "title": " Футболист преби двама съдии"}
{"url": "http://www.monitor.bg/a/view/6471-%D0%9E%D1%82%D0%BA%D1%80%D0%B8%D1%85%D0%B0-%D0%BF%D0%B0%D0%BC%D0%B5%D1%82%D0%BD%D0%B8%D0%BA-%D0%BD%D0%B0-%D0%9A%D1%83%D0%BF%D0%B0-%D0%A1%D1%82%D0%B5%D0%BD%D0%BB%D0%B8/", "text": "Мемориалът е по повод 150-годишнината на Канада\n                    Тържествена церемония за откриването на паметника на трофея за титлата в Националната хокейна лига (НХЛ) на САЩ и Канада - Купа \"Стенли\", се състоя в столицата на Канада – Отава, съобщава сайтът sportsnet. В паметното събитие участие взеха представители на лигата, кметът на Отава Джим Уотсън и много местни политици.„Паметникът обладава символизма и силата, които обединяват нашата страна”, каза по време на откриването министър-председателят на Канада Джъстин Трюдо.Премиерът допълни, че синът му Ксавие се занимава активно с хокей, заради което самият той в момента прекарва повече време в залите с ледените площадки. „Може би така наваксвам загубеното от самия мен, каза той с усмивка. - Навремето самият аз не съм се занимавал с хокей, родителите ми предпочитаха да тренирам ски.”За изработването на паметника правителството на Канада е отделило 2,15 милиона долара. Той изглежда като голяма стилизирана чаша със сребърен цвят и е разположен в самия център на града, точно срещу военния мемориал.Датата за откриването на паметника също никак не е случайна.Тържеството съвпадна с отпразнуването на 150-годишнината на Канада, 125-ата годишнина от учредяването на Купа Стенли и 100-годишния юбилей на НХЛ.Мемориалът е изработен след конкурс, спечелен от авторския колектив на студиото Covit/Ngyun/NORR. Това е екип от Монреал, включващ художник, ландшафтен архитект и старши дизайнерски архитект. Сътворената от тях „чаша за чай” е висока почти три метра и е изработена от сребристи алуминиеви ленти, през които хората могат да минават и да се разхождат. Проектът беше одобрен преди едва четири месеца.Много партньори са участвали в реализирането на мемориала, включително генералният губернатор, правителството на Канада, сенатори от Отава, НХЛ, представена от Стив Майер, изпълнителен вицепрезидент, както и Хокейната зала на славата. Крайното одобрение пък идва от Комисията за национален капитал на Канада.През далечната 1892 година шестият генерал-губернатор на Канада сър Фредерик Артър Стенли купил в Лондон за около 50 долара декоративна сребърна чаша, която решил да връчва на най-добрия любителски отбор по хокей на лед в отвъдокеанската колония. Първият носител на трофея става тимът на „Монреал Канейдиънс” през 1893 година.\n\n\n                    ", "date": "2017.10.29", "title": "Откриха паметник на Купа \"Стенли\""}
{"url": "http://www.monitor.bg/a/view/21613-%D0%9C%D0%B8%D1%80%D0%BE%D1%81%D0%BB%D0%B0%D0%B2-%D0%98%D0%BB%D0%B8%D1%87-%D0%B2-%D1%81%D1%8A%D0%B1%D0%BB%D0%B5%D0%BA%D0%B0%D0%BB%D0%BD%D1%8F%D1%82%D0%B0-%D0%BD%D0%B0-%D0%A1%D0%BB%D0%B8%D0%B2%D0%BD%D0%B8%D1%88%D0%BA%D0%B8-%D0%B3%D0%B5%D1%80%D0%BE%D0%B9/", "text": "\n                    Известната сръбска звезда, любимец на поколения българи – Мирослав Илич, изгледа домакинския мач на „Сливнишки герой“ срещу „Ботев“ (Ихтиман).Известно е дългогодишното семейно приятелство между певеца и боса на сливничани Венцислав Рангелов, който е и негов промоутър за България. Присъствието на Илич явно стимулира Героите, които постигнаха най-убедителната си победа от началото на първенството, отнасяйки съперника с 6:0. До този резултат се стигна след много стегната игра на домакините, особено през второто полувреме.Двубоя бе равностоен до 15-ата мин., когато „Героя“ откри резултата. Бързоногото крило Ничо Ничев се пребори за една безнадеждна топка вдясно по атаката и подаде на Красимир Георгиев, който пое и с премерен шут откри за 1:0. В 21-ата мин гостите сътвориха хубава контра, при която Гурков центрира в наказателното поле и там Анатоли Тодоров стреля с красива странична ножица, но топката премина над вратата. В 33-ата мин. „Героя“ направи отлична атака, при която Ничев се откъсна по фланга, подаде на Красимир Георгиев, той центрира към Стефан Аличков, който стреля от воле, но топката премина до гредата.Втората част започна с още по масиран натиск на домакините и в 56-та мин Ничев прати топката в мрежата, но попадението бе отменено поради съмнителна засада. Все пак 2 минути по-късно Ничев отново бе във фокуса на събитията, като след бърза атака изведе Георги Василев сам срещу вратаря и той бе безпогрешен за 2:0. В 62-ата мин Ничев направи своята трета асистенция в мача, давайки прецизен пас на Красимир Георгиев и той направи резултата класически с второто си попадение. Последните минути пък бяха едни от най-запомнящите се в последните години, като Героя за пет минути вкара три гола. Първо в 85-та след многоходова комбинация Стефан Аличков прати топката за четвърти път в мрежата на Тони Марков, а в 89-та мин Кафтанов проби по фланга и с перфектно центриране намери в наказателното поле Йордан Попов който с летящ плонж с глава направи разликата още по внушителна – 5:0. Пълният разгром дойде с още едно невероятно изпълнение, след като Петров излезе сам срещу вратаря и с елегантен прехвърлящ удар оформи крайното 6:0.\n\n\n                    ", "date": "2017.10.29", "title": "Мирослав Илич в съблекалнята на \"Сливнишки герой\""}
{"url": "http://www.monitor.bg/a/view/67694-%D0%95%D0%BA%D1%8A%D0%BB%D1%81%D1%82%D0%BE%D1%83%D0%BD-%D0%BF%D1%80%D0%B8%D0%B7%D0%BD%D0%B0-%D0%A4%D0%BE%D1%80%D0%BC%D1%83%D0%BB%D0%B0-1-%D0%BF%D0%BE%D0%B4%D0%BF%D0%B8%D1%80%D0%B0%D1%88%D0%B5-%D0%A4%D0%B5%D1%80%D0%B0%D1%80%D0%B8/", "text": "\n                    След като беше изхвърлен от новите американски собственици на „Формула 1“, Бърни Екълстоун, който беше 40 години начело на най-комерсиалната автомобилна надпревара, отново намери начин да хвърли бомба и да размъти водата. 87-годишният британец получи забрана да се явява в боксовете за Гран при на САЩ, а в навечерието на снощната Гран при на Мексико даде шокиращо интервю, в което обяви, че ръководството на „Формула1“ винаги е помагало на ”Ферари”.\"Формула 1“ е „Ферари”, а „Ферари” е „Формула 1“, заяви Екълстоун пред в. „Дейли Стар”. - Да се помага на „Ферари” винаги е било най-умното нещо, което трябва да се направи. Винаги това се извършваше чрез техническите правила.”\"Вярно е, другите отбори също са важни, но „Ферари” е нещо повече от това, каза Екълстоун. През годините бяха направени много неща, които помогнаха на тима да печели.\" Той обаче подчерта, че сегашният състезателен директор на Ф1 Чарли Уайтинг не е бил участник в схемата за облагодетелстване на Скудерията, за разлика от предшествениците му.„Най-много помощ имаше при развитието на двигателя, разкри Екълстоун. – Сега същото важи и за „Мерцедес”. Да спечелиш срещу „Ферари” винаги носи много повече дивиденти.”Британецът намекна още, че двата съперничещи си гиганта вероятно донякъде са обединили усилията си срещу останалите. И най-вече – срещу „Ред Бул”.„В един период „Ред Бул” доминираше тотално. Сега обаче отпред са „Мерцедес” и „Ферари”. Струва ми се, че от Мерцедес” има известно прехвърляне на технологии в Маранело и твърдя, че това е добър ход.\n\n\n                    ", "date": "2017.10.29", "title": "Екълстоун призна: „Формула 1“ подпираше \"Ферари\""}
{"url": "http://www.monitor.bg/a/view/73864-%D0%91%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%81-%D0%BE%D1%82%D0%B1%D0%BE%D1%80%D0%BD%D0%B0%D1%82%D0%B0-%D1%82%D0%B8%D1%82%D0%BB%D0%B0-%D0%BD%D0%B0-%D0%95%D0%B2%D1%80%D0%BE%D0%BF%D0%B0/", "text": "\n                    България стана отборен шампион на европейското първенство по мотоциклетизъм на писта. Националите ни завършиха със 70 точки, след като спечелиха шест места на подиума в последния 12-и кръг от сезона на пистата в Серес в Гърция. В надпреварата участваха 68 пилоти от България, Гърция, Македония, Сърбия, Турция, Румъния, Австрия и Израел.В клас SP 125 заради повреда в мотора не стартира лидерката във временното класиране Жулиета Ленкова от Плевен. В нейно отсъствие победата спечели Милен Георгиев, който стана и шампион на сезона с 244 т.Красимир Михайлов взе среброто за F 600, където завърши втори с 223 т. Пред него се нареди Али Ефе Йегин (Тур) с 241. Трети пък е Тодор Меченски със 171.В Серес Фуркан Идгу (Тур) с БМВ) победи в клас F 1000 след битка с Агах Орман (Ав) с \"Априля\". Титлата след 12 кръга е за Слободан Ивцевски (Мак), следван от сънародника си Игор Спиров и нашия Петър Дианов.В \"Супербайк\" 1000 първи финишира Мартин Чой с БМВ, изпреварил Ангел Караньотов с \"Дукати\" и Роберт Мурешан (Рум) с БМВ. Титлата е за Мурешан с 230 т., Чой е втори със 179, а Димитър Митов с БМВ - трети със 173.В SP 600 челната тройка беше Димитрис Каракостас (Гър) с \"Хонда\", Йонел Паскал (Рум) с \"Ямаха\" и Александър Георгиев (Бъл) с \"Хонда\". Шампион е Александър Георгиев, втори - Паскота, а трети - Пламен Петров с \"Ямаха\".\n\n\n                    ", "date": "2017.10.29", "title": "Българите с отборната титла на Европа"}
{"url": "http://www.monitor.bg/a/view/38962-%D0%94%D0%BE%D0%B2%D0%B8%D1%86%D0%B8%D0%BE%D0%B7%D0%BE-%D1%81-%D1%88%D0%B5%D1%81%D1%82%D0%B0-%D0%BF%D0%BE%D0%B1%D0%B5%D0%B4%D0%B0-%D0%B7%D0%B0-%D1%81%D0%B5%D0%B7%D0%BE%D0%BD%D0%B0/", "text": "\n                    Андреа Довициозо с \"Дукати\" спечели Гран при на Малайзия в световния шампионат по мотоциклетизъм в Кралския клас Moto GP. Италианецът завърши с време 44:51,497 мин. при шестата си победа за сезона. Втори стана Хорхе Лоренсо (Исп) също с \"Дукати\", а трети - Йохан Зарко (Фр) с \"Ямаха\".Довициозо е на втора позиция в генералното класиране с актив от 261 точки. Лидер само кръг преди края на сезона с 281 т. е Марк Маркес (Исп) с \"Хонда\". Той финишира четвърти на пистата \"Сапанг\". Последният кръг е на 12 ноември за Гран при на Валенсия.В клас Мото2 световен шампион стана Франко Морбидели (Ит) с \"Калекс\", завършил трети, но събрал актив от 288 т., с които е недостижим. Неговият конкурент Тома Люти (Швейц) не стартира, а първи е Мигел Оливейра (Пор) с КТМ, следван от Брад Биндер (ЮАР) с КТМ.В Мото3 осигурилият си предсрочно титлата Жоан Мир (Исп) с \"Хонда\" беше най-бърз в Малайзия.\n\n\n                    ", "date": "2017.10.29", "title": "Довициозо с шеста победа за сезона"}
{"url": "http://www.monitor.bg/a/view/35329-%D0%94%D0%B2%D0%B0-%D1%81%D1%80%D0%B5%D0%B1%D1%8A%D1%80%D0%BD%D0%B8-%D0%BC%D0%B5%D0%B4%D0%B0%D0%BB%D0%B0-%D0%B7%D0%B0-%D0%BC%D0%BB%D0%B0%D0%B4%D0%B5%D0%B6%D0%B8%D1%82%D0%B5-%D0%BD%D0%B8/", "text": "\n                    Младите български състезатели по карате записаха исторически успех на световното първенство за младежи в Тенерифе (Исп). При 17-годишните Ивета Горанова от плевенската школа спечели сребро, като съвсем малко не й стигна да грабне и златото в кат. 59 кг.Състезателката на КК \"Никон\" Ивана Каменова (54) също стана световна вицешампионка при 15-годишните. Та спечели 5 поредни срещи, в които елиминира шампионките на Украйна, Швейцария, Египет, Швеция и Канада, а на финала отстъпи на каратистка от Сърбия, която многократно беше побеждавала.Националите по киокушин карата пък спечелиха 13 медала на Откритото първенство на Беларус, в което участваха 250 бойци. Златни отличия взеха Димитър Димитров (мъже, 75 кг), Лъчезар Палачоров (+75) при юношите, и Жасмина Янчева (до 14 г., 50 кг) и Симона Иванова (до 17 г., 50 кг) при девойките.\n\n\n                    ", "date": "2017.10.29", "title": " Два сребърни медала за младежите ни"}
{"url": "http://www.monitor.bg/a/view/77391-%D0%94%D0%B6%D0%BE%D1%88%D1%83%D0%B0-%D0%B7%D0%B0%D1%89%D0%B8%D1%82%D0%B8-%D0%BF%D0%BE%D1%8F%D1%81%D0%B8%D1%82%D0%B5-%D0%B2-10-%D1%80%D1%83%D0%BD%D0%B4%D0%B0-%D0%B1%D0%BE%D0%B9-%D1%81-%D0%A2%D0%B0%D0%BA%D0%B0%D0%BC-%D0%9E%D0%91%D0%97%D0%9E%D0%A0/", "text": "Реферът спря мача, камерунецът с френски паспорт побесня\n                    Световният шампион по бокс за професионалисти в тежка категория Антъни Джошуа защити поясите на IBF, WBA и IBO с победа над заместилия заради контузия Кубрат Пулев Карлос Такам. Пред около 80 000 зрители в Кардиф британецът стигна до своята 20-а победа преди последния гонг от 20 изиграни мача, след като реферът на ринга спря боя в 10-ия рунд. Камерунецът с френски паспорт се разгневи на това решение с претенции, че може да продължи до края, но Фил Едурадс категорично го прати в ъгъла му. Причината беше серия от 6 удара в комбинации, вкарани от Джошуа в главата на Такам, който не можеше да отвърне, въпреки че не падна на пода.Заместникът на Пулев се оказа корав съперник. Той успя да счупи носа на шампиона при сблъскване с глава още във втория рунд, извини се, а после игра успешно и на контра, като поддържаше безопасна за себе си дистанция, въпреки по-ниския си ръст (187 см срещу 198 на съперника му). Заради невероятната му издръжливост на удари пък британската преса го нарече \"бетонна глава\".Джошуа изнесе поредната си боксова лекция, макар че този двубой не може да се мери по атрактивност с онзи, в който нокаутира Владимир Кличко. Британецът атакуваше винаги с комбинации, показа богатия си арсенал от удари - леви и десни ъперкъти, гарнирани с крошета, точни леви и десни прави, с които разбиваше гарда на Такам, който се би докрая и с аркада. Той взе и 9-те рунда преди прекратяването на боя, а свали и претендента в нокдаун в 4-ия от тях. Серията му в 10-ия можеше да доведе до много тежки последици това според рефера Едуардс е била причината за решението му.“Беше хубава битка, докато съдията не реши да я спре, коментира след мача Джошуа. - Разберете - не излизам на ринга, за да ми даде съдията победа с такова решение - излизам за битка, за нокаут, а и със сигурност феновете искаха да видят Такам в безсъзнание. Такова решение не ми трябва.\"„Не знам защо реферът спря мача, каза в интервюто си на ринга Такам, аплодиран от феновете. - Антъни е велик шампион, много добър боксьор, но така и не разбрах защо беше спряна срещата. Реферът не можа да ми обясни. Искам реванш. Сега се готвих само 12 дни.“\n\n\n                    ", "date": "2017.10.29", "title": "Джошуа защити поясите в 10 рунда бой с Такам (ОБЗОР)"}
{"url": "http://www.monitor.bg/a/view/73107-%D0%92%D0%B8%D0%B7%D0%B8%D1%8F-%D0%B0%D0%BB%D0%B0-%D0%A5%D0%B5%D0%BB%D0%BE%D1%83%D0%B8%D0%BD/", "text": " Как да станем страховити, но красиви вещици \n                    Настъпва най-страшният ден от годината - Хелоуин, който през последните години набира истерична популярност и у нас. 31 октомври срещу 1 ноември е времето на тиквените фенери, чудовищата и вещиците. В България ритуалът „сладкиш или номер“ не е особено тачен и директно се преминаваме към веселата част – купоните с костюми. За качествено облекло броим между 50 и 150 лв, но истината е, че можем да сме ефектни и с подръчни материали. „Монитор“ направи бърза справка на най-подходящите тоалети, с които да се превърнете в звездата на вечерта: След успеха на лентата „Отряд самоубийци“, която проследява историята на злодеите, комиксовата Харли Куин се превърна в любима героиня за преобразяване. Всеки голям магазин за костюми несъмнено предлага няколко тоалета по образа на половинката на Жокера, но всъщност не е трудно да си приготвите такъв сами. Първо, вземете стара тениска, по възможност бяла, с черна щампа и накъсана. Ако не е такава, прежалете се да я накъсате сами и я надраскайте с черен маркер. Надолу сложете много изрязани къси панталонки, червени или тъмносини, под които се подава мрежест чорапогащник. Обувките не са от голямо значение, но кецове или ботуши ще подхождат на тоалета. При Харли Куин гримът е важен, но лесно осъществим. Едното ви око трябва да е с червени сенки, другото със сини, а устните в ярък цвят. Тъй като героинята е много бледа, няма да сгрешите ако сложите предварително много светла пудра. И разбира се, нарисувайте сърчице на лявата си буза. Косата е вързана на две опашки, като небрежно падат два кичура пред лицето ви. Ако не се притеснявате от временни оцветители, боядисайте част от косата си в розово и синьо. Най-трудно ще ви е да намерите бейзболна бухалка, каквато Харли Куин използва за оръжие, но ако всичко друго ви е точно, ще ви припознаят и без нея. Ако имате приятел, ще е оригинално да го помолите да се превъплъти в Жокера и така ще се превърнете в най-любимата двойка злодеи. Тенденциите да носим страшни костюми на Хелоуин често надделява над суетата ни да сме винаги в пълния си блясък. Но в същината на празника е да сме достатъчно плашещи за да изгоним злите духове или те да си помислят, че сме като тях и да не ни закачат. Топ предложение за подобен образ е макиажът, който създава илюзията, че скелетът ни се вижда. По този начин може да облечете каквото желаете и да покажете красивите си форми. Професионален грим за повода може да ви струва много пари, но истината е, че с малко въображение може да го постигнете и сами. Нужни са ви бяла пудра, черен молив за очи или вежди и рисувални умения на ниво 4 клас. Дългата борба да изчистите лицето си след това ще си заслужава, тъй като със сигурност ще оберете овациите с тази визия. Жената-котка, която оживя в комиксите и скочи на големия екран, несъмнено спада към класическите предложения за Хелоуин костюм. Този образ обаче също е много лесно постижим. Едва ли разполагате с латексов костюм, така че заложете на кожа. Ако не дълъг или къс панталон, то поне една стара кожена пола трябва да се крие в гардероба ви. Най-важното е всичко по вас да е черно. Ушичките са единственото, което ще трябва да закупите, но дори в магазин за детски играчки може да намерите такива на доста ниска цена. Ако сте любител на експериментите в леглото, може би разполагате с камшик, който да вземете със себе си. Ако не, просто наблегнете на ефектния грим. С черен молив лесно може да нарисувате котешко носле и по три-четири ленти за мустачки по бузите. За очите заложете на опушен грим, а върху устните нанесете тъмночервено червило. С тази визия може да попаднете и на тайнствен мъж в костюма на Батман, който да ви завърти главата. Не всяка жена е съгласна да жертва репутацията си на принцеса с костюм на вещица или зъл демон. Но това не трябва да ви притеснява, тъй като на много места у нас страшните костюми остават на заден план и партито за Хелоуин се превръща в състезание за красота. Несъмнено да се правите на Мерилин Монро е една от най-баналните идеи, но винаги се венчае с успех. Този образ е най-подходящ за заети и руси дами, които само за час ще влязат в роля. Ако сте именно такава, първо потърсете бяла рокля. Всички знаем за коя точно става въпрос, но и да не е същата, от другите външни характеристики няма да се забележи разликата. Обувките са ясни – на висок ток, цветът е без значение. Гримът е най-важен при опит да скочим в кожата на Мерилин Монро. Трябва ви класическа черна очна линия, ярко червено червило и кафяв молив, с който да нарисувате бенка над горната си устна. Косата трябва да е на едри къдрици и с обем. Ако вашата е прекалено дълга или не влизате в графата „блондинки“, навсякъде се предлагат подобни перуки, които не са и скъпи.Любимата на малкии големи Червена шапчица също е подходящ избор за костюм, който лесно можете да скроите сами вкъщи. Не е казано, че целите трябва да сте в тази гама, но със сигурност имате червена рокля или пола, която да облечете. Единственото, което ще ви създаде грижи, е да вземете евтин плат в този цвят и да си направите пелерина. Гримът и прическата са изцяло по ваш избор, но имайки предвид, че ще влезете в ролята на старлетка – не прекалявайте. Би било оригинално, ако успеете да намерите плетена кошница, с която да замените дамската чанта за купона. Там може да сложите важните вещи като телефон и портфейл, че и някоя напитка в запас за афтърпартито. Ако вие или ваш приятел имате хъски за домашен любимец, може да го вземете с вас и да се пошегувате, че сте опитомили големия лош вълк от приказката. Не всички имаме времето или дори желанието да се подготвяме за този празник, който така или иначе ще посрещнем с питие в ръка и може да не го помним на следващия ден. Ето защо винаги се намират алтернативни варианти за „костюм“, който да ни вкара на купона без да сме прекарали два часа пред огледалото за подготовка. Само на база цвят на косата може да излъжете кой герой сте. Ако сте с дълга руса коса, направете я на плитка и кажете, че сте съвременната Рапунцел или Елза от „Замръзналото кралство“. Червенокосите дами лесно могат да твърдят, че са малката русалка Ариел, която временно е излязла от морето. В случай, че прическата ви не съответства с познатите принцеси, може да сложите очила и сако и да се правите на учителка или с черни дрехи и слънчеви очила да се представяте за шпионин. Възможностите са много, трябва ви само доза въображение. \n\n\n                    ", "date": "2017.10.29", "title": "Визия ала Хелоуин "}
{"url": "http://www.monitor.bg/a/view/3203-100-%D0%9A%D0%B8%D0%BB%D0%B0-%D0%BD%D0%B0%D1%80%D0%B5%D1%87%D0%B5-%D0%9C%D0%B5%D0%B3%D0%B7-%D1%81%D1%8C%D0%BE%D0%BC%D0%B3%D0%B0/", "text": "\n                    Рапърът 100 Кила обиди публично бившата си муза – дизайнерката Миглена Каканашева-Мегз. Терен на словесните му излияния срещу носителката на „Златна игла“ даде профила му във Фейсбук, където той порица поведението й в любовното гнездо на „ВИП Брадър“. „Значи ти можеш да пропуснеш новина от любимият човек, а онази катерица си прави каквото иска с последствия за всички учатсници. Аре циба цибурашка от тука бе #сьомга #фантом.“, гласят думите му към кадри на плачещата Джулиана Гани. Силиконката отказа да прочете писмо от съпруга си - фитнес инструкторът Станимир Ташев, с когото се разходиха до олтара в края на август. С жертвата си, русокосата изкусителка запази част от седмичния бюджет на съквартирантите. Именно нея изпълнителят на „Газ до дупка“ лансира за победител в риалити формата. Устата дизайнерка пък неведнъж проваля мисии, защото не желае да облича костюми. Действията си тя оправдава като маркетингова стратегия, тъй като продава дрехите, които разхожда в Къщата на Големия брат.Не е ясно обаче защо 100 Кила таи лоши чувства към Мегз. Припомняме, че двамата изживяха кратък романс в рамките на „Къртицата“ преди 4 години. \n\n\n                    ", "date": "2017.10.29", "title": "100 Кила нарече Мегз сьомга"}
{"url": "http://www.monitor.bg/a/view/76927-%D0%94%D0%B8%D0%B7%D0%B0%D0%B9%D0%BD%D0%B5%D1%80%D1%8A%D1%82-%D0%98%D0%BB%D0%B5%D0%B9%D0%BD-%D0%9C%D0%BE%D0%BD%D1%82%D0%B0%D0%BB%D0%B2%D0%BE-%D0%9F%D1%80%D0%B0%D0%B2%D0%B8%D0%BC-%D0%BF%D0%BE-%D1%82%D1%80%D0%B8-%D0%B4%D1%83%D0%B1%D0%BB%D0%B8%D0%BA%D0%B0%D1%82%D0%B0-%D0%B7%D0%B0-%D0%B4%D1%80%D0%B8%D0%BF%D0%B8%D1%82%D0%B5-%D0%BD%D0%B0-%D0%B7%D0%BE%D0%BC%D0%B1%D0%B8/", "text": "Джефри Дийн Морган ни запозна със семейството си на сета на „Живите мъртви“\n                      - Скочих директно в дълбокото – с дебют в седми сезон и с костюмите за епизода, в който Нигън убива Гран и Ейбръхам. Всички събития в този епизод бяха с толкова силен емоционален интензитет, чувството за обреченост у хората на Рик, сляпата агресия, с която Нигън ги подчинява. Иначе основното предизвикателство си остава в приемствеността. Трябваше да поема щафетата от предните двама дизайнера плавно, добавяйки нови щрихи към вече изградени и любими на публиката персонажи. Вие казвате „сериал-институция“, аз бих добавила също „сериал с огромен каст“. Имаме голям брой хора за обличане както в основното актьорско ядро, така и сред статистите, играещи в зомби масовките. В нашия департамент сме 12 човека и си поделяме отговорността да доразвиваме историята на „Живите мъртви“ чрез материи, дизайн и цветове.- Правим по три разновидности на един костюм, боядисваме ги доста често, разкъсваме ги така, че да изглеждат дрипави. Почвеният, песъчлив цвят, е лесен за обработка и оцветяване. Преди три или четири сезона с няколко щриха дрехата е била готова да се използва върху друг бродник, но сега, вярвате или не, голяма част от моделите са отличителни и след еднократна употреба ги пенсионираме.В комикса Нийгън е с черно кожено яке и бяла тениска и тези отличителни черти трябваше да бъдат спазени и във вида на Джефри Дийн Морган в шоуто. Но в осми сезон избухва война и аномалиите на общуването в нея, липсата на правила, предполагат и промени във визията на героите - така че вероятно ще можем да си позволим малки промени във вида на Нийгън. Не знам каква ще е съдбата на пероснажите, защото получавам сценария седем дни преди да започнем снимки на даден епизод.- О, той е толкова приятелски настроен, обожава екипа, както и работата си в сериала. Не беше играл такъв социопат досега и му е адски интересно да разучава такъв тип поведение. Има доста диалог за запомняне и държи на личното си пространство, за да се концентрира. Наскоро доведе семейството си на снимачния сет и ни запозна със сина и съпругата си.- Актьорите са доста отдадени на героите си в това шоу, те са истински фенове на историята, и често имат страхотни идеи за добавки към костюмите. Обсъждаме ги и ако дадена риза или колие се вписва с натюрела на съответната сцена снимам тези неща и с екипа ми им правим дубликати. Но принципно осигуряваме целия гардероб както за основните звезди, така и за статистите, защото не знаем какво може да се случи с даден артикул - той може да се изгуби, или да се повреди от количествата изкуствена кръв, от калта, от слънцето и дъжда. Ето защо правим от 6 до 12 дубликата за всеки артикул, независимо дали става въпрос за тениска или яке. \n\n\n                    ", "date": "2017.10.29", "title": "Дизайнерът Илейн Монталво: Правим по три дубликата за дрипите на зомби"}
{"url": "http://www.monitor.bg/a/view/56242-%D0%A1%D0%B0%D1%80%D0%B0-%D0%A3%D0%B5%D0%B9%D0%BD-%D0%9A%D1%8A%D0%BB%D0%B8%D1%81-%D0%BF%D1%80%D0%B8%D1%81%D1%82%D0%B0%D0%B2%D0%B0-%D0%BD%D0%B0-%D0%B3%D0%B5%D0%BD%D0%B5%D1%80%D0%B0%D0%BB/", "text": "\n                    На Сара Уен Кълис й върви да е съпруга на изключителни мъже в телевизионното кино. Тя стана разпонаваема от баба до бебе като д-р Танкреди, медикът, осигурил вълнуващото „Бягство от затвора“ на Майкъл Скофийлд, само за да захвърли Хипократовата си клетва и да сподели изпълнения му с щедро плискане на олово и разплитане на зловещи конспирации във властта път. Видяхме я и като половинка на Рик Граймс в „Живите мъртви“ – невярна, но готова да защити сина си с цената на последния си дъх. В „Дългият път към дома“ Кълис ще се нагърби с емоционалните травми на Лиан Волески, лидер на Групата за семейна готовност. В мини поредицата, която National Geographic ще излъчи премиерно от 5 ноември, всяка неделя от 21.55 ч, героинята й е свързана с генерал Волески – командира на американски батальон, пратен на самоубийствена мисия в Багдад.Базиран на бестселъра от международно признатата журналистка Марта Радац, „Дългият път към дома” разказва историята на „Черната неделя“, когато малък военен взвод от Първа дивизия на кавалерията на САЩ е нападнат жестоко от засада в Садр Сити, Багдад, през април 2004. Осем войници жертват живота си този ден, а над 65 са сериозно ранени.Осемте епизода ще проследят едновременно битката на два фронта – на изпълнените с хаос и терор улици на Садр Сити, където група неопитни млади войници се изправя срещу неочаквана и невъобразима атака със смелост, и на родна земя във Форт Худ, Тексас, където техните близки също преоткриват собствения си кураж и решимост, докато трепетно очакват новини от любимите си и се опасяват от най-лошото.\n\n\n                    ", "date": "2017.10.29", "title": "Сара Уейн Кълис пристава на генерал"}
{"url": "http://www.monitor.bg/a/view/35940-%D0%9C%D0%B5%D0%B9%D0%B2%D0%B8%D1%81-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0-%D0%A5%D0%BE%D1%82%D0%B5%D0%BB-%D0%A2%D1%80%D0%B0%D0%BD%D1%81%D0%B8%D0%BB%D0%B2%D0%B0%D0%BD%D0%B8%D1%8F/", "text": "\n                    Как се справя Мейвис като управител на „Хотел Трансилвания“ в отсъствието на своя татко, маниакът на тема контрол и класически вампирски забавления – Дракула, ще видим в едноименния сериал на Disney Channel. Поредицата, базирана на хитовата анимация на Sony Pictures, се фокусира върху тийнейджърските години на Мейвис, и нейните трима най-близки съзаклятници в измислянето на щуротии – Ханк Ен Щайн, Педро и Уенди Блоб. Четворката е на път да превърне средновековния замък от рай за върколаци и злодеи от приказките в увеселителен парк, докато на прага не застава леля Лидия, която е абсолютен традиционалист в идеите си за мениджмънт.В рамките на 26 епизода от по 22 минути малките зрители ще проследят приключенията на Мейвис преди тя да се влюби в „човечестия“ Джони, и дядо им Влад да обърне гръб на пещерата си, за да опознае малкия си внук Денисович. Премиерата на „Хотел Трансилвания“ е  утре от 20 ч.\n\n\n                    ", "date": "2017.10.29", "title": "Мейвис управлява „Хотел Трансилвания“ "}
{"url": "http://www.monitor.bg/a/view/46015-%D0%91%D0%93-%D0%B2%D0%B8%D0%BD%D0%BE-%D0%B8-%D0%BC%D1%83%D1%81%D0%B0%D0%BA%D0%B0-%D0%B7%D0%B0-%D0%91%D0%BE%D1%82%D0%B8%D1%87%D0%B5%D0%BB%D0%B8/", "text": "\n                    Дизайнерът Роберто Ботичели е пожелал изрично да опита традиционни български ястия като мусака и шопска салата по време на вечерята след откриването на бутика си в София, научи „Монитор“ от екипа му. Факирът в проектирането на обувки е погъделичкал небцето си и с висок клас червено вино родно производство.Ботичели кацна в столицата буквално за денонощие, за да освети новия си магазин на жълтите павета. Той бе посрещнат като истинска модна икона с червен килим и бурни аплодисменти както от почитателите на бранда, така и от представители на италианската общност у нас. Ексклузивният представител на марката и собственик на бутика Станислав Попов придружаваше цяла вечер дизайнера и сподели пред гостите, че е впечатлен и пристрастен към марката от 10 години, когато за първи път купува чифт обувки на Ботичели, които и до ден днешен пази като скъп спомен.Събитието бе уважено както от бизнес елита ни, така и от актьори от Англия и Испания, които снимат в момента в „Ню Бояна“ - сред тях и звездата от сериала „Имало едно време“ Джоана Матрес. Ботичели получи и специално направена луксозна кутия с балсамирани рози и логото на марката, изработена от Виолета Генова.\n\n\n                    ", "date": "2017.10.29", "title": "БГ вино и мусака за Ботичели "}
{"url": "http://www.monitor.bg/a/view/1355-%D0%A1%D0%BE%D1%84%D0%B8-%D0%9C%D0%B0%D1%80%D0%B8%D0%BD%D0%BE%D0%B2%D0%B0-%D1%81%D0%B5-%D0%BE%D0%BF%D0%B5%D1%80%D0%B8%D1%80%D0%B0/", "text": "\n                    Ромската перла Софи Маринова се подложила на тежка операция, дни преди да приберат любимия й – Тодор Давидов-Григно зад решетките. Затова попфолк фурията първоначално не знаела какво точно се случва с половинката й в живота и на сцената. „Точно тогава бях оперирана по женски работи за бебенце. Слава Богу, всичко мина много добре. 3-4 дни бях в упойки, когато се случи всичко“, изповяда се пред Нова тв тя. Изпълнителката на шлагера „Стари рани“ вярва, че мъжът до нея е невинен, но би го обичала и ако не е. Припомняме, че Гринго е обвинен за изнудване на бизнесмен от Айтос за сумата от 50 хиляди лева.Междувременно Софка се готви трескаво за творческия си юбилей на 9 декември в \"Арена Армеец\". 20 години извиване на кадифен глас и докарване до мускулна треска в ханша от чупки в кръста на многобройни фенове, 41-годишната певица ще отпразнува с редица гост-изпълнители, като за сега е потвърдено присъствието на орк. „Кристали“ и симфоничен оркестър. „Не искам да издавам още хората, които ще пеят с мен, но Гринго и Лоренцо със сигурност ще ме поздравят на сцената“, сподели пред „Монитор“ наскоро тя. \n\n\n                    ", "date": "2017.10.29", "title": "Софи Маринова се оперира "}
{"url": "http://www.monitor.bg/a/view/7357-%D0%97%D0%B0%D0%BF%D0%BE%D1%87%D0%B2%D0%B0%D1%82-%D1%81%D0%BD%D0%B8%D0%BC%D0%BA%D0%B8-%D0%BD%D0%B0-%D1%84%D0%B8%D0%BB%D0%BC-%D0%BF%D0%BE-%D1%86%D0%B5%D0%BD%D0%B7%D1%83%D1%80%D0%B8%D1%80%D0%B0%D0%BD-%D1%80%D0%BE%D0%BC%D0%B0%D0%BD/", "text": "\n                    Снимки по цензурирания преди 1989 година роман „Чайки далеч от брега“ на Евгений Кузманов стартира през следващите дни режисьорът Костадин Бонев. Първата снимачна площадка на пълнометражния „Далеч от брега“ ще бъде разположена в театралния салон на ямболското читалище „Съгласие“. Бъдещата лента ще се заснеме с финансовата подкрепа на Националния филмов център, коментира режисьорът, чийто филм „Потъването на Созопол“ /2014 г/получи признание на кинофестивалите в Прага, Милано, Берлин, Ню Йорк и Бразилия.Режисьорът е подбрал за ролите актьори от няколко поколения, сред тях са познатият от няколко тв сериала Пенко Господинов Стефан Вълдобрев, Иван Петрушинов, Цветана Манева, Жорета Николова, Йоана Буковска, Радина Кърджилова и Мая Новоселска. Като своеобразен реверанс към града, където ще се разиграва основното действие е поканата към артистите от  ямболския драматичен театър „Невена Коканова“. Очаква се лентата да излезе на голям екран догодина.Романът на Кузманов „Чайки далеч от брега“ излиза в цензуриран вид /премахнати са 60 страници от първоначалния му вид/ в някогашното издателство „Народна младеж“ през 1983 година, негов редактор е Весела Люцканова. Отпечатан е в тираж 3 000 при нормалните за онези времена 6 000 бройки. Част от тиража е бил иззет от Държавна сигурност, които съзират в него сатирично представяне на „социалистическата действителност“. В пълния си вид е публикуван м.г. При написването на сценария за бъдещия филм се включват Костадин Бонев и Никола Петков.\n\n\n                    ", "date": "2017.10.29", "title": "Започват снимки на филм по цензуриран роман "}
{"url": "http://www.monitor.bg/a/view/84865-%D0%98%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B2-%D0%91%D0%B5%D1%80%D0%BB%D0%B8%D0%BD/", "text": "\n                    Паднали дървета заради силните ветрове в Европа причиниха смъртта на двама души в Полша и двама в Чехия, предаде Ройтерс.\nВ Германия заради бурята 63-годишен мъже, който бил на къмпинг с брат си в град Зеещет, е загинал. Брат му е спасен от водите и е в болница, съобщи ДПА.\nБурята остави без ток хиляди чешки и полски домакинства.\nСилните ветрове предизвикаха многобройни инциденти в Чехия. Само в Прага и Средночешката област са подадени десетки сигнали. Има информация за отнесени покриви и повалени дървета.\nВ Северна Чехия ветровете са достигнали силата на ураган, като край град Усти над Лабе са регистрирани пориви до 136 км/час.\nВятърът е достигнал скорост над 100 километра в час в няколко части на Чехия, а на най-високия чешки връх Снежка вятърът е бил със скорост 180 километра в час.\nПо няколко жп маршрута в Чехия влаковете са спрени или се движат със закъснение, а паднало дърво е блокирало магистрала близо до Прага. Зоологическата градина в чешката столица е затворена.\nВ Полша бурните ветрове повредиха тръбопровод на терминал за втечнен газ на пристанище Швиноуйшче. Има малко изтичане, но няма големи щети, съобщи говорител на държавния оператор на газопровода Газ-систем (Gaz-System).\nВ Западна Полша близо 200 000 души също са останали без ток.\nВ Австрия организаторите на първото състезание от Световната купа по ски алпийски дисциплини за мъже в Зьолден бяха принудени да го отменят заради силни ветрове със скорост около 100 километра в час.\nПротивопожарната служба на Берлин обяви извънредно положение в ранните часове, след като бурята Херварт причини хаос по улиците на германската столица.\nЕдин човек е ранен сериозно при падане на строително скеле. Покривът на жилища сграда е бил отнесен, изкоренени са дървета.\nПротивопожарните служби съобщиха, че са получили над 100 спешни повиквания между 4 и 7 часа местно време и призоваха на работа всичките си доброволни сътрудници. Железопътните съобщения в Германия са частично прекъснати заради урагана, преминал над северната и централната част на страната.\nОграниченията в транспортните връзки засягат Берлин, Хамбург и още шест федерални провинции. В някои райони на страната е прекъснато електроснабдяването, блокирани са пътища. Властите препоръчват на гражданите да си останат вкъщи и да избягват гори и паркове.\nРека Елба е преляла бреговете си в Хамбург, съобщи говорител на пожарната. Спасителни екипи спират движението по близките пътища.\n                    ", "date": "2017.10.29", "title": "Извънредно положение в Берлин "}
{"url": "http://www.monitor.bg/a/view/85006-%D0%98%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B7%D0%B0%D0%BF%D0%BB%D0%B0%D1%88%D0%B8-%D0%BF%D1%80%D0%B8%D0%BD%D1%86-%D0%94%D0%B6%D0%BE%D1%80%D0%B4%D0%B6/", "text": "\n                     \n\nЧленове на терористичната мрежа \"Ислямска държава\" са обсъждали покушение над правнука на кралица Елицабет II в месинджъра на Telegram. Както съобщава британският в. Mirror, в един от разговорите на терористите са установени заплахи по адрес на малкото момченце, което е в предните редици на наследяване на британския трон.Според информацията бойците мислели да го ликвидират в едно от училищата в Лондон. Терористите използват именно Telegram, защото през него не може да бъде установена локацията на този, който пише. Те пуснали снимка на малкия Джордж с думите: \"Училището започва скоро...\". След това в разговора се появил обезпокояващ текст на арабски: \"Когато войната идва с мелодията на куршуми, ще ударим невярващите с жажда за отплата\".Междувременно турската полиция съобщи, че е задържала 49 чуждестранни граждани в столицата Анкара за предполагаеми връзки с екстремистката група \"Ислямска държава\". В сряда полицията съобщи, че по подобни причини е заловила 62 души в Истанбул, сред които 58 чужденци. И в двата случая не се съобщава националността на задържаните.\nСпоред Управлението за борба с тероризма някои от задържаните са планирали да извършат нападение в турската столица по време на отбелязването на Деня на републиката в неделя.\n                    ", "date": "2017.10.29", "title": "\"Ислямска държава\" заплаши принц Джордж"}
{"url": "http://www.monitor.bg/a/view/79721-%D0%9A%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%BD%D0%B5-%D0%BF%D1%80%D0%B8%D0%B7%D0%BD%D0%B0%D0%B2%D0%B0-%D0%BD%D0%BE%D0%B2%D0%BE%D1%82%D0%BE-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5-%D0%BE%D1%82-%D0%9C%D0%B0%D0%B4%D1%80%D0%B8%D0%B4/", "text": "\n                    \n\n\n                    ", "date": "2017.10.29", "title": "Каталуния не признава новото управление от Мадрид "}
{"url": "http://www.monitor.bg/a/view/22105-10%D1%87%D0%B0%D1%81%D0%BE%D0%B2%D0%B0-%D0%BE%D0%B1%D1%81%D0%B0%D0%B4%D0%B0-%D0%B2-%D0%9C%D0%BE%D0%B3%D0%B0%D0%B4%D0%B8%D1%88%D1%83-%D0%BF%D1%80%D0%B8%D0%BA%D0%BB%D1%8E%D1%87%D0%B8-%D1%81-25-%D0%B6%D0%B5%D1%80%D1%82%D0%B2%D0%B8-%D0%B8-%D0%BE%D1%89%D0%B5-%D1%82%D0%BE%D0%BB%D0%BA%D0%BE%D0%B2%D0%B0-%D1%80%D0%B0%D0%BD%D0%B5%D0%BD%D0%B8/", "text": "\n                    Нападението срещу хотела \"Наса-Хаблод\" в Могадишу приключи след 10-часова обсада с най-малко 25 загинали и 30 ранени, предаде ДПА, като цитира местната полиция.\nСпасени бяха над 30 души, намирали се във вътрешността на хотела при началото на обсадата. Сред тях са министър от сомалийското правителство и влиятелен духовен лидер. Сред 25-те потвърдени жертви са бивш заместник министър по добитъка и високопоставен началник на полицията.\nПо време на продължителната атака бяха взривени две коли бомби. Един от атентаторите се самовзриви, причинявайки неуточнен брой жертви сред силите за сигурност. По време на сблъсъците е било прекъснато електричеството.\nОтговорност за нападението пое екстремистката групировка \"Аш Шабаб\", която заяви по своето радио, че в хотела са влезли нейни бойци.\nНападението има за цел да сплаши обществото, което показа единство след най-тежкият терористичен атентат в историята на Сомалия, извършен преди две седмици, заяви президентът Мохамед Абдулахи Мохамед, цитиран от Асошиейтед прес. Атаката на 14 октомври в Могадишу доведе до смъртта на над 350 души. След това обаче хиляди излязоха на протест, предизвиквайки терористичната група \"Аш Шабаб\", припомня АП.\nОчевидец на нападението съобщава, че атентаторите са били облечени във военни униформи. Бойци на \"Аш Шабаб\" и преди са се дегизирали като военни, за да извършват нападенията си\n                    ", "date": "2017.10.29", "title": "10-часова обсада в Могадишу приключи с 25 жертви и още толкова ранени"}
{"url": "http://www.monitor.bg/a/view/10359-%D0%9F%D0%BE%D0%BB%D1%8F%D1%86%D0%B8-%D1%81%D0%B8-%D0%B8%D1%81%D0%BA%D0%B0%D1%82-%D0%BF%D0%B0%D0%BC%D0%B5%D1%82%D0%BD%D0%B8%D0%BA-%D0%BD%D0%B0-%D0%BF%D0%B0%D0%BF%D0%B0-%D0%99%D0%BE%D0%BD%D0%B0-%D0%9F%D0%B0%D0%B2%D0%B5%D0%BB-%D0%92%D1%82%D0%BE%D1%80%D0%B8-%D0%BE%D1%82-%D0%A4%D1%80%D0%B0%D0%BD%D1%86%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D1%86%D0%B5%D0%BD%D0%B7%D1%83%D1%80%D0%B0/", "text": "\n                    Полското правителство възнамерява да се договори с Франция паметник на папа Йоан Павел Втори да бъде пренесен от Франция в Полша заради решението на френските власти да демонтират кръста от монумента. Това заяви днес полският премиер Беата Шидло.\nПолското правителство ще положи всички усилия, \"за да предпази от цензура\" паметника на нашия сънародник. Предлагаме той да бъде пренесен в Полша, ако френските власти и местните жители се съгласят, каза Шидло.\nДържавният съвет на Франция потвърди вчера съдебно решение, според което трябва да бъде демонтиран кръстът от паметника, който се издига на площад в градчето Плоермел, Бретан. Според експертите на съвета кръстът е религиозен символ и знак по член 28 от закона от 1905 година за отделяне на църквата и държавата и присъствието му на обществено място противоречи на закона.\nПаметникът на Йоан Павел Втори е изработен от грузинския скулптор Зураб Церетели и е подарен от него на града. За монумента бяха построени голям постамент и арка в класически стил, увенчана с голям кръст.\n\n\n                    ", "date": "2017.10.29", "title": "Поляци си искат паметник на папа Йона Павел Втори от Франция заради цензура "}
{"url": "http://www.monitor.bg/a/view/87292-%D0%A1%D0%BE%D1%80%D0%BE%D1%81-%D0%BF%D1%80%D0%BE%D1%82%D1%8F%D0%B3%D0%B0-%D0%BB%D0%B0%D0%BF%D0%B8-%D0%BA%D1%8A%D0%BC-%D1%81%D0%BB%D0%BE%D0%B2%D0%B5%D0%BD%D1%81%D0%BA%D0%B0-%D0%B2%D0%B5%D1%80%D0%B8%D0%B3%D0%B0/", "text": "\n                    Няколко кредитори на словенската търговска верига Меркатор получиха предложения да продадат вземанията си на стойност 650 милиона евро, колкото Меркатор дължи на банките.\nСловенският портал Сиол.нет научава, че за откупуването на дълговете бил заинтересуван фондът Куантум, управляван от известния инвеститор и милиардер Джордж Сорос.\nСорос също така иска да поеме третата по големина словенска търговска компания Туш, за която неговите експерти правят подробен анализ и водят преговори.\nТвърди се, че Сорос предлагал 150 милиона евро за Меркатор, което е малко по-малко от една четвърт от номиналната стойност на дълга на веригата.Само преди ден премиерът на Унгария Виктор Орбан обяви, че мрежа, финансирана от унгарско-американския милиардер от еврейски произход Джордж Сорос използва Европейския съюз за постигане на своите собствени цели, включително насърчаването на масова миграция към Европа, съобщава \"Асошиейтед прес\".Орбан настоя пред държавното радио, че специалните служби на страната му трябва да разкрият степента и влиянието на мрежата, включително и нейните предполагаеми унгарски членове.Представители на Сорос отхвърлиха предишни подобни твърдения на Орбан, изтъквайки, че те имат за цел да разсейват избирателите от вътрешни проблеми.Орбан, който се стреми към трети пореден управленски мандат на изборите през април догодина, \"хвана на мушка\" Сорос в очернящи публични кампании през последните месеци. \n                    ", "date": "2017.10.29", "title": "Сорос протяга лапи към словенска верига, Орбан иска разследване на финансиста  "}
{"url": "http://www.monitor.bg/a/view/29337-%D0%98%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8-%D0%BC%D0%BE%D1%88%D0%B5%D0%BD%D0%B8%D1%86%D0%B8-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BB%D0%B8-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BF%D0%B5%D1%80%D0%B0%D0%BB%D0%BD%D0%B8-%D0%BD%D0%B0-%D0%BF%D0%B0%D1%80%D0%B8/", "text": "\n                     \n\nПрокурорът от Торино Роберто Фурлан разпореди да бъдат арестувани 26 души, скещу които магистратът отправи тежките обвинения измама в особено големи размери за сметка на държавата и пране на пари. В операцията по закопчаването на мошениците завчера участваха 300 финансови гвардейци, които тарашиха цял ден офиси и частни домове в областите Пиемонт, Ломбардия, Емилия Романя и Сицилия. Наред с прибирането на измамниците на топло, бдящите за финансовия и фискалния ред на Италия военнослужащи секвистираха в полза на държавата десетина луксозни автомобила и над 50 техни недвижими имота в Торино и курорта Римини на обща стойност над 5 млн. евро.\n\nПо време на продължилото близо година предварително следствие прокурорът Фурлан и неговите асистенти успели да установят, че арестуваните са главните действащи лица мощна престъпна схема за далавера за десетки милиони евро с ценни книжа. Става дума за сертификати за пестене на енергия, които Специализираната държавна агенция за енергийни услуги издава на фирми с доказана ползотворна дейност в сектора и които могат да бъдат търгувани в рамките на отрасъла. Точно свършването на подобна работа демонстрирала разбитата от магистратите в Торино банда, която действала чрез 4 нейни фирми - три в Милано и една в града на ФИАТ. Основната дейност на служителите и работниците им била да монтират ама „на ужким” в жилищни сградии и индустриални предприятия на устройства „inverter”, които би трябвало да намаляват разходите на електрически ток. Несвършената работа мошениците оформяли като свършена, внасяли съответната документация в Агенцията за енергийни услуги, а тя съвсем законно им издавала сертификати , които по същество са ценни книжа с определена стойност. После пък съвсем законно четирите фирми на бандата ги продавали на някоя от големите италиански енергийни компании, която срещу тях получавала от държавата солидни субсидии.\n\nТака кръгът се затварял, като всички били доволни и щастливи до момента, в който от банкоматите в Торино започнали да „изтичат” всеки ден десетки хиляди евро, теглени от десетки непознати най-вече с български дебитни карти и по-малко с румънски. Банките подали сигнал в прокуратурата, тя се задействала и не след дълго установила, че парите идват от сметки на фирми в Италия и на Балканите за недвижи имоти, за строителство и за търговия с автомобили, часовници и алкохолни напитки. Именно в тези фирми бандата на 26-те инвестирала до цент парите от сертификатите за пестене на енергия, като после си ги вземала обратно в брой срещу комисионна от 5-6 на сто. Тоест препирала ги перфектно без да плаща данъци и ощетявайки държавната хазна на Италия.\n\n \n                    ", "date": "2017.10.29", "title": "Италиански мошеници изпрали милиони чрез сметки в България "}
{"url": "http://www.monitor.bg/a/view/16994-%D0%A0%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%82-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B7%D0%B0-%D1%81%D0%B5%D0%BA%D1%81-%D1%82%D0%BE%D1%80%D0%BC%D0%BE%D0%B7/", "text": "\n                     \n\nБританският кабинет ще проверява министъра по въпросите на международната търговия Марк Гарниър заради твърдения, че е искал от секретарката си да му купува сексуални играчки, предаде АП.\nПо думите на министъра на здравеопазването Джереми Хънт колегата му Марк Гарниър ще бъде проверяван след твърдения на бившата му секретарка пред вестник \"Мейл он сънди\", че Гарниър й е дал пари да купи две подобни играчки и се е обръщал към нея пред очевидци по непочтителен начин.\nХънт направи това изявление в неделно предаване на британската телевизия Ай Ти Ви.\n\n \n                    ", "date": "2017.10.29", "title": "Разследват британски министър за секс тормоз"}
{"url": "http://www.monitor.bg/a/view/84464-%D0%9F%D1%80%D0%B0%D0%B2%D1%8F%D1%82-%D0%97%D0%B5%D0%BB%D0%B5%D0%BD-%D0%BF%D0%BE%D1%8F%D1%81-%D0%BE%D1%82-%D0%96%D0%B5%D0%BB%D1%8F%D0%B7%D0%BD%D0%B0%D1%82%D0%B0-%D0%B7%D0%B0%D0%B2%D0%B5%D1%81%D0%B0/", "text": "\n                    Дългата 1400 километра ивица земя, която бележеше някогашната граница между Източна и Западна Германия и бе известна като \"ивицата на смъртта\", сега е дом на най-различни представители на флората и фауната, информира Ройтерс.\nПроектът \"Зеленият пояс\", предложен за първи път през 70-те години - много преди падането на Желязната завеса - получи днес германската награда за околна среда на церемония в град Брауншвайг.\nПобедителите \"осъществиха една европейска визия за \"зелен пояс\" и символ на преодоляването на Студената война\", посочи в изявление Германската федерална фондация за околна среда.\nГерманският президент Франк-Валтер Щайнмайер на церемонията нарече проекта \"красива история след Студената война\", която е оползотворила уникални природни условия в някогашната ничия земя.\n\"Зеленият пояс\" сега е дом на безброй природни чудеса, които в други области са на изчезване, каза той.\nПриродозащитниците и изследователите Инге Силман, Кай Фробел и Хуберт Вайгер спечелиха общо 245 000 евро за проекта.\nПред \"Дойче веле\" Фробел разказа, че някогашната ничия земя е дала на природата 40-годишна почивка, тъй като за този период там почти не е развивана дейност. Като пример посочи, че 90 процента от видовете птици, които са редки или застрашени в Бавария, могат да бъдат открити в Зеления пояс.\nТериторията е дом на над 1200 вида животни и растения, които са застрашени или почти изчезнали, включително черен щъркел, водно конче и европейската дървесна жаба.\nФробел каза, че изследователите са във връзка с представители на Южна Корея за обмисляне на мерки, с които да се гарантира, че демилитаризираната зона между Северна и Южна Корея може някога да бъде превърната в подобен природен резерват.\nДвама бизнес ръководители - Бернхард и Йоханес Освалд - също получиха 245 000 евро за разработка на нови електрически двигатели за промишлени нужди, които намаляват използването на енергия с до 50 процента, съобщи организацията.\n                    ", "date": "2017.10.29", "title": "Правят Зелен пояс от Желязната завеса "}
{"url": "http://www.monitor.bg/a/view/49034-%D0%A3%D1%87%D0%B5%D0%BD%D0%B8%D0%BA-%D0%BE%D0%B1%D0%B6%D0%B0%D0%BB%D0%B2%D0%B0-2%D0%B3-%D0%B8-8%D0%BC-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%BF%D1%80%D0%B5%D0%B3%D0%B0%D0%B7%D0%B5%D0%BD%D0%B0-%D0%BD%D0%B0-%D0%B7%D0%B5%D0%B1%D1%80%D0%B0-%D0%B6%D0%B5%D0%BD%D0%B0/", "text": "\n                    Ученикът Асен Гюрганчев обжалва присъдата си от 2г. и 8м. затвор, която получи заради убитата на зебра 61-годишна Бонка Куманова. Вечерта на фаталния 13 април т.г. младежът яхнал джипа „Тойота РАВ 4” на баща си, който отсъствал от страната. Катастрофата станала на пешеходната пътека на бул. „Шести септември” пред заведението „Вижън”, където работела жертвата. Около 21 часа Бонка излязла в почивка и тръгнала да пресича към отсрещен хранителен магазин, когато била премазана и издъхнала на място. Шофьорът на джипа избяга веднага след кървавото произшествие и докато се укриваше, се опита да поправи щетите по леката кола.\n\nС него в автомобила била и приятелката му, когато на зебрата пред заведението Асен помел пешеходката и изобщо не спрял. Според разследващи на мястото на катастрофата изобщо нямало следи от спирачен път. Асен продължил с джипа си през моста над река Марица по бул. „Васил Априлов” и оттам кривнал към бул. „Марица – север”, където между моста на Герджика и хотел „Марица” паркирал. Опитал се да заличи следите от катастрофата и дори започнал да търси автосервиз да оправи щетите, но заради почивните дни, не успял. В това време от полицията в Пловдив започнаха да издирват шофьора, убил жена на зебра и избягал. Към 23 часа на 14 април колата била открита, а малко по-късно Асен бил арестуван. Освен годините затвор, Асен е лишен от книжка в следващите 5 години. Процесът в апелативния съд в Пловдив е насрочен за 31 октомври. \n                    ", "date": "2017.10.29", "title": "Ученик обжалва 2г. и 8м. затвор за прегазена на зебра жена"}
{"url": "http://www.monitor.bg/a/view/52397-%D0%9E%D1%81%D1%82%D0%B0%D0%B2%D0%B8%D1%85%D0%B0-%D0%B7%D0%B0-%D0%BF%D0%BE%D1%81%D1%82%D0%BE%D1%8F%D0%BD%D0%BD%D0%BE-%D0%B2-%D0%B0%D1%80%D0%B5%D1%81%D1%82%D0%B0-%D0%B0%D0%B2%D1%82%D0%BE%D0%B4%D0%B6%D0%B0%D0%BC%D0%B1%D0%B0%D0%B7%D0%B8%D0%BD/", "text": "\n                    Постоянна мярка за неотклонение „задържане под стража“ постанови състав на старозагорския съд за 38-годишния жител на Несебър Димо Димов, който беше задържан на 24 октомври в хода на спецполицейска акция за противодействие на търговията с крадени коли.Според съдиите в хода на досъдебното производство били събрани достатъчно доказателства, че мъжът може да се укрие или да извърши други престъпления .По време на операцията, която се  проведе на територията на Стара Загора, Казанлък и Русе бяха намерени и иззети пет автомобила, за които има данни, че са с интервенция на идентификационните номера и са били регистрирани с фалшифицирани документи. МПС. При претърсвания на няколко адреса в Града на липите  са намерени и иззети контактни ключове за МПС и документи.Обвинението срещу мъжа, който няма криминални прояви , че  във времето януари 2016 г. до 25 октомври т.г., в условията на продължавано престъпление, с цел да набави за себе си имотна облага, укрил и спомогнал да бъдат отчуждени общо 5 автомобила с марките  „Нисан-Х“,„Ауди-А4“, „Мерцедес CLK“,  „Мазда – CХ5“ и  „Ауди-Q5“. Димов  е знаел, че автомобилите са крадени когато е приел да ги укрие и в последствие продаде на трети лица, категорични са старозагорската районна прокуратура, която наблюдава досъдебното производство.Продължава работата по изясняване на подробности по начина, по който при него са пристигали колите, предполага се че несебърлията е бил брънка от голяма верига на територията на цялата страна за кражби и легализиране на плячката. \n\n\n                    ", "date": "2017.10.29", "title": "Оставиха за постоянно в ареста автоджамбазин   "}
{"url": "http://www.monitor.bg/a/view/16613-30-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%9A%D0%BE%D0%BC%D1%83%D0%BD%D0%B8%D1%81%D1%82%D0%B0-%D0%B7%D0%B0%D0%BA%D0%BB%D0%B0%D0%BB-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D1%80%D0%BE%D0%BC%D0%B8/", "text": "Порязал пръста си и нарисувал кръст с кръвта си, на сутринта стрелял по минувачи и при всеки улучен крещял „йес”\n                    С 5 години повече ще лежи зад решетките пазарджиклията Иван Николов с прякор Комуниста, който миналия 5 ноември се надруса и закла възрастно семейство от ромски произход по расистки подбуди. На следващата сутрин, опиянен от извършеното, наркозависимият излязъл в градинката пред блока си и започнал да стреля срещу хора, за да „вдигне народа на революция”. Когато полицаите отишли да го арестуват заради стрелбата, той си признал за двойното убийство от предишната нощ.„Ей така, исках да убивам цигани”. Това заявил в свое оправдание двойният убиец, който на 5 ноември 2016г. ходил с баща си на риба. Върнали се около 17 часа и малко по-късно бащата заспал рано. Иван гледал телевизия, влязъл и във Фейсбук, пуснал си песента „Няма такава държава” и почувствал прилив на сила. Решил, че трябва да направи нещо „голямо”, което да промени обществото. Решил да убива роми и около 20 часа взел от кухнята най-острия нож с дървена дръжка и 20-сантиметрово много тънко и остро острие. Както бил бос, по чорапи, излязъл от дома си и отишъл в първата къща на ул. „Дунав”, където знаел, че живеели роми, но не намерил никой у тях. Затова влязъл в съседната къща, която била на 77-годишния Асен и жена му на 68 години Василка Илиеви. Без да каже и дума, започнал да ръга в гърдите Асен, който седял на дивана. Последният удар с ножа бил в главата на мъжа, близо до окото му. сЛед това се насочил към Василка, която пронизал в гърдите, а когато тя паднала на пода, продължил да я мушка в гърба. Мъжът убил с 14 удара с нож, а жената с 9.След това той отново се приближил до тялото на Асен и се уверил, че е мъртъв. Понечил да отреже главата му и я изнесе отвън на улицата, за да я видят всички. Това се оказало трудно, поради което се отказал. Решил да изнесе трупа навън. Хванал го за краката и започнал да го влачи по гръб, първо през стаята, а след това през двора. По средата на двора спрял, за да си почине. Тогава си помислил, че пострадалата може все още да е жива и отново влязъл къщата, където с ножа нанесъл няколко удара в областта на врата на Василка. Върнал се при тялото на Асен и продължил да го влачи, докато го изнесъл до улицата и го оставил на тротоара пред дворната врата на къщата му. Там забил ножа в корема на трупа и спокойно тръгнал към дома си. Забелязал, че палеца на дясната му ръка кърви и когато стигнал входа си, с течащата си кръв нарисувал кръст на входната врата на блока. После се качил в апартамента си, където се измил и забърсал с тоалетна хартия капките кръв, накапали по паркета в хола.Първоначално решил да не казва нищо на баща си, който спял, но после го събудил и му признал с думите: „Полицията ще дойде, хайде да изчезваме”. Бащата не му повярвал, но решил да го заведе на риба и двамата тръгнали през нощта, но като стигнали до язовира, не ловили риба. Погледали малко водата, след което, към 5,30 часа сутринта, се върнали обратно в Пазарджик. Опитали се да поспят малко, а на сутринта бащата отново поел за риба. Иван обаче се въоръжил с ловна пушка и решил пак да убива роми. Отишъл в градинката пред блока, с намерението да привлече внимание, за да се „вдигнат хората на революция“. С въздушната пушка стрелял по гаражна врата и по прозорците на един от жилищните блокове, но никой не му обърнал внимание. Тогава забелязал 3-4 ромки по улицата и решил да стреля по тях. Успял да простреля в краката Ася Йорданова и Теменужка Бързакова. За всеки прострелян крещял доволно „йес”, казали пред разследващите свидетели.Около 07,30 часа полицаите, които били в района заради убийството от предишната вечер, чули викове на мъж, който псувал и заплашвал да избие „всички цигани“. Отишли по посока на гласа и до една пейка видели Иван Николов, който поставял пушката с цевта нагоре, подпряна на пейката. На въпросите им какво прави, Комуниста отвърнал, че „иска да изтрепе всички цигани”. Тази фраза Николов повтарял упорито и многократно. Питали го дали той е стрелял по жените и той потвърдил с охота случилото се. Малко по-късно към пейката се задала тълпа от разгневени роми, които носели в ръцете си дървени пръти, лопати и камъни и искали да се саморазправят с Иван. От своя страна той пък се втурнал към тълпата, продължавайки да крещи, че ще избие „всички цигани“ и „цялата махала“. Полицаите успели да го задържат, използвайки физическа сила, след което му сложили белезници и го настанили в патрулката.Преди двойното убийство Иван Николов е имал 7 присъди, повечето от които за грабежи. „Исках да се върна, да отрежа главата и да я изнеса на улицата. Съжалявам за хората, които убих, но се гордея със себе си. Искам да вдигна хората на въстание срещу циганите”, повтарял по време на ареста си Иван. Според неговия защитник той е зависим от хероина и е психически травмиран от това, че майка му е починала, когато е бил на 6г. Апелативният съд в Пловдив прецени, че престъплението е тежко и увеличи присъдата на Комуниста с 5 години. Със същата присъда вдигна и размерът на кръвнината, която трябва да получат трите деца на жертвите. За наследниците магистратите присъдиха по 100 000 лева кръвнина за всеки един от своите убити родители. Присъдата не е окончателна и може да бъде обжалвана пред ВКС. \n\n\n                    ", "date": "2017.10.29", "title": "30 години затвор за Комуниста, заклал семейство роми"}
{"url": "http://www.monitor.bg/a/view/70998-%D0%A1%D1%8A%D0%B4%D1%8A%D1%82-%D0%BF%D0%BE%D1%80%D1%8F%D0%B7%D0%B0-%D0%B7%D0%B0-%D0%B2%D1%82%D0%BE%D1%80%D0%B8-%D0%BF%D1%8A%D1%82-%D0%BF%D0%BE%D0%BB%D0%B8%D1%86%D0%B0%D0%B8%D1%82%D0%B5-%D0%BE%D0%B1%D0%B2%D0%B8%D0%BD%D0%B5%D0%BD%D0%B8-%D0%B2-%D0%B3%D1%80%D0%B0%D0%B1%D0%B5%D0%B6-%D0%BD%D0%B0-%D0%B1%D1%83%D1%81-%D1%81-%D1%86%D0%B8%D0%B3%D0%B0%D1%80%D0%B8/", "text": "\n                    Съдът в Пловдив поряза за втори път полицаите Стефан Модев и Петър Атанасов, които са обвинени от прокуратурата в грабеж на бус с цигари без бандерол за 300 000 лева. Ченгетата, които са работели в Общинска и в Криминална полиция, продължават да твърдят, че са натопени и нямат нищо общо с обира. В същото време собственикът на буса Еркан Хаков, който бил завързан със свинска опашка, твърдял, че търгува с памперси и омекотители и не си признавал за цигарите без бандерол. Затова и той съобщил по-късно в полицията за ограбения бус, стана ясно по време на мерките за неотклонение на двамата обвиняеми през юни.\n\nМодев и Атанасов бяха арестувани в началото на лятото при акция на дирекция „Вътрешна сигурност” към МВР и на Окръжната прокуратура в Пловдив, като оттогава двамата са зад решетките. Преди да бъдат закопчани, полицаите били наблюдавани няколко седмици от своите колеги. Грабежът на микробуса с цигарите е станал в края на май, когато двамата се направили на катаджии, за да го спрат. Според прокуратурата двамата нападнали шофьора, завързали го и отмъкнали буса с цигарите без бандерол.\n\nЧенгетата се опитаха на 24 октомври да излязат от ареста, но апелативният съд в Пловдив прецени, че престъплението е тежко, а е и извършено от служители под пагон, чиято роля е обратната – да предотвратяват подобни криминални деяния. Според магистратите има и реална опасност двамата, ако бъдат освободени, да извършат други престъпления и затова ги остави за постоянно в ареста. Определението на съда е окончателно и не подлежи на обжалване. \n                    ", "date": "2017.10.29", "title": "Съдът поряза за втори път полицаите, обвинени в грабеж на бус с цигари "}
{"url": "http://www.monitor.bg/a/view/57298-%D0%A8%D0%BE%D1%84%D1%8C%D0%BE%D1%80-%D0%B7%D0%B0%D0%B3%D0%B8%D0%BD%D0%B0-%D1%81%D0%BB%D0%B5%D0%B4-%D1%83%D0%B4%D0%B0%D1%80-%D0%B2-%D0%B4%D1%8A%D1%80%D0%B2%D0%BE/", "text": "\n                    Шофьор загина, след като управляваното от него“ БМВ“ се ударило в дърво на пътя между  селата Братаница и Ветрен дол по направлението Пазарджик-Велинград. Това съобщи говорителят на пазарджишката Областна дирекция на МВР Мирослав Стоянов. В резултат на тежката катастрофа младата жена, която се е возила на предната седалка в автомобила, е откарана в областната болница с много сериозни наранявания. Инцидентът е станал около 18:00 часа днес.  Водачът на лек автомобил BMW е загубил управлението над автомобила си и се е блъснал в крайпътно дърво. В резултат на тежкия удар водачът е починал на място, а младата жена, возеща се до него, е в тежко състояние. На мястото незабавно са изпратени автопатрули на сектор \"Пътна полиция\" при ОД МВР - Пазарджик и РУ - Септември, \"Спешна помощ\" и аварийно-спасителен екип на пожарната. Временно движението по пътя е преустановено, от полицията съветват водачите да следват внимателно указанията на нейните екипи, разположени около местопроизшествието за използване на обходен маршрут. \n                    ", "date": "2017.10.29", "title": "Шофьор загина след удар в дърво"}
{"url": "http://www.monitor.bg/a/view/45243-12-%D0%BC%D0%BB%D0%BD-%D1%87%D1%83%D0%B6%D0%B4%D0%B5%D0%BD%D1%86%D0%B8-%D0%BF%D0%BE%D1%81%D0%B5%D1%82%D0%B8%D0%BB%D0%B8-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BD%D0%B8-%D0%B7%D0%B0-%D0%BC%D0%B5%D1%81%D0%B5%D1%86/", "text": "\n                    \nНад 1.2 млн. чужденци са посетили България през септември. Това сочат данни на Националния статистически институт (НСИ) относно пътуванията на българи в чужбина и посещенията на чужденци у нас за  септември.\nВ сравнение със септември 2016 година се наблюдава ръст от 6.6% на посещенията на чужденци у нас. Пътуванията с цел почивка и екскурзия са се повишили с 2%, пътуванията със служебна цел - с 8.6%, а пътуванията с други цели (вкл. гостувания и транзитни преминавания) - с 11.8%. Транзитните преминавания през страната са 24.5% от всички посещения на чужденци в България.\nНай-големият дял на чужденците, посещаващи България, е от страните членки на ЕС - 63% или 4.7% повече в сравнение със същия месец на предходната година.\nНай-голямо е увеличението гражданите, идващи у нас от Белгия - за 1 година броят им се е увеличил с 29.1%. Броят на гражданите на Обединеното кралство, дошли в страната ни, бележи ръст с 13.3%, на Франция - с 10.7%, Румъния - с 8.3%, Чешката република - с 4.0%, Полша - с 3.1%, Гърция - с 2.5%.\nСъщевременно намаляват посещенията на граждани от Унгария - с 4.9%, Австрия - с 3.3%, Германия - с 1.2%. Въпреки това намаление най-голям остава броят на гражданите на Германия, които идват у нас - през септември 2017 година в България са дошли 179.1 хил. жители на Германия. На второ място по брой посещения у нас са гражданите на Турция - 158.8 хил. След това в тази статистика се нареждат гражданите на Румъния - 158.0 хил., Гърция - 99.6 хил., Полша - 60.7 хил., Руската федерация - 50.9 хил., Сърбия - 50.4 хил., Обединеното кралство - 45.1 хил., бившата югославска република Македония - 44.9 хил., и Австрия - 41.1 хиляди.\nСъщевременно пътуванията на български граждани в чужбина през септември също са се увеличили, достигайки 570 хиляди пътувания, което е ръст с 11.9% спрямо септември 2016 година.\nУвеличение на пътуванията на български граждани е отчетено към Германия - с 27.2%, Обединеното кралство - с 22.9%, Австрия - с 15.3%, Сърбия - със 7.7%, Румъния - със 7.6%, Турция - с 3.3%, бившата югославска република Македония - с 2.3%, и други. Същевременно намаляват пътуванията към Швеция - с 21.6%, Руската федерация - с 9.6%, Словения - с 1.6%, и други.\n                    ", "date": "2017.10.29", "title": "1,2 млн. чужденци посетили страната ни за месец"}
{"url": "http://www.monitor.bg/a/view/9275-%D0%A1%D0%BF%D0%B8%D0%BC-%D1%81-%D1%89%D1%80%D0%B0%D1%83%D1%81%D0%B8-%D0%B8-%D1%81%D1%8A%D1%80%D0%BD%D0%B8-%D1%81%D1%80%D0%B5%D1%89%D1%83-20-%D0%BB%D0%B2/", "text": "Туристи комбинират романтика и разходки сред природата\n                    На по-малко от стотина км от София едно от най-посещаваните места за селски туризъм е Осеновлаг. До селото се стига бързо и лесно по шосеен път през Своге. Селцето е леснодостъпно, а през него по тесен шосеен път от гара Елисейна през Искърското дефиле се достига до Седемте престола.\nЗаради близостта си до манастира в селото се развива интензивно и екотуризмът. Целият район е в изолация от модерния свят, Началото на туризма в Осеновлаг датира от преди десетилетие, когато бъдещите собственици на хотела в селото се сдобиват с щраусово яйце, докато пътуват из страната ни. Тогава се ражда идеята за щраусова ферма.“Единодушно приехме, че най-подходящото място за това е закътаното високо в планината село. Купихме една полуразрушена сграда и след двудневно пътуване нашите щрауси се озоваха в прекрасното ни селце“, разказва собственичката Милена Ненкова. По-късно се появява хотелска част и заведение, където гостите се хранят в компанията на танцуващи щрауси. Сега семейство Ненкови има свой зоопарк със сърни, нутрии, патици и други животни. В близост е изградена и конна базаВ региона на село Осеновлаг е много разпространена билката жълт кантарион. Старите билкари твърдят, че билките са най-лечебни, когато сме си ги събрали сами. Жълтият кантарион се бере около 24 юни. В околностите на селото преобладават иглолистни и смесени гори от черен и бял бор, смърч, бук и други дървесни видове. Широко разпространение имат боровинката, шипките, малините и горските ягоди.\nТази част на страната е осеяна и от истински мистериозни исторически храмове и манастирски богатства. В близост до селото, в долината на река Габровница, под връх Измерец.известен и като Осеновлашки манастир\nОфициалното му име е „Света Богородица”, но малцина го наричат така. Той влиза в списъка на 100-те национални туристически обекта не само заради невероятните си крепости и богатства, но и заради дълбоката си историческа значимост. \n\n \n                    ", "date": "2017.10.29", "title": "Спим с щрауси и сърни срещу 20 лв."}
{"url": "http://www.monitor.bg/a/view/43850-%D0%91%D1%8A%D0%BB%D0%B3%D0%B0%D1%80%D0%B8%D0%BD-%D1%88%D0%BE%D0%BA%D0%B8%D1%80%D0%B0-%D1%85%D0%B8%D0%BB%D1%8F%D0%B4%D0%B8-%D1%81%D1%8A%D1%81-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%B5%D0%BD%D0%BE-%D1%81%D0%B5%D0%BB%D1%84%D0%B8/", "text": "\n                    Хиляди потребители на социалните мрежи са шокирани от кадър, който обикаля интернет пространството. На снимката мъж се е подал от движещ се влак и си прави селфи. Екстремният кадър е на българин. Той е публикуван в профила на Balkan Beast, където търсачът на силни усещания редовно публикува такива фотоси и клипове. \"Кой каза че БДЖ-то е скучно?\", е написал Balkan Beast към публикацията си в социалната мрежа. Специалисти твърдят, че е цяло чудо, че мъжът е жив и, ако селфи стикът е бил вдигнат малко по-високо, селфито е можело да бъде фатално за него, пише \"Блиц\".\n\nСнимката вече има близо 3000 харесвания, а коментарите отдолу са доста полюсни. Някои потребители смятат, че мъжът разчупва скучното ежедневие, а други се дивят на безразсъдната постъпка: \"Браво! Благодаря ти, че внасяш поне малко разнообразие и емоции в иначе така еднообразния ни живот.\" \"Велик си! Браво! Герой! Гордей се с постижението си, то е неповторимо и гениално! Как би могъл да надминеш това? Може би, легнал на линията със стика, влака идва и снимки, снимки, сним......\" \"Трябва да има към снимката текст: Деца не правете това..!\" \"Следващият път от покрива! Скоро не сме слушали за идиоти изпържени от ток докато си правят селфи на Локомотив!\"\n\n \n                    ", "date": "2017.10.29", "title": "Българин шокира хиляди със \"самоубийствено\" селфи"}
{"url": "http://www.monitor.bg/a/view/52350-%D0%A1%D0%B0%D1%88%D0%BE-%D0%94%D0%BE%D0%BD%D1%87%D0%B5%D0%B2-%D0%B7%D0%B0%D0%B3%D1%80%D0%BE%D0%B1%D0%B2%D0%B0-%D0%94%D0%BE%D0%B1%D1%80%D1%83%D0%B4%D0%B6%D0%B0-%D1%81-%D1%88%D0%B8%D1%81%D1%82%D0%BE%D0%B2-%D0%B3%D0%B0%D0%B7/", "text": "  Експерти: Сондажите могат да отровят почвата и водите, предизвикат трусове \n                    Олигархът Сашо Дончев, който натрупа милиарди на гърба на данъкоплатците от нас от алъш-вериш със синьо гориво, сега се пробва да загроби и Добруджа. Газовият барон е хвърлил око на Житницата на България за добив на шистов газ. За целта той е пускал искане през фирмата ”Русгеоком” за 41 сондажа на дълбочина от 2000 до 5600 метра за добив на газ от Добруджанския въглищен басейн. Самото дружество, чието име навява асоциации с руски инвестиции, пък е собственост на газовия барон и синовете му. Проверка в Търговският регистър показва, че „Русгеоком БГ” е регистрирана на същият адрес като Овергаз – ул. „Филип Кутев” 5 в Лозенец, а единият син на Сашо Дончев е в съвета на директорите. Фирмата„Кратка справка в Търговския регистър показва, че в съвета на директорите на „Ди Ди Мениджмънт” са Сашо Дончев и двамата му сина – Даниел Дончев и Георги Дончев. В борда на директорите на фирмата е и братът на газовия барон – Пламен Дончев. Собствеността на дружеството обаче не се афишира, а пред местните в добруджанските села се разказвало неофициално, че парите за добива идвали от Русия, обясниха запознати.При последното обществено обсъждане на плана за добив на шистов газ обаче хората от генерал Тошево директно задали въпроси за собствеността на „Русгеоком“. На публичната дискусия присъства и изпълнителният директор на дружственото Христо Станев, който не бе пощаден от освирквания и дюдюкания от препълнената зала. Стигна се дори дотам, че той бе попитан какво общо има „Русгеоком” със Сашо Дончев. „Фирма „Ди Ди Мениджмънт” на Сашо Дончев е едноличен собственик на капитала на „Русгеоком”“, призна Христо Станев. „А кой е Пламен Дончев?”, бе следващият въпрос. „Той еотговори Станев.Според официалните документи инвестиционното намерение на „Русгеоком” е върху площ от 219 дка, да изгради 8 площадки с 41 сондажа за добив на газ, с дълбочина на сондите от 1080 до 2 700 м. Основните страхове на хората са, че производството на на газ в землището на 18 села ще замърси питейната вода и почвата. Съмнително е и искането на фирмата за 35-годишна концесия.„Не искаме да заграбят земята ни. Някой пита ли се дали преди 10 ноември нашите български икономисти и геолози не са знаели, че тук има газ и не са искали да го добиват”, заяви Мирослав Димитров. Според противниците на добива на природен газ в региона на Генерал Тошево, водоносният хоризонт, познат като Малм Валанж, разпростиращ се почти подтъй като всички предвидени сондажи ще преминават през него. Щом става въпрос за подземните води на Добруджа, единствен източник на питейна вода и вода за бита, при това най-скъпа в страната, не трябва да се допуска дори и един процент риск от замърсяване, намаляване на дебита и или евентуалното и изчезване. Имайки предвид, че тези дейности са предвидени да се осъществяват в силно сеизмичен регион от осма и девета степен на сеизмичност и точно на разлома на планината Вранча, има сериозни опасения, че могат да бъдат провокирани земетресения с пагубен ефект върху живота на хората в цяла североизточна България, категорични са експерти. Множеството сонди и съпътстващото ги оборудване, шумът и вибрациите, както множеството газопроводи и тежка транспортна техника, ще повлияят изключително негативно на земеделието и пчеларството, което ще доведе до постепенно спадане на добивите, съответно на рентите, които се явяват основен източник на средства за местните хора.Исканата от фирма „Русгеоком” АДпрез който ще бъдат прокарвани множество сондажи, което умножава всички рискове, се казва още в Декларацията.От „Русгеоком” увериха присъстващите, че добивът на газ няма да е с опасна техника, няма да се използват вредни химикали, земята и водата няма да се тровят. Годишно ще се добиват 370 млн. куб. м газ. Хората обаче не повярваха на инвеститорите и зададоха много въпроси, а от отговорите не останаха доволни. Единият от въпросите бе за транспортирането на газа. В доклада пише, че за транспортирането ще се използват камиони. Според европейското законодателство, превозваането на запалиителни газови вещества може да се осъществява само по шосета, а пътищата около сондите са само полски. Вие сте куха фирма, Вие сте финансови измамници, по какъв начин ще отчуждавате имотите на хората, където ще изграждате площадките, как ще възстановите хумусния слой на почвата, бяха част от обвиненията и въпросите, които получиха от „Русгеоком”.Промишлено количество газ не може да бъде произведено по традиционен начин, с конвенционална техника. Това означава, че ще използвате фракинга, а има мораториум върху използването на тази технология, заяви Мариана Христова, председател на „Граждански инициативи за забрана на проучването и добива на шистов газ чрез фракинг”. На последното обществено обсъждане в събота гражданите на Генерал Тошево и близките села дадоха ултиматум на „Русгеоком БГ” АД до петък, 3 ноември, да си оттегли намерението да добива конвенционален газ в региона. „Ако това не се случи, ви чака народен съд“, заявиха протестиращите.В 9 часа на 28 октомври около 200 селскостопански машини преминаха през центъра на Генерал Тошево със запалени светлини и надути клаксони. Тежката техника образува дълга двойно колона, но пътят не бе блокиран. Земеделците са против земята им да се дупчи за газ и да се трови с химикали, против са унищожаването на поминъка на региона. В 10 ч. започна общественото обсъждане, като до самия му край – около 13 ч., двигателите на машините работеха. Жител на село Великово почина по време на обсъжданията на доклада на оценка на въздействието върху околната среда към инвecтициoннo пpeдлoжeниe за проучване и добив на природен газ на територията на община Генерал Тошево, научи „Монитор”.Обсъждането се проведе в съседното на Великово село Калина. Петър Стефанов Стефанов, който сега бил пенсионер, но преди е работил като преподавател в Минно-геоложкия институт, работил е в мини в Русия и България, поискал думата. Според очевидци, мъжът задал три въпроса, изключително компетентно, но се развълнувал много и му прилошало. За жалост, до идването на линейката Петър Стефанов издъхнал. Свидетели твърдят, че бившият преподавател получил инфаркт. Пyбличните oбcъждaния били прекратени веднага, заради трагичния инцидент.На извънредно заседание на Общински съвет Генерал Тошево пък бе приета декларация срещу предложението на фирма „Русгеоком\" АД да се добива природен газ в региона. Същата декларация бе внесена от земеделците и до Областния управител през миналата седмица. С нея са запознати премиерът Бойко Борисов, както и земеделският министър Румен Порожанов. Разговор по темата предстои и с министъра на енергетиката, която е планирана за следващата седмица.\n\n\n                    ", "date": "2017.10.29", "title": "Сашо Дончев загробва  Добруджа с шистов газ"}
{"url": "http://www.monitor.bg/a/view/11564-%D0%91%D1%8E%D0%B4%D0%B6%D0%B5%D1%82%D1%8A%D1%82-%D0%BD%D0%B0-%D1%83%D1%87%D0%B8%D0%BB%D0%B8%D1%89%D0%B5%D1%82%D0%BE-%D1%81%D0%BF%D0%BE%D1%80%D0%B5%D0%B4-%D0%B1%D1%80%D0%BE%D1%8F-%D0%B4%D0%B5%D1%86%D0%B0-%D0%B2-%D0%BF%D0%B0%D1%80%D0%B0%D0%BB%D0%B5%D0%BB%D0%BA%D0%B0%D1%82%D0%B0/", "text": "\n                    Училищата ще се финансират според три разходни стандарта. Освен броят на децата и учениците и на паралелките, ще се отчита и средната пълняемост на паралелките, за да се коригират досегашните неравенства между големи и малки училища. Това обяви образователният министър Красимир Вълчев пред депутатите от парламентарната Комисия по образование и наука, които заседаваха във Велико Търново.\n\nРазпределението на средствата трябва да осигурява равни възможности на образователните институции да осъществяват учебен процес като проекция на принципа на „равен достъп до\n\nПо думите му системата на делегираните бюджети носи стимули за обхващане на децата и учениците в образователната система. Проблемът е, че това понякога става с цената на прикрити отсъствия и въздържане от наказание, подчерта министър Вълчев. Стимулите за обхващане трябва да се запазят, като училищата и детските градини положат усилия да подкрепят и включат в образователната система всяко едно дете.\n\nПри диференцирането на средствата за детски градини и училища те ще се разпределят и според възможността да се привлекат педагогически специалисти. Целта е всички образователни институции, дори и тези в най-малките и отдалечени населени места, да привлекат повече млади учители, изтъкна министър Вълчев. Ще се насочат допълнителни средства и към детски градини и училища с концентрация на деца от уязвими групи – за назначаване на медиатори, за да работят повече часове учителите, да работят с родителите. Резултати в интеграцията на тези деца се получава, когато с тях се работи допълнително и индивидуално. Трябва да получават повече и защото работят при по-трудни условия, смята министър Вълчев.\n\n12 % допълнително ще получат училищата в отдалечени райони. Институциите в системата вече са групирани в осем групи, като в последната се отчита отдалечеността и невъзможността при равни други условия да се привлекат педагогически специалисти.\n\nДруго предложение на МОН е да се предоставят повече средства за обучение по професии, които са търсени на пазара на труда или се очаква недостиг в близко време. Ще имаме глобален недостиг на пазара на труда, но в някои професии и сектори той ще бъде особено остър, предупреди министър Вълчев.\n\nПредвижда се още да се поемат разходите на учениците за транспорт до училище, което обучава за придобиване на квалификация за професия, дори и то да не е най-близкото – така стимулираме включването и достъпа до професионално образование, съобщи Красимир Вълчев.\n\n \n                    ", "date": "2017.10.29", "title": "Бюджетът на училището според броя деца в паралелката"}
{"url": "http://www.monitor.bg/a/view/22465-%D0%A6%D0%B2%D0%B5%D1%82%D0%B0%D0%BD-%D0%92%D0%B0%D1%81%D0%B8%D0%BB%D0%B5%D0%B2-%D0%97%D0%BB%D0%B0%D1%82%D0%BD%D0%B8%D1%82%D0%B5-%D0%BA%D0%BE%D0%BA%D0%BE%D1%88%D0%BA%D0%B8-%D0%BD%D0%B0-%D0%98%D0%BC%D0%BF%D0%B5%D1%80%D0%B8%D1%8F%D1%82%D0%B0-%D0%B2%D1%8A%D1%80%D1%85%D1%83-%D0%BF%D0%BB%D0%B0%D0%B2%D0%B0%D1%89%D0%B8-%D0%BF%D1%8F%D1%81%D1%8A%D1%86%D0%B8-iv-%D1%87%D0%B0%D1%81%D1%82/", "text": "\n                    Ню Йорк, 2008 г. На 17-ия етаж червената гранитна сграда Lipstick, намираща се в Среден Манхатан, кипи усилен труд. Едва двайсетина души от няколкото хиляди трудещи се в лъскавия нюйоркски небостъргач имат достъп до „светилището на Мадоф“, както служителите на злокобния финансист наричат неговия хедж фонд, през който са източени близо 65 млрд. долара. За да се опази тайната на „вълшебната кутия за пари“, през която Мадоф уж върти бизнеса си, в тази част на емблематичната сграда няма интернет, мейли и телефони. Там има само документи, наредени надлежно в кашони, които показват най-важното – пътя на изчезналите милиарди.\n\n\"Трябва да следвате парите\", ще изрече година по-късно самият Мадоф в съдебната зала малко преди да чуе осъдителната присъда от 150 години затвор, която получава за престъпленията си. Преди 70-годишният тогава финансист обаче да чуе категоричното „виновен“ от съдебните заседатели, той изповядва греховете си в мрачната зала на федералния съд. „Търсете парите“, настоява той и продължава: „...включително и в ръцете на хора, които извадиха повече пари, отколкото са вложили.\" Изповедта на Мадоф, а и разследването на властите показва едно – огромна част от изчезналите милиарди са отишли за погасяване на задълженията на финансиста към първите „инвеститори“ в схемата му. След дълго преравяне на кашоните от секретния 17-и етаж разследващите са категорични в едно – от всички откраднати 65 млрд. долара фамилия Мадоф е „натрупала“ лично богатство в размер на общо 700 млн. долара.\n\n7500 км на изток обаче замахът, с който действа друг финансов фараон, е много по-впечатляващ. От около 5,6 млрд. лева дупка, зейнала в КТБ вследствие на кражбите на Цветан Василев, близо 4 млрд. лева са потънали лично в джобовете му. „Когато някой казва, че КТБ е банка, се подиграва с думата. Случаят прилича на измама, която напомня за инвестиционни пирамиди като тези на Бърни Мадоф“, ще възкликне през лятото на 2014 г., малко след като лъсва, че трезорът е изтърбушен из основи, бащата на валутния борд в България Стив Ханке.\n\nВ края на 2008 г. обаче, когато се сгромолясва финансовата пирамида за близо 65 млрд. долара на афериста Мадоф, българският му последовател Цветан Василев тепърва започва да вкарва в действие на родна почва инструментариума на американския спекулант и на други „вещи в занаята“ преди него. Като фалиралата в началото на века „Енрон“ например.\n\nИменно в периода 2008-2009 г. трезорът започва разрастването си. Като всеки финансов фараон, под лустросаното мото „Клиентите са ни скъпи“ Василев примамва депозантите с високи лихви. Те пък – захапали въдицата в надежда за бърза печалба, забравят фалитите на пирамидите от 90-те и влагат с хъс парите си в КТБ. Без да имат понятие, че банката използва вложенията им не за да ги умножава и така да печели от тях, а в интерес на мажоритарния си собственик. И тъй като все пак банковото законодателство е затегнато в сравнение с края на предния век, за да може парите да текат право в джобовете на Василев, без да е очебийна връзката с него, започва стахановско създаване на фирми бушони и още по-стахановско отпускане на кредити към тях. В масовия случай напълно необезпечени. В останалите - символично.\n\nВъв въпросния период са учредени десетки такива дружества, като повечето от фирмите (над 70 на брой) са регистрирани на 8 адреса в София. Именно тези кухи компании в задграничните си изяви от наши дни банкерът беглец любовно нарича SPV-та (Special Purpose Vehicles, или фирми със специална инвестиционна цел), опитвайки се да ги изкара нормален и най-важното законов инвестиционен инструмент. Само че при българското подобие на Мадоф те далеч не са такива.\n\nТова, което Василев удобно премълчава в задочните си интервюта от Белград, е, че макар и принципно използвани от банките, за да изолират финансовия риск от конкретна инвестиция или бизнес, SPV-та се използват успешно и за друго – двойно счетоводство и прикриване на дългове и загуби. Емблематичен пример за това им приложение е „Енрон“, при чийто фалит през 2001 г. лъсва, че корпорацията е укривала от инвеститорите истинското положение на финансите си чрез сложна схема от 3500 кухи фирми. Немалка част от тях офшорни и в повечето случаи – на едни и същи адреси. Именно такава матрица използва и Василев, макар да се справя с източването на над 3,5 млрд. лева в собствените му джобове през по-скромна бройка кухи фирми.\n\nБанкерът беглец премълчава и друго – според родното законодателство дружеството със специална цел не трябва да бъде свързано с банката, която прехвърля активите. В противен случай тя е задължена да консолидира в отчетите си и тези на т.нар. SPV – т.е. неговите пасиви и активи ще се водят и нейни, а така би лъснала цялата схема, измайсторена от Василев. За да заобиколи тази разпоредба, но и да държи изкъсо всичко, свързано с тези фирми, банкерът беглец назначава за шефове на дружествата бушони шофьори, секретарки, охранители, домакини, портиери и прочее приближен персонал. Сред емблематичните новоизлюпени мениджъри е Здравко Босаков, който освен шофьор на Василев е и управител на „Бромак“ - фирмата, през която банкерът държи мажоритарния дял в КТБ. Подставено лице в над 10 фирми е и Васил Шуманов, който според публикации в медиите е бил охранител. Друг гард – Александър Радев, пък е въртял на хартия поне още 5 дружества. Впрочем с думите си, че лично е създал въпросните фирми, Василев всъщност реално прави самопризнание, че е заобикалял закона. Но това е тема за размисъл на разследващите.\n\nПодобно на „Енрон“, и в случая с КТБ кухите фирми се създават, за да бъде прикрито източването на банката. При това – за възможно най-дълъг период от време. Основното им предназначение е да превъртат помежду си кредитите, отпуснати от трезора, за да заличават следите от източването. Дотук разследването е засякло 150 идентични като механизъм случая, различаващи се само в направленията, по които са отивали парите. А те са основно три. При едното през въпросните дружества преминават капиталите, с които Василев агресивно изкупува цели сектори от икономиката на страната и луксозни имоти на кило у нас и в чужбина. Обезпечение за заемите, с които са направени покупките, както вече и разследващите доказаха, не е правено, нито е било считано за нужно – то само би затормозило модела на Василев и би спъвало „развитието“ му, а благодарение на бушоните по веригата банкерът къса връзката между финансирането от страна на трезора и самите активи.\n\nВ другия случай кредитите, отпускани от трезора, се превъртат през кухите фирми, за да се върнат обратно в банката, покривайки дължимите от кредитополучателите лихви и вноски по заемите. Целта е ясна – да се замаскират следите и да се удължи и възможно най-много времето, в което КТБ безнаказано отпуска необезпечени кредити в полза на мажоритарния си собственик. Третото направление, както вече стана известно, е за създаване на хранилки, чрез които да си осигурява политически и медиен комфорт.\n\nС увеличаването на темпото на отпускане на заеми започва и френетично създаване на нови и нови дружества, през които да минават парите. Темп, който затормозява и банката кадри от приближен персонал на Василев. Така докато в предни години кухите дружества се държат от около дузина точно определени лица, свидетел разкрива пред разследващите, че непосредствено преди излизането наяве на аферата „КТБ“ вече е било трудно да се проследят подставените хора, назначавани за мениджъри. Те идвали по схемата „авер на авер“.\n\nСъздаването на подобна сложна плетеница от фирми по целия свят трябва да има някаква цел. В случая с Цветан Василев тя е ясна – мустакатият банкер превръща КТБ буквално в куче касичка, за да изгради собствена бизнес и имотна империя с парите на вложителите в КТБ. При това по начин, по който да се прекъсне връзката между финансирането от трезора и самия актив. Именно благодарение на тази схема и разследващите, и „АликсПартнърс“, наети, за да издирят и оценят коя част от закупените с милиардите активи могже да бъде осребрена, са категорични, че реално могат да се възстановят едва около 800 млн. лева. Това е по-малко от една четвърт от сумата, която държавата даде на Фонда за гарантиране на влоговете, за да може да се разплати с лицата с депозити до 196 000 лева – над 3,6 млрд. лева. За ужилените вложители с депозити над гарантирания по закон, чакащи на опашката, за да си получат източените пари, дори няма да говорим.\n\nПрез годините Василев изкупува поредица структуроопределящи фирми, като някои и до момента го хранят, дори и докато е зад граница. Такъв е случаят с „Дунарит“, който според разследващите все още е контролиран от банкера беглец, а Василев получава пари от военното предприятие през сметка в Румъния. През въпросната сметка част от клиентите на военния завод заплащат доставките си, като ежеседмично парите се теглят и заминават с кола в куфарчета към Белград. За да замаже следите от потоците, които отиват към Василев, предприятието увеличава значително разходите си за външни услуги – факт, засечен в счетоводните му отчети през 2015 г. Военният завод е показателен пример и за това как българският Мадоф реално продължава да се опитва да заграбва активи, купени с пари на банката, дори и след като схемите му бяха разкрити от разследващите, а самият той предаден на съд, макар и задочно. В опит да отмъкне буквално под носа на държавата „Дунарит“ чрез серия от съмнителни сделки по увеличението на капитала, в компанията се опитва като нов съдружник да се впише един от подставените играчи на Василев – оръжейният търговец Емилиян Гебрев. Вписванията обаче не са приети от Търговския регистър, тъй като акциите на дружеството - собственик на военния завод, са под запора на две държавни институции – Националната агенция по приходите (НАП) и Комисията за отнемане на незаконно придобито имущество (КОНПИ), именно заради далаверите на мустакатия аферист.\n\nСлед опита за превземането на „Дунарит“ походът на Василев към ключови звена от икономиката на страната, а след това и към фирми, важни за формирането на общественото мнение, като ГАРБ, телевизионния му проект в лицето на TV7 и мултиплекса „Фърст диджитал“, да речем, става все по-целенасочен и агресивен.\n\nДотолкова, че синдиците на фалираната от Василев банка се принуждават в началото на 2017 г. да публикуват анализ, в който подробно е описано състоянието на 17 фирмени групи и отделни компании, представляващи най-големите длъжници на трезора. От документа е видно, че 13 от тях или вече са отмъкнати от Василев през негови авери, сред които „момчето за всичко“ от село Микре Гриша Ганчев, или банкерът беглец продължава да прави опити да ги овладее. Към момента на обявяването на КТБ в несъстоятелност въпросните дружества са висели на трезора с кредити за близо милиард. Точната цифра е 832 066 252 лева.\n\n„Срещу длъжниците на КТБ, които са получили значителни суми от банката и отказват да ги възстановят, синдикът е предприел всички допустими от закона действия с цел възстановяване на отпуснатите от банката кредити. Въпреки предприетите действия някои длъжници на КТБ, освен че не погасяват доброволно своите задължения към банката, са предприели и продължават да извършват действия, включително и прехвърляне на активи към трети лица и създаване на фиктивни задължения към трети лица, с които затрудняват действията на трезора по принудителното събиране на дължимите кредити и попълването на масата на несъстоятелността“, пишат синдиците. Те посочват също, че в арсенала на подставените лица, чрез които Василев продължава да се опитва да ужили КТБ, са не само рокади в ръководствата на фирми, свързани с въпросните дружества, щедро кредитирани от трезора, но и учредяване на фиктивни залози и ипотеки и последваща препродажба на активи в ущърб на кредиторите на трезора. А именно – на държавата, която в момента се води най-големият кредитор на фалираната от Василев банка, и на вложителите в КТБ, чиито депозити са опразнени, за да отидат парите в джоба на мустакатия банкер и на лицата от обкръжението му.\n\nПървото място в списъка на големите кредитополучатели, както може да се очаква, е заето от групата на „Петрол“ и дъщерните му „Нафтекс петрол“ и „Елит петрол“, които бяха отмъкнати от наместника на Василев в България Гриша Ганчев под вещото ръководство на криещия се вече трета година в чужбина банкер.\n\nАвоарите на холдинга, в това число и петролните му бази и 167 бензиностанции, бяха буквално откраднати от Ганчев чрез апорти в две дружества, създадени след поставянето на КТБ под спецнадзора на БНБ и последващото обявяване на трезора в несъстоятелност. Отделно се оказва, че е отмъкнато дори гориво за 52 млн. долара от Петролна база – Пловдив. То е било продадено, без получената печалба да е декларирана пред синдиците на КТБ и да е постъпила по сметка на банката.\n\nВтори в анализа, публикуван от синдиците, е „Дунарит“, който и към момента захранва със солидни средства всеки месец пишман финансиста през сметка в Румъния. Сред останалите длъжници е емблематичната „Партнер лизинг“ със 130 млн. лева задължения, която, освен че няколко пъти си е сменила ръководството и собствениците с нови фиктивни такива, е успяла да отмъкне 33 коли и 5 кораба, като ги е продала на трети лица. Въпросната компания бе основен играч в схемите на Василев, докато още бе начело на КТБ, като той я използваше за двойно източване на трезора.\n\nСред емблематичните случаи е и БТК, като телекомът е и следващата голяма и структуроопределяща хапка след оръжейния завод. Собствеността на телекомуникационното дружество е сменена във втората половина на юли 2012 г., когато КТБ и руската инвестиционна компания „ВТБ Кепитъл“ (част от ВТБ - Русия) придобиват 93,9% от акциите чрез новоучреденото дружество „Вива телеком България“. Сделката е сключена на цената от 265 млн. евро и ангажимент за поемане на дълговете на компанията. Впоследствие, след отправеното търгово предложение и заплатени още 25 млн. евро на дребните акционери, делът е увеличен до 100%. Подобно и на „Дунарит“, КТБ не участва пряко в операцията, а косвено – чрез финансиране на един от съсобствениците на дружеството купувач „Вива Телеком България“ - „Бромак телеком инвест“, в което са налети кредити от трезора в размер на 370 млн. лева. За да бъдат заличени следите на финансирането, самото участие на „Бромак телеком инвест“ е замаскирано с цяла верига от фирми, делящи свързаното с Василев дружество от формалния купувач на телекома. За целта са създадени 4 регистрирани в Люксембург дружества, като три от тях реално са дъщерни на четвъртото – V Telecom Investment General Partner S.A. А то от своя страна е съсобственост на „Бромак Телеком инвест“ заедно с „ВТБ Кепитъл“, държаща миноритарен дял през „Кръшър инвестмънт лимитид“. Именно през дела, държан от „Бромак телеком инвест“, след бягството си от страната Василев се пробва да запази контрола си над БТК и въпреки многомилионните кредити, дадени за придобиването му от КТБ. За целта създава още една люксембургска офшорка – SHCO 79 S.a.r.l., на която „Бромак телеком инвест“ прехвърля своя дял от V Telecom Investment General Partner S.A., а оттам и на всички останали фирми по веригата до БТК още през юли 2014 г. - веднага след поставянето на КТБ под спецнадзора на БНБ. Опитите на Василев чрез новата офшорка да измъкне БТК, в това число и чрез „продажбата“ на дела й в телекома на съмнителния белгиец с руски паспорт Пиер Луврие за 1 евро, обаче са осуетени. През май 2015 г. изтича срокът, в който телекомът трябва да погаси мостови заем в размер на 150 млн. евро към „ВТБ Кепитъл“, гарантиран със 100% от акциите на второто дружество по веригата над БТК – Inter V Investment S.a.r.l. Така руската инвестиционна компания започва процедура по продажбата на телекома, а през ноември 2015 г. е организиран търг в Лондон, спечелен от бизнесмена Спас Русев, на финална цена от 330 млн. евро. Русев се ангажира да поеме и задълженията на телекома в размер на 400 млн. евро.\n\nКакто може да се очаква, в годините, в които безметежно харчи в своя полза като бащиния влоговете на депозантите в КТБ, Василев проявява апетити не само към оръжейния, телекомуникационния и медийния бизнес. Грандоманските му бизнес начинания се разпростират в редица сектори, сред които и строежът и ремонтът на кораби.\n\nСагата с овладяването на корабостроителницата в Русе всъщност е достойна да влезе в учебниците като пример за пладнешки обир, имайки предвид, че обектът е заложен не един, не два, а четири пъти в КТБ срещу четири отделни кредита на обща стойност над 120 млн. лева. Началото е през 2011 г., когато мустакатият банкер купува дружеството през 5 свързани с него фирми - „Булит 2007“, „Акванада“, „Ем стейт“, „Критие“ и „Глобал агро трейд“. Година след като придобиват акциите на собственика на корабостроителницата - „Русе индъстри“, фирмата тегли кредит от 6,8 млн. лева от КТБ, срещу който залага цялото предприятие. Заемът обаче не отива към доковете и работещите в корабостроителницата служители, чиито заплати продължават да закъсняват с месеци, а към ул. „Дебър“ 17, и по-специално към една от кухите фирми, регистрирани там - „Азпарс“. Година след като тегли заема, „Русе индъстри“ обявява неплатежоспособност и кредиторите й искат от съда в Русе да я обяви в несъстоятелност. Като кредитор на фирмата магистратите приемат дружеството „Корабостроителница Русе“, на което „Русе индъстри“ дължи 272 000 лева. Назначен е и синдик, който трябва да започне да осребрява активите на фалиралото предприятие, но се оказва, че такива няма. Причината е, че преди да обяви неплатежоспособност, „Русе индъстри“ е прехвърлило активите не другаде, а в „Корабостроителница Русе“, която пък ги залага срещу заем от КТБ за близо 7 млн. лева. Отново в полза на „Азпарс“. Тук е моментът да се отбележи, че щедрият донор на „Азпарс“ е съсед на компанията на ул. „Дебър“ 17 в София. На адреса, който е един от инкубаторите на фирми на Василев, се помещава „Шип инвест“, държаща 100% от дяловете на „Корабостроителница Русе“. Няколко месеца след изтеглянето и съответно прехвърлянето към него на двата заема „Азпарс“ успява да получи нова, доста по-солидна финансова инжекция през корабостроителницата. Кредитът, който предприятието тегли този път, е над 58 млн. лева, като е получен в началото на 2013 г. от трето дружество - „Русенска корабостроителница“. Фирмата този път вече се води официално собственост на „Азпарс“, а в активите й – далеч не изненадващо – се появява доскорошното имущество на „Корабостроителница Русе“. Минава още една година и корабостроителницата тегли четвърти кредит от 28,5 млн. евро – под нова самоличност. Този път парите са в полза на новосъздаденото дружество „Русенска корабостроителница-Запад“, чиито собственици обаче са все набор от фирми, свързани с Василев.\n\n \n                    ", "date": "2017.10.29", "title": "Цветан Василев: Златните кокошки на Империята върху плаващи пясъци  (IV част)"}
{"url": "http://www.monitor.bg/a/view/54166-%D0%A0%D1%83%D0%BC%D1%8F%D0%BD%D0%B0-%D0%90%D1%80%D0%BD%D0%B0%D1%83%D0%B4%D0%BE%D0%B2%D0%B0-%D0%9E%D1%82%D0%BA%D1%80%D0%B8%D1%82%D0%B8%D1%8F%D1%82-%D0%BC%D1%8A%D1%80%D1%82%D1%8A%D0%B2-%D0%BC%D0%BB%D0%B0%D0%B4%D0%B5%D0%B6-%D0%BD%D0%B0%D0%B9%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%B5-%D0%BD%D0%B0%D0%BF%D0%B0%D0%B4%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D0%BC%D0%B5%D0%B4%D1%81%D0%B5%D1%81%D1%82%D1%80%D0%B0%D1%82%D0%B0/", "text": "\n                    Най-вероятно откритият в събота в столицата мъртъв младеж е нападателят на медицинска сестра в „Пирогов“. Това съобщи говорителят на главния прокурор Румяна Арнаудова, цитирана от „Фокус“. „По външни белези и по дрехите лицето най-вероятно е същото, което е причинило телесните наранявания на медицинската сестра в „Пирогов“, посочи Арнаудова. Тя уточни, че Софийската районна прокуратура изяснява причините за настъпилата смърт на младежа, но по данни от извършената аутопсия най-вероятно става въпрос за самоубийство. По думите й в случай, че бъде потвърдена самоличността на починалия млад мъж, ще се прекрати разследването, което Софийската районна прокуратура е започнала за причиняване на телесна повреда на медицинската сестра, но ще продължи разследването за причините, които са довели до настъпване на неговата смърт. Сигнал за открит във вътрешен двор на бул. „Васил Левски“ човек в безпомощно състояние е бил получен в събота сутринта на тел. 112. Пристигналият на място екип на Спешна помощ установил смъртта на млад мъж.В събота стана ясно, че 18 – годишен мъж настанен в токсикологията на „Пирогов”, заради употреба на марихуана е нападнал и пребил дежурната медицинска сестра.  Лекарите правят всичко възможно, за да стабилизират състоянието й и когато е възможно ще бъде оперирана, съобщиха от „Пирогов“.18 – годишният пациент е приет за лечение в петък, след като екип на Спешна помощ го докарал в „Пирогов” заради употреба на марихуана.\nНяколко часа след лечението му в токсикологичната клиника, при него влиза дежурната сестра, а той я посреща станал от леглото и започва да й нанася крушета. След като я пребива и я оставя да лежи на земята в безсъзнание на земята, той се опитва да излезе от клиниката. Тъй като е заключено, той се насочва към първата срещната врата на пациентска стая. Там се лекува пациентка със сериозна нежелана лекарствена реакция. 18-годишният млад мъж я заставя да му отключи врата и след като тя му казва, че няма ключ той започва да я души. Междувременно удря и бутона за пожарно известяване, но се стряска от включената аларма. Оставя пациентката, която е нападнал, чупи стъклото на заключената врата и бяга от клиниката облечен по тениска и боксерки.\nПо-късно същата нощ, полиция докрала 3 пияни мъже в спешното на болницата след пиянска свада в столично заведение. По време на нея единия е ударен и се налага да получи медицинска помощ. В коридора на спешното, един от тях нанася удар по вратата на кабинет. За щастие при този инцидент няма физически пострадал служител на „Пирогов”. Дежурният лекар се е разминал само с уплаха.\n \n \n\n\n                    ", "date": "2017.10.29", "title": "Румяна Арнаудова:  Откритият мъртъв младеж най-вероятно е нападателят на медсестрата "}
{"url": "http://www.monitor.bg/a/view/42354-%D0%94%D0%B5%D0%BF%D1%83%D1%82%D0%B0%D1%82%D1%8A%D1%82-%D0%A5%D0%B0%D0%BC%D0%B8%D0%B4-%D0%A5%D0%B0%D0%BC%D0%B8%D0%B4-%D0%9C%D1%83%D1%81%D1%82%D0%B0%D0%BA%D0%B0%D1%82%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B0-%D0%B3%D1%80%D1%83%D0%BF%D0%B0-%D0%BA%D1%80%D0%B0%D0%B4%D0%B5-%D0%B0%D0%BA%D1%82%D0%B8%D0%B2%D0%B8%D1%82%D0%B5-%D0%BD%D0%B0-%D0%9A%D0%A2%D0%91/", "text": "Адвокатите им се активирали при всеки законопроект\n                    Мустаката престъпна група краде активите, купени с пари на вложителите в КТБ и в момента. Това обяви депутатът от ДПС Хамид Хамид в интервю за „Беновска пита“ по Канал 3. Хамид заедно с колегите си Делян Пеевски и Йордан Цонев внесоха миналата седмица предложения за промени в Закона за банковата несъстоятелност, които целят да се развалят неизгодни сделки с активи на фалиралия трезор и по този начин да може да се върнат в масатана несъстоятелността на банката, за да може вложителите да си получат парите, окрадени от Българския Мадоф Цветан Василев.„При всеки наш законопроект по темата КТБ, веднага се включват адвокатите на тази престъпна група. Можете да ги познаете по това как настървено се обясняват против закона“, обясни Хамид в отговор на въпрос защо още преди внасянето на поправките от медиите на кръга „Капитал“ срещу тях е започнала негативна кампания. Хамид за пореден път декларира, че нито той, нито колегите му имат невърнати кредити в КТБ, така че нямат лично отношение към банката. „Ние обаче сме спокойни, защото нашата единствена цел е връщането на парите на държава и на вложителите в КТБ“, добави депутатът.Хамид Хамид повтори мотивите, които той и колегите му обясниха при внасянето на законопроекта. \"Внесохме го, защото през последните години започна т. нар. от медиите вторично разграбване на банката по една схема, защото търговското ни законодателство е пригодено да регулира нормални банки, а се видя, че КТБ не е нормална банка\", обясни той. Хамид Хамид изтъкна , че ДПС нарочно не е търсило подкрета за своя проектозакон от другите партии. \"Не сме се обърнали към никоя партия за подкрепа, нашето мнение е, че от реакциите към него ще видите кой е за държавния интерес и кой търси под вола теле. Отворени сме за диалог с всеки в името на държавния интерес, искаме законът да важи за всички, всяка стотинка да бъде върната там, където й е мястото\", каза Хамид Хамид.По думите му няма как да се спекулира, че поправката цели нечии частни интереси да бъдат задоволени, тъй като всичко, което синдиците успеят да върнат чрез новите правила, ще влиза в масата на несъстоятелността на фалиралия трезор. Шефът на парламентарната правна комисия Данаил Кирилов би подкрепил законопроекта за банковата несъстоятелност, предложен от депутатите от ДПС Делян Пеевски, Йордан Цонев и Хамид Хамид. \"Смятам, че правните решения са в полза на успеха на производството по несъстоятелност. Под успех имам предвид да се съберат максимално доходи, които да компенсират кредиторите по несъстоятелността. Загубата да бъде минимална. Държавата плати над 3 млрд. лв., които следва да се върнат. Сега засега прогнозата очевидно не е толкова положителна\", коментира Кирилов за предаването \"Беновска пита\" по Канал 3. \"По тази причина и тъй като се има предвид, че това е първата съвременна банкова несъстоятелност, смятам, че няма нищо лошо в това да се усилят обезпечителните мерки, да се даде по-голяма възможност на синдиците да оспорват проблемни сделки, извършени в момента на обявяване на несъстоятелността, така че да могат да се удовлетворят кредиторите, вложителите\", допълни Кирилов. По думите му държавата е поела огромна щета, но има и много физически и юридически лица, които загубили много.\n\n\n                    ", "date": "2017.10.29", "title": "Депутатът Хамид Хамид: Мустаката престъпна група краде активите на КТБ"}
{"url": "http://www.monitor.bg/a/view/20461-40-%D0%BA%D1%83%D1%87%D0%B5%D1%82%D0%B0-%D1%87%D0%B0%D0%BA%D0%B0%D1%82-%D0%BE%D1%81%D0%B8%D0%BD%D0%BE%D0%B2%D0%B8%D1%82%D0%B5%D0%BB%D0%B8-%D0%B2-%D0%BF%D1%80%D0%B8%D1%8E%D1%82%D0%B0-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    40 кучета чакат своите осиновители в зооветеринарния комплекс в Пловдив. Всички те са били спасени от улицата, а някои от тях са бивши домашни и явно са били изхвърлени от старите си собственици на улицата. Така само преди дни от зоокомлекса са прибрали породисто куче от ул. „Иван Вазов” в Пловдив. Ако е било изгубено и стопаните му си го търсят, то ще имат 14 дни да отидат в приюта на 4-ия километър край Пловдив и да си го вземат. Ако не го направят, то след карантинния период, кучето ще бъде кастрирано и предложено на други хора за осиновяване. Такава съдба е имала и най-старата обитателка на приюта. Кучето, кръстено Принцеса, е престояло в клетките цели 3 години. Преди около месец Принцеса е била харесана от бъдещите си стопани и е била отведена от зоокомплекса. Всеки, който иска да осинови куче от пловдивския приют, трябва да плати 23 лева такса. За да не мръзнат обитателите на приюта през предстоящата зима, от зоокомплекса са решили да сменят старите дървени скари с термопанели, които изолират по-добре животното от студения под. Както и миналата зима, и тази кучетата в приюта ще бъдат топлени с инфрачервени кварцови лампи. \n                    ", "date": "2017.10.29", "title": "40 кучета чакат осиновители в приюта в Пловдив"}
