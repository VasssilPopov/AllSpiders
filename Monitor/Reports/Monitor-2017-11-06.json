{"url": "http://www.monitor.bg/a/view/18733-%D0%A6%D0%B2%D0%B5%D1%82%D0%B0%D0%BD-%D0%92%D0%B0%D1%81%D0%B8%D0%BB%D0%B5%D0%B2-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0-%D0%BD%D0%B0-%D0%BC%D1%83%D1%88%D0%BA%D0%B0%D1%82%D0%B0-vi-%D0%B3%D0%BB%D0%B0%D0%B2%D0%B0-%D0%BE%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%9C%D0%B0%D0%B4%D0%BE%D1%84/", "text": "\n                    \n\n \n\n\n\nНю Йорк, сградата Lipstick, декември 2008 г. Десетки машини за унищожаване на хартия работят на бързи обороти на 17-ия етаж на луксозния манхатънски небостъргач, докато към заключените врати на канцелариите бързо се приближават ченгета от спецчастите. Построена през 1986 г., сградата не помни подобен екшън като този, който се разразява няколко дни преди Коледата на 2008 г. Разбирайки, че синовете, пред които се е изповядал за престъпленията си, са го предали веднага на разследващите, 70-годишният тогава аферист Бърнард Мадоф изпада в паника. След като признава на Марк и Андрю за измамата от близо\n\n65 милиарда долара, той им казва да изчакат седмица, за да може \"да върже няколко свободни краища\". Те обаче веднага звънят на полицията. Затова довереният шофьор на афериста получава нареждане да отиде във финансовия му „храм“ на 17-ия етаж и да разпусне работещите там. Но преди това те получават команда: „Унищожавай!“. И започват да режат на хиляди миниатюрни парченца уличаващите Мадоф във финансови манипулации документи. Само нахлуването на тежковъоръжените спецчасти в офисите успява да спре пълното замитане на следите на най-голямата финансова измама в историята на САЩ. На 11 декември 2008 г. Бърнард Мейдоф е арестуван в Ню Йорк по обвинение, че е организирал голяма измамна схема чрез фирмата си за финансови услуги. На следващия ден федерален съд в Манхатан замразява активите на компанията, като ѝ назначава синдик с цел да предпази, доколкото е възможно, инвеститорите в измамната схема. Следва наказателен процес, приключил с оранжев затворнически костюм за Мадоф и малка спретната килия в затвора Бътнър, в Северна Каролина, на около 650 км от Ню Йорк.\n\n5 години по-късно, България е изправена пред криза, която ужасяващо наподобява краха на банките от края на 90-те години на миналия век. Дълги опашки от вложители се извиват пред клоновете на КТБ, след като става ясно, че парите в рекламираната като една от най-стабилните банки в страната, започват да привършват.\n\nВиновникът за източените сметки – Цветан Василев, по това време се намира във Виена, откъдето така и не се завръща. Той отказва да поеме отговорност за случилото се, като духва към Сърбия. За поведението на Българския Мадоф в тези последни дни от битието му на фараон подробно разказва един от свидетелите на прокуратурата – бившата дясна ръка на Василев Бисер Лазов. Той обяснява, че след като разбира, че БНБ отказва ликвидна помощ на продънения трезор, Василев вика при себе си във Виена изпълнителния директор на КТБ Орлин Русев. В рамките на един ден той каца в австрийската столица, среща се със забегналия фараон и се връща обратно в България. За да отиде на следващия ден в БНБ и да обяви, че КТБ е свършила парите и иска от Централната банка трезорът да бъде поставен под специален надзор. Същия ден, в късния следобед между 16,30-17,00 часа, квесторите са въведени в централната сграда на фалираната банка, изпълнителните директори отстранени от длъжност, а самата КТБ е поставена под специален надзор. След това всичко се развива като на филм.\n\nНа 21 юни 2014 г. Василев се обажда по телефона на Лазов от Виена и настоятелно го моли да отиде в австрийската столица, за да получи инструкции. Пред разследващите по-късно Лазов ще разкаже, че в този ден предположил, че тези инструкции вероятно ще бъдат само насока за едно последно осигуряване на средства за самия Василев. Отговаря му, че ще отиде в понеделник, за да може преди това да се подготви с документи, илюстриращи отговорността на българския Мадоф за взетите до момента решения. Лазов очаква забегналият финансист да поеме ангажименти за изплащане на банковите кредити на всички компании, вземали кредити реално и фактически заради него, както и поемане на отговорността за паричните средства в брой, които Василев е получавал и за които не е издавал до този момент документ. Лазов решава да пътува с втори човек, който да бъде свидетел на предстоящия разговор в частта за отговорността. Два дни по-късно Лазов и придружителят му кацат във Виена. На аерогарата към тях се присъединява Любомир Денев – адвокат на Василев и член на Надзорния съвет на КТБ АД, който ги взема с неговата кола. По пътя взимат и самия Цветан Василев от паркинг на мол. Всички заедно отиват в покрайнините на Виена в една къща, където се провежда самият разговор. По време на разговора първоначално Българския Мадоф поема устно отговорност и за изплащането на банковите кредити на компаниите, и за прехвърляне на тяхната собственост и управление, както и за паричните средства в брой на фирмите. След това Лазов му дава информация от ежедневната справка с натрупване от дата 20.6.2014 г. за размера на кредитите на неговите фирми от КТБ. Набъбналата сума охлажда моментално смелостта на Василев и той най-безцеремонно заявява на доскорошния си довереник, че няма никакво намерение да се връща в България. След което нагло заявява, че той самият не е подписвал нищо – нито от страна на банката, където подписват неговите директори и отговорност носят материално-отговорните лица, нито от страна на дружествата-кредитополучатели, където подписват подставените лица.\n\nЧувайки това, Лазов осъзнава, че Василев има намерение да прехвърли на другите отговорността за ситуацията, която сам е създал чрез дългогодишния си начин на ръководство и модел на управление. Това, което до този момент в съзнанието на Лазов представлява доверителна операция, вече започва да изглежда като елемент от една лоша банкова практика, с което той категорично не би бил съгласен и поради това му заявява, че се дистанцира от такъв тип поведение. Поканва го категорично да се върне и да положи всички усилия да се минимизират възможните загуби и да не се изпуска контрола върху тези ситуацията и дружествата. Лазов дори му представя за подпис документи, представляващи решения на едноличния собственик на капитала на „Бромак“ в негово лице, с което нарежда и оторизира управителя в лицето на Иван Стойков да изкупи всички фирми – кредитополучатели и собственици на активи, със средства на КТБ, да освободи от длъжност и от отговорност подставените лица, както и да поръчителства пред КТБ за възстановяване на кредитите им. Василев първоначално разписва това решение на едноличния собственик, след което оставя подписаният екземпляр при себе си с обяснението, че ще го даде допълнително на управителя с оглед нещо да не се случи междувременно. Лазов предава на Василев и документи за подпис, свързани със средствата, които до момента са му осигурени в брой и счетоводно се водят като постъпили на каса в дружествата. Чрез подписването на тези документи Василев трябва да илюстрира, че действително ги е вземал и да поеме отговорността, че тези пари са изразходвани по негово нареждане. Документите са изготвени от самия Лазов и одитора Николай Орешаров, като същите вече са подписани от страна на управителите на всяко от дружествата с фиктивни касови наличности. Василев потвърждава пред Лазов, свидетеля и Денев, че е получавал суми в брой, които се водят фиктивно като касови наличности при фирмите и в КТБ АД. Потвърждава и техния размер – общо към 400 млн. лв. Българския Мадоф обаче отказва да подпише документите, като думите му са: „Ти искаш с това да ме окачиш на въжето“.\n\nПри този развой на разговора Лазов заявява на Василев, че ако си тръгне без подписани документи, напуска неговите структури, отказва да работи за него и с него, да изпълнява негови нареждания и директно му заявява: „Ти вече не си ми шеф, ти си никой за мен“. В крайна сметка така и не получава подписаните документи и още същата вечер се връща в София.\n\nНа следващия ден Лазов получава обаждане от адвоката Любомир Денев, в което му е казано, че Василев иска да се чуе с него по стационарен телефон. Дотогавашната дясна ръка на фараона обаче отговаря, че предвид разговора от вчера, не иска да разговаря повече с Василев. В този момент самият банкер беглец се включва в разговора, като нарежда на бившия си вече подчинен да намери част от другите му доверени хора и да започне прехвърляне на фирмите бушони, за да се заличат следите от финансовите измами. Лазов обаче категорично отказва да изпълни нареждането и заявява, че това няма да стане. Тогава Василев го пита – „ако до тази вечер ти осигуря подписани изготвените документи, останали при мен във Виена, ще играеш ли с мен“. Лазов му отвръща, че ако не се върне в София и не си поеме отговорностите за разпореденото и извършеното от него, да не разчита въобще повече на него. След това затваря телефона. Следват няколко настойчиви опити за свързване с него по мобилния му телефон от непознати, основно австрийски номера, но Лазов не отговаря на никое от обажданията.\n\nВ следващите дни Лазов ще научи, че той и някои от останалите основни фигури в схемата, които също са отказали на банкера-беглец да му помогнат да замете следите си, ще станат мишени на дискредитираща кампания. Като част от тази атака е и дело, заведено от Василев срещу част от бившите му служители заради подписано от тях писмо, адресирано към квесторите на КТБ и главния прокурор. Поредицата от дискредитиращи Лазов действия продължава и през октомври 2014 г., когато се появява едно фалшиво писмо от негово име, изтекло в интернет пространството от сайта „Фактор.бг“. В него лъжливо се твърди, че още на връщане от Виена на 23.6.2014 г., Лазов бил посрещнат от някакви хора на летището, които са го склонили и накарали да лъжесвидетелства. Затова всичко, казано от него пред разследващите, било плод на това склоняване да говори неистини за Василев и за всичко, което е ставало в банката. Паралелно с това му се обажда друг служител на Василев – Веселин Бушев. Няколко пъти той пита Лазов как се чувства и дали нещо му се е случвало. След месеци Бушев разкрива, че в този период е осигурил 210 000 лв. на адвокат Лазар Карадалиев по поръка на Цветан Василев в брой, предназначени за „профилактиране“ на Лазов. А докато трае тормозът над свидетелите и опитите за прикриване на схемите, Василев живее охолен живот в Белград, упорито отказвайки да изправи очи в очи с възмездието за своите грехове.\n                    ", "date": "2017.11.06", "title": "Цветан Василев: Прокуратура на мушката (VI глава от книгата \"Българския Мадоф\")"}
{"url": "http://www.monitor.bg/a/view/14370-%D0%A0%D1%8A%D0%B6%D0%B4%D1%8F%D1%81%D0%B0%D0%BB%D0%B0-%D0%BF%D0%B0%D1%80%D0%BA%D0%BE%D0%B2%D0%B0-%D0%BF%D0%BE%D1%80%D1%82%D0%B0-%D0%B5%D0%B4%D0%B2%D0%B0-%D0%BD%D0%B5-%D1%83%D0%B1%D0%B8-%D1%87%D0%B8%D0%BD%D0%BE%D0%B2%D0%BD%D0%B8%D1%87%D0%BA%D0%B0/", "text": "\n                    Иззядена от ръждата метална врата рухна върху направила опит да я отключи жена и потроши ребрата й. Инцидентът, който само по чудо не е завършил фатално за 53-годишната Т.Д., инспектор при общинското предприятие „Паркове и зони за отдих“ е станал около 13,00 часа в неделя. Сигналът бил подаден на телефон 112 , при посещение на място служителите на ОД на МВР – Ямбол открили изпадналата в безсъзнание и с няколко счупени ребра служителка на фирмата, която поддържа градския парк.Рухването на корозиралата метална конструкция е станало при опит на пострадалата да отключи катинара, който видимо не е бил ползван от години. Пострадалата е настанена в МБАЛ „Свети Пантелеймон“, където е била прегледана на скенер и хоспитализирана. Според лекарите няма директна опасност за живота й, но възстановяването на четирите  счупени ребра  ще отнеме поне месец.Според предварителната информация сигналът на спешния телефон бил подаден от момиче, което по същото време се разхождало по една от алеите и станало неволен свидетел на инцидента.Само по случайност металните пръти, от които била направена портата не прекършили гръбначния стълб, имало опасност жената да се задуши.За случая са уведомени дежурен прокурор от Районна прокуратура – Ямбол и представители на Дирекция  „Инспекция по труда“ - Ямбол. Работата по случая  продължава.По думите на началника на трудовата инспекция Стоян Иванов проверката ще продължи минимум 2 седмици, възможно било при констатирани нарушения да бъде наложено административно наказание на отговорния за състоянието на конструкцията ръководител.Преди няколко години паркът в Ямбол беше обновен по проект „Интегриран проект за устойчиво подобряване на градската среда и зоните за отдих в Община Ямбол” по оперативна програма „Регионално развитие”. Общата му стойност е 3 073 318,71 лв.Според запознати този портал трябвало да бъде отворен сутрин от 5,00 часа , като през отвора можело да мине пешеходец или майка с детска количка. Само при нужда от преминаване на камиони се отварял изцяло. \n\n\n                    ", "date": "2017.11.06", "title": "Ръждясала паркова порта едва не уби чиновничка     "}
{"url": "http://www.monitor.bg/a/view/70107-%D0%A2%D1%80%D0%BE%D0%B2%D1%8F%D1%82-%D0%BA%D0%BE%D1%82%D0%BA%D0%B8-%D1%81-%D0%B0%D0%BD%D1%82%D0%B8%D1%84%D1%80%D0%B8%D0%B7/", "text": "\n                    Тровят котки с антифриз в Кюстендил, алармираха възмутени жители на областния град. Не едно или две са животните, които се срещат безжизнени около блокове и градинки. Само преди ден беше отровен домашния любимец на кюстендилка, която го пуснала да се разходи в градинката пред блока.\n\nНе са малко и коментарите на кюстендилци в социалните мрежи. „Какъв човек трябва да си, за да посегнеш на беззащитно животно. На никой нищо не е направило и просто за кеф да го отровиш“, гласят част от публикациите.\n\nСпоред други пък най-вероятно на кюстендилци е писнало котките да препикават всички градинки и затова са предприели крайни действия.\n\n„Нашето коте беше страшно добро. Открих го пред блока с пяна по устата и вече мъртво. Не мога да повярвам просто. Не сме му правили аутопсия, но най-вероятно е отровено с антифриз, чухме и за други подобни случаи. От 3 години го гледахме и накрая някой реши да го убие“, възмущава се и 53-годишна кюстендилка.\n\nНаскоро цял жилищен блок пропищя от десетки котки, които отглеждала възрастна жена. „Животните препикаваха вратите ни и въпреки това не сме тръгнали да ги тровим. Пуснахме сигнал и чакаме да бъдат прибрани“, коментира млада майка.\n                    ", "date": "2017.11.06", "title": "Тровят котки с антифриз"}
{"url": "http://www.monitor.bg/a/view/35689-%D0%91%D0%B8%D0%B2%D1%88%D0%B0%D1%82%D0%B0-%D0%B2%D0%BE%D0%B5%D0%BD%D0%BD%D0%B0-%D0%B1%D0%BE%D0%BB%D0%BD%D0%B8%D1%86%D0%B0-%D0%B2-%D0%A0%D1%83%D1%81%D0%B5-%D0%BE%D1%82%D0%BD%D0%BE%D0%B2%D0%BE-%D0%BD%D0%B0-%D1%82%D0%B5%D0%B7%D0%B3%D1%8F%D1%85%D0%B0/", "text": "\n                    Бившата военна болница на улица „Майор Атанас Узунов” 21 в Русе отново е сложена на тезгяха. Апетитният имот в центъра на града се предлага за втори път на търг, след като отбранителното министерство реши, че няма нужда от него. Търгът е насрочен за утре и ще се проведе в сградата на Министерството на отбраната в София.\n\nМинистерският съвет разреши продажбата на военния имот още в началото на ноември миналата година. Това стана след доклад на тогавашния министър на отбраната Николай Ненчев, че бившата военна болница е с отпаднала необходимост за армията и би могла да се използва за стопански цели.\n\nПървият търг бе насрочен за последния работен ден на 2016 година – 29 декември, но се провали поради липсата на интерес от страна на потенциални купувачи. Тогава не бе закупен нито един комплект тръжни документи и не бе постъпило нито едно заявление за участие до 27 декември, когато бе крайният срок.\n\nИмотът има площ от 18 859 квадратни метра, на които са разположени 16 сгради с обща застроена площ от 4802 квадратни метра. Началната тръжна цена е 4 059 830 лева. Кандидатите трябваше да внесат депозит в размер на 1 623 932 лева. Търгът ще е с тайно наддаване и на него ще спечели най-високата предложена цена.\n\nСъс същото свое решение от началото на ноември миналата година Министурският съвет разреши продажбата и на друг военен имот с отпаднала необходимост за армията – поделението на изхода на Русе в посока София, за 3 680 039 лева.\n                    ", "date": "2017.11.06", "title": "Бившата военна болница в Русе отново на тезгяха"}
{"url": "http://www.monitor.bg/a/view/1958-%D0%91%D0%93-%D1%83%D1%87%D0%B5%D0%BD%D0%B8%D1%86%D0%B8-%D1%81-%D0%B1%D1%80%D0%BE%D0%BD%D0%B7-%D0%BE%D1%82-%D1%81%D0%B2%D0%B5%D1%82%D0%BE%D0%B2%D0%BD%D0%BE-%D0%BF%D0%BE-%D0%B0%D1%81%D1%82%D1%80%D0%BE%D0%BD%D0%BE%D0%BC%D0%B8%D1%8F/", "text": "\n                    С три бронзови медала се върнаха български ученици от 22-та международна олимпиада по астрономия в Китай. Васил Николов, Тодор Кюркчиев и Любомир Шойлев се откроиха сред 58 ученици от 12 страни, сред които България, Виетнам, Индия, Италия, Китай и Русия.Младежите мериха знания в две възрастови групи между 14 и 18 години, а надпреварата се проведе в три тура – теоретичен, практически и наблюдателен. Състезанието се проведе от 27 октомври до 4 ноември в град Уейхай, Китай. Последната олимпиада в областта на астрономията ще бъде в Тайланд от 12 до 21 ноември, а България ще има трима представители.\n\n\n                    ", "date": "2017.11.06", "title": "БГ ученици с бронз от световно по астрономия "}
{"url": "http://www.monitor.bg/a/view/5025-%D0%91%D0%BE%D0%BB%D0%BD%D0%B8-%D0%BB%D0%B5%D0%BB%D0%BA%D0%B8-%D0%B2%D0%B8%D0%BD%D0%BE%D0%B2%D0%BD%D0%B8-%D0%B7%D0%B0-%D0%BD%D0%B0%D1%82%D1%80%D0%BE%D0%B2%D0%B5%D0%BD%D0%B8%D1%82%D0%B5-%D0%B4%D0%B5%D1%86%D0%B0-%D0%B2-%D0%AF%D0%BC%D0%B1%D0%BE%D0%BB/", "text": "\n                    Лоша лична хигиена, лоша хигиена в кухнята и некачествено извършена дезинфекция са причината за масовото натравяне на деца от ямболското ОУ „Петко Рачево Славейков“ миналата седмица, съобщи шефът на РЗИ –Ямбол д-р Лиляна Генчева.От носоглътките на три от общо четирите кухненски работнички при училищния стол е бил изолиран патогенен стафилокок ауреус, който е открит при десетте хоспитализирани в инфекциозното отделение на МБАЛ „Свети Пантелеймон“ ученици от първи и втори клас.От работните плотове, тави за печене и картофобелачка в кухнята  е изолиран и Ешерихия коли, „но най-вероятната причина за отравянето си остава стафилокока”, подчерта д-р Генчева.В хода на проверката инспектиращите установили, че използваният в столовата  дезинфекционен разтвор е с по-ниска концентрация.„Става дума за човешка грешка и неспазване на елементарни правила, издали сме предписание за временното отстраняване на трите жени, които са били носител на стафилококовия бацил“, уточни директорът на РЗИ – Ямбол. Тя припомни, че първите четири деца със симптоми на хранително отравяне бяха приети в спешното отделение на болницата към  16:00 часа на 31 октомври,а  останалите 6 са отишли там на следващата сутрин.По данни на директора на училището в стола на обяд са се хранили 174 ученици и 11 учители. Менюто е включвало свински шницел, картофена салата и плодово мляко, а в училищния стол работят 4 жени.Първоначалните съмнения за отравянето бяха за донесени от децата домашно приготвени лакомства, които са хапнали на празненство по повод празника Хелоуин.\n\n\n                    ", "date": "2017.11.06", "title": "Болни лелки виновни за натравянето на децата в Ямбол"}
{"url": "http://www.monitor.bg/a/view/3815-%D0%AE%D0%BD%D0%BA%D0%B5%D1%80-%D0%B8%D0%B4%D0%B2%D0%B0-%D0%BF%D1%80%D0%B5%D0%B7-%D1%8F%D0%BD%D1%83%D0%B0%D1%80%D0%B8-%D0%B7%D0%B0-%D1%81%D1%82%D0%B0%D1%80%D1%82%D0%B0-%D0%BD%D0%B0-%D0%91%D0%93-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE/", "text": "\n                    Председателят на ЕК Жан-Клод Юнкер ще пристигне на посещение у нас през януари. Повод за визитата му в София ще е стартът на БГ председателството на ЕС. Това стана ясно от коментар на Мина Андреева, един от тримата говорители на ЕК, пред български журналисти в Брюксел. Юнкер щял да бъде у нас на 11 и 12 януари.\n\nАндреева припомни и за предстоящата в сряда среща на кабинета с колежа на комисарите. Тя е традиционна среща, каквато се провежда преди всяко ротационно председателство, като след това ще има брифинг на Юнкер и премиера Бойко Борисов. Именно тогава ЕК трябва да даде оценка колко всъщност е подготвена България за европредседателството през първата половина на 2018 година. На срещата за първи път министрите ще се запознаят лице в лице с ресорните комисари. \"Оценка на политическо ниво колко е подготвена България\", заяви Андреева какво всъщност ще е посланието от тази среща. Тя уточни, че на нея няма да се обсъжда мониторинговия доклад за страната ни по правосъдие и вътрешен ред, който трябва да е готов следващите седмици, като тепърва ще се определя дата. Именно по време на нашето председателство ЕС трябва да даде оценка и за напредъка на страните от западните Балкани. Това ще стане на срещата през май в София.\n\nОт постоянното представителство на България в Брюксел пък обясниха, че по време на председателството ни ще бъдат затворени около 150 - 200 досиета, а в средата на декември ще стане ясно какво ни е завещала Естония. В следващите 6 месеца какъвто и акт на ЕС да влезе в сила, той ще бъде подписван от български министър. България ще председателства повечето съвети, както и т.нар тролози, свързани с преговорите на най-високо ниво между ЕК, ЕП и Европейския съвет преди даден акт да стане закон и да се обнародва.\n                    ", "date": "2017.11.06", "title": "Юнкер идва през януари за старта на БГ председателството"}
{"url": "http://www.monitor.bg/a/view/10820-%D0%98%D0%B2%D0%BE-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%9F%D0%B0%D1%80%D0%B8-%D0%BE%D1%82-%D0%B2%D1%8F%D1%82%D1%8A%D1%80%D0%B0-iv-%D0%B3%D0%BB%D0%B0%D0%B2%D0%B0-%D0%BE%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D0%A5%D0%B8%D1%89%D0%BD%D0%B8%D0%BA%D1%8A%D1%82-%D0%BE%D1%82-%D0%9A%D0%B0%D0%BF%D0%B8%D1%82%D0%B0%D0%BB/", "text": "\n                     През 2010 г., когато бизнесът му сериозно закъса, а и бе загрижен, че Цветан Василев е тръгнал да го убива, Прокопиев се изнесе със семейството си към Сингапур. Чужденец за да се установи там, трябва да получи т.нар. карта за постоянно пребиваване (permanent resident). Този статут правителството предоставя на чуждестранни граждани, които биха вложили определени суми в островния град-държава, разположен в Югоизточна Азия. Има три възможности. Първата е в нов бизнес да се налеят 1 млн. сингапурски долара, което прави около 740 000 щатски долара. Право на пребиваване дава и инвестирането на 1,5 млн. сингапурски долара в разширяване на вече съществуващ бизнес.Третият вариант е чужденецът да вложи 2 млн. долара (1,5 млн. щатски), като 50% са в недвижима собственост. Любопитна е и интригата за напускането на България. Според твърдения в медиите семейство Прокопиеви са минали през правителствения VIP, ползвайки дипломатически имунитет. Както е известно, босът на „Капитал”, е почетен консул на Канада в България.В Сингапур Прокопиев се нанася в луксозен жилищен комплекс на 8 Orange Grove Road. Цената на апартамент там варира между 1 млн. и 2 млн. долара, а според брокерските сайтове наемът върви от 10 000 сингапурски долара на месец (12 000 лева) нагоре. Всеки апартамент в комплекса е с поне 5 стаи, като мястото предлага на обитателите и 5 басейна с различна големина, а също барбекю, сауна, фитнес и спа. Скъпоструващи екстри, на които разградският олигарх се радва, докато у нас кредиторите му си чакат парите. За имотите на Прокопиев ще прочетете по-късно.Към 2012 г. примката около врата на Прокопиев вече е затегната докрай, след като лъсва, че е успял да засмуче близо 400 млн. лева. Това е сумата, която е теглил като кредити от 5 български трезора и 4 лизингови компании. Според данните от тогава забегналият в Сингапур олигарх дължи 175,3 млн. лева на родни финансови институции и близо 223 млн. лева на чужди. Схемата, по която е взел парите, е една и съща, независимо дали става въпрос за купуване на държавно предприятие, концесия или инвестиране в нов проект – бизнес или медиен. Прави инвестицията, след което я залага срещу заем в банка. Когато някоя от фирмите изпадне в неплатежоспособност, я „продава“ на офшорка, а заемодателят остава с пръст в уста. Сред емблематичните примери е получаването на най-големия от кредитите на Прокопиев на стойност 42 053 062 евро към роден трезор. Той е теглен от перлата във финансовите схеми на енергийния олигарх „Алфа финанс холдинг“ през 2011 г. и като залог срещу него е даден „Дунавски индустриален парк“. Кредитът е взет за рефинансиране на друг заем, който пък е теглен за изграждането на ро-ро терминал. Според експерти съоръжението струва около 10 млн. лева. С други думи, 8 пъти по-малко. Предприятието като съвкупност може и да е заложено пред въпросния БГ трезор, но най-апетитните му имоти са били дадени като обезпечение по друг заем, теглен години по-рано от друга родна банка. Обезпеченията продължават да висят и след като е теглен вторият кредит.Самият Прокопиев едва ли щеше да успее да получи огромния кредит, ако не беше се уредил чрез „Дунавски индустриален парк“ с 35-годишна концесия на фериботния терминал в Силистра. Договорът е подписан през 2006 г., когато транспортен министър е червеният вече бивш депутат Петър Мутафчиев. Контрактът предвиждаше да се плаща концесионна такса с фиксиран минимум от едва 40 000 евро на година. Ро-ро терминалът беше открит през 2007 г., но само след две години линията спира, защото Прокопиев отказва да подпише договор с новия концесионер от румънска страна. Така спира и плащането на концесионни такси и контрактът е развален. Ро-ро терминалът престава да функционира, а Брюксел е сезиран за това, защото освен всичко друго са дадени и европейски средства за построяването му.За едни животът на кредит е ежедневие в битката за оцеляване. За хора като Прокопиев – обичайна практика. Инжектирането на бизнеса му с постоянни заеми е схема, на която се гради цялата му империя, в това число и медийната. Кредитният му балон реално се взривява с гръм и трясък в публичното пространство през 2012 г., когато българският клон на гръцката Алфа банк иска контрола над „Икономедиа“ заради просрочени задължения на издателската компания към трезора. Тогава се появяват данни, че дружеството е заложено срещу кредити на стойност 9,35 млн. евро, а просрочените задължения са за над 430 000 евро. От списък, появил се в публичното пространство, става ясно, че Прокопиев безспорно е иновативен в схемите си, защото сред активите, дадени като обезпечение, е дори „редакционната политика“ на медиите от издателската компания. Любопитното е, че на фона на огромния обем просрочени задължения тогава от „Икономедиа“ излизат с официално становище, че са „изненадани от решението на банката“. Опитват се да изкарат и искането на трезора като опит за намеса в редакционната им политика. В крайна сметка обаче Прокопиев се е уплашил, че може да изгуби медиите си, превърнати в основен инструмент за разправа с конкуренти и опоненти и ядро на фабриката за фалшиви новини. Поради тази причина през 2013 г. кредитът е погасен, а с това е заличен и залогът, става ясно от данните в Търговския регистър.Прокопиев се пробва да вземе и лиценз за собствен трезор още през 2008 г. За целта неговата „Алфа финанс холдинг“ дори подписа споразумение с австрийската „Хипо инвестмънт“ за сътрудничество в областта на финансовите услуги. При представянето на идеята бе обявено, че джойнт венчърът и бъдещият му трезор щял да се концентрира само върху бизнес направления – инфраструктурни и такива с недвижими имоти. Кои и най вече чии точно можем да се досещаме. БНБ обаче поряза напълно мераците му и въпреки всички опити на разградския бизнесмен да се добере до така желания трезор за изцяло негови нужди мечтата му не се сбъдна. Преди това Прокопиев направи и друг опит за получаване на лиценз – този път в съдружие с инвестиционния фонд „Грамърси файненшъл груп“, но отново без резултат.\n\n\n                    ", "date": "2017.11.06", "title": "Иво Прокопиев: Пари от вятъра (IV глава от книгата \"Хищникът от \"Капитал\")"}
{"url": "http://www.monitor.bg/a/view/67376-%D0%9D%D0%BE%D0%B2%D0%B8-41-%D0%B5%D0%BB%D0%B5%D0%BA%D1%82%D1%80%D0%B8%D1%87%D0%B5%D1%81%D0%BA%D0%B8-%D0%B8-%D0%B4%D0%B8%D0%B7%D0%B5%D0%BB%D0%BE%D0%B2%D0%B8-%D0%B2%D0%BB%D0%B0%D0%BA%D0%B0-%D1%89%D0%B5-%D1%81%D0%B5-%D0%B4%D0%B2%D0%B8%D0%B6%D0%B0%D1%82-%D0%BF%D0%BE-%D1%80%D0%B5%D0%BB%D1%81%D0%B8%D1%82%D0%B5/", "text": "Заради стари дългове  няма вариант за европейско финансиране\n                    БДЖ ще закупи 41 електрически и дизелови влака в следващата петилетка. В първата година след сключване на договор да бъдат доставени поне 10 броя нови машини, заяви пред „Монитор“ зам. министърът на транспорта Велик Занчев.\nОптимистичният вариант това да се случи е през 2021 г., ако родните железници обявят дългоочакваната обществена поръчка догодина. Общият брой на машините е 84, като от финансовите възможности на дружеството зависи за колко време ще бъдат закупени. „Направеният разчет показа, че необходимата сума, е в порядъка от 800 млн. до 1.3 млрд. лв. Това е огромна сума, с която сме наясно, че не разполагаме. Затова сме разделили обновяването на целия подвижен състав в няколко етапа“, коментира Занчев.\nПрез първия етап е предвидено закупуването на 41 влака, за около 380 млн лв. Повечето, по думите на ресорния зам. министър, ще бъдат електро-мотрисни влакове с различен брой секции, а 5 от новите машини ще бъдат с дизелова тяга.\nТе ще бъдат6 ще са за пътуване на дълги разстояния, 25 за пътуване на кратки разстояния и за крайградските зони, както и 10 за регионални превози. Сметката на дружеството показва, че след доставката на новия подвижен състав оперативните разходи в „БДЖ-Пътнически превози” ще намалеят с 15 %, което на годишна база е 35 млн. лв.\nБДЖ ще плати 70 хил. лв. на юристи, за да изготвят документацията за търга. Процедурата ще бъде обявена и в „Официален вестник“ на Европейския съюз, като при подбора на изпълнител ще бъде избрана най-добрата предложена оферта. Занчев се зарича, че условията на процедурата категорично ще се различават от проведената преди години поръчка, когато през 2005 г. са ползвани облигационни заеми за изплащането на доставката на подвижния състав без да има каквато и да било яснота дали той може да се обслужва от оперативната дейност на дружеството. В процедурата БДЖ ще заложи изискване спечелилият търга да произведе и достави необходимите влакове за 5 г., ав размер на 35 млн. лв., който се превежда всяка година на железниците от държавата. „По този начин за първи път от 2009 г. ще можем да го насочим за закупуване на нови влакове, а не за покриване на стари дългове“, коментира още Занчев.Плановете са да бъдат закупени още 43 влака, за да бъде целият наличен подвижен състав адекватен на железопътната инфраструктура в България.\nОт министерството\nна новия подвижен състав. Точно за това пък настояват група граждани в своя позиция, изпратена и до премиера Бойко Борисов. От организацията изразяват несъгласие с процеса на взимане на решенията относно евентуалното закупуване на нов подвижен състав, в който „изобщо не е взето предвид мнението на гражданите, а и на различни предприятия от железопътния бранш\". Според позицията на транспортното министерство процедурата стъпва на достатъчно добре подготвен и разработен анализ от широк кръг специалисти и направени проучвания, за това не смятат, че е необходимо да бъде подлагана на допълнително обществено обсъждане. „За първи път в България беше консолидирано мнението на експерти от различни нива. Това стана с\nизготвянето на доклад от експерти на 3 университета\nВисшето транспортно училище, Техническия университет и Университета за национално и световно стопанство, който след това беше предоставен на специалистите, които имат пряко отношение с работата в железопътния сектор\", коментира искането Занчев.На този етап железниците нямат вариант за европейско финансиране на процедурата. Едно от условията за такъв тип финансиране е задлъжнялостта на бенефициента, въпреки че дълговете сами по себе си са към „Холдинг БДЖ“ ЕАД. Според изготвения график изплащането на оставащите задължения трябва да приключи до края на 2019 г.\n\n\n                    ", "date": "2017.11.06", "title": "Нови 41 електрически и дизелови влака ще се движат по релсите"}
{"url": "http://www.monitor.bg/a/view/10514-%D0%90%D0%BB%D0%BE-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8-%D0%BF%D1%80%D0%BE%D0%B1%D0%B2%D0%B0%D0%BB%D0%B8-%D0%B4%D0%B0-%D1%83%D0%B6%D0%B8%D0%BB%D1%8F%D1%82-%D0%B8-%D0%B3%D0%BE%D0%B2%D0%BE%D1%80%D0%B8%D1%82%D0%B5%D0%BB%D1%8F-%D0%BD%D0%B0-%D0%B3%D0%BB%D0%B0%D0%B2%D0%BD%D0%B8%D1%8F-%D0%BF%D1%80%D0%BE%D0%BA%D1%83%D1%80%D0%BE%D1%80/", "text": "\n                    Говорителят на обвинител номер 1 Румяна Арнаудова призна, че ало измамници са опитали да я ужилят, като са й звънели, при това два пъти и докато е била на служебното си място, т.е. наглостта на ало мафията е стигнала дотам, измамниците да си позволяват да звънят дори в прокуратурата.Това се е случило преди година, но престъпниците са усетили, че тя няма да поддаде. \"На служебния телефон в прокуратурата са ми звънели два пъти. Първият път ми казаха \"Лельо, ти ли си?\". Аз първосигнално казах да. Когато започнаха да ми обясняват обаче, че са предизвикали ПТП се усетих. Племенницата ми е ученичка, няма как да кара, а си е в училище. Все пак опитах да играя роля, за да подпомогна разследването, но те ме усетиха\", призна Арнаудова в ефира на Нова ТВ. Тя посочи, че това се е случило преди около година, но няма как обаждането да бъде проследено. \"Много е трудно да се установи обаче в кой момент и от къде е постъпило това обаждане. Вторият път опитах да играя роля отново, но не ми се получи. Те много бързо се ориентират дали човекът се е вързал или няма да поддаде. Говориха ми, че им трябват пари за операция. Вероятно набират номера съвсем случайно\", разказа Арнаудова.\"Само от миналата седмица 17 лица са измамени от ало измамници. Всички потърпевши са възрастни хора. Те са дали повече от 55 000 лева\", отчете тя относно телефонните измами. И добави: \"Те са много изобретателни. Нека всички да знаят, че прокуратурата и полицията не искат пари по телефона. Дори подкупи не се искат по телефона. Схемите са различни, трябва да се работи за превенция. Към този момент нямам информация колко хора са вкарани в затвора за това нещо. Колкото и да затрудняваме ало измамниците, те намират своите начини да действат.\". \n\n\n                    ", "date": "2017.11.06", "title": "Ало измамници пробвали да ужилят и говорителя на главния прокурор"}
{"url": "http://www.monitor.bg/a/view/54663-%D0%9A%D0%BE%D0%B3%D0%B0%D1%82%D0%BE-%D1%81%D0%B2%D0%B8%D0%BA%D0%BD%D0%B5%D1%88-%D1%87%D0%B5-%D0%B7%D0%BB%D0%B0%D1%82%D0%BD%D0%BE%D1%82%D0%BE-%D0%BA%D0%BB%D1%8E%D1%87%D0%B5-%D1%81%D0%B0-%D0%BF%D0%B0%D1%80%D0%B8%D1%82%D0%B5/", "text": "\n                    \n\n \n\nТози виц сигурно ще разсмее мнозина. Щеше да е още по-добър обаче, ако се вписва и в реалността. Уви, май не е така. Въпреки че непрекъснато тръбим за ужилените от телефонни измамници се оказва, че всеки ден поне по две баби хвърлят пари от балконите си. Истината е, че през последните години този бизнес процъфтява и е много трудно да бъде изкоренен. И знаете ли защо? Причината е не само в това, че сме наивни и се хващаме и на най-малката закачка по телефона. Свикнахме да се доверяваме на непознати и то без да проверяваме информацията. Типично за време, в което непрекъснато попадаме в капана на фалшивите новини. Истината е обаче, че българинът вярва, че за всичко може да си плаща. Печелившата формула е пари. Те са златното ключе, с което можем да отключим всяка порта. Мислим си, че с парите можем да решим всяка една заплетена ситуация. Да си купим шофьорска книжка, диплома, да избегнем глоба, та дори да излезем чисти от съдебно дело. Тъжно, но факт. И съвсем не съм съгласна с тезата на някои психолози, че възрастните хора мятат торби с пари, защото така смятали, че ще станат герои. Щели да са горди, че спасяват някого, че помагат на органите на реда. Може да има и такива идеалисти, разбира се. Не можем да го отричаме със сигурност. Но все пак жестоката реалност е такава и не бива да си заравяме главите в пясъка. Защото се научихме да я караме по лесното и да търсим вратички, с които да заобиколим закона. Плащаме си на катаджията за нарушенията и излизаме чисти. Но каква полза имаме от това, след като създадохме общество от престъпници. В същото време почти няма осъдени за ало-измама. Те са малцина и са предимно мулета. Едва ли някой може да стигне до върха на пирамидата. Защото тази мафия създаде истинска пирамида. Не знам какъв съвет можем да дадем особено на възрастните хора. В капана на измамниците можем да попаднем всички, но като че ли те са най-лесната плячка. Нека просто не се доверяват сляпо на всичко, което им казват. И най-вече от непознати. Пък независимо за какъв се представя - адвокат, лекар или прокурор.\n                    ", "date": "2017.11.06", "title": "Когато свикнеш, че златното ключе са парите"}
{"url": "http://www.monitor.bg/a/view/84346-%D0%A2%D1%80%D1%8A%D0%BC%D0%BF-%D0%B3%D0%BE%D1%82%D0%BE%D0%B2-%D0%B4%D0%B0-%D0%B3%D0%BE%D0%B2%D0%BE%D1%80%D0%B8-%D0%B4%D0%BE%D1%80%D0%B8-%D1%81-%D0%9A%D0%B8%D0%BC-%D0%A7%D0%B5%D0%BD-%D0%A3%D0%BD/", "text": "\n                    \nПрезидентът на САЩ Доналд Тръмп изрази готовност да се срещне със севернокорейския ръководител Ким Чен-ун, предаде Йонхап.\nВ излъчено интервю за програмата \"Фул межър\", Тръмп заявява, че \"би разговарял с всекиго\". \"Не смятам, че това е сила или слабост. Мисля, че да се разговаря с хора не е нещо лошо. Така че със сигурност бих бил готов да направя това\", добавя президентът. Той обаче подчертава, че според него е прекалено рано за подобна стъпка.\nТръмп не вярва, че е вероятно Северна Корея (КНДР) да нанесе ядрен удар срещу САЩ и изразява надежда за постигне на споразумение. Той отбелязва, че китайският президент Си Цзинпин работи усилено за разрешаването на проблема.Междувременно Тръмп и Мелания се срещнаха с японския император Акихито и съпругата му.\n\n\n                    ", "date": "2017.11.06", "title": "Тръмп готов да говори дори с Ким Чен Ун "}
{"url": "http://www.monitor.bg/a/view/67443-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-6-%D0%BD%D0%BE%D0%B5%D0%BC%D0%B2%D1%80%D0%B8-%D0%BF%D0%BE%D0%BD%D0%B5%D0%B4%D0%B5%D0%BB%D0%BD%D0%B8%D0%BA/", "text": "\n                    Символ на деня е маймуната пред огледалото. Предстои преобразяване. Сменят се тоалети, визия и разбирания. Бъдете внимателни във връзките. Всеки е тръгнал на лов. Стремим се да се представим добре, да направим впечатление и да привлечем съюзници. В цялата тази бъркотия някой ще извади своя печеливш билет от лотарията на живота, но друг може да направи грешен ход, чрез който да се затрудни и постави в подчинително положение. Всичко важно да се обмисля. Не бива да се действа първосигнално.Работа-4Пари-5Любов-4Късмет-5Здраве-4 Изискването е към повече обективност. Не се предовервявайте излишно. Трудно ще разберете мислите на околните. Днес всеки един от нас е с маска и грим. Може и да не е „озъбено и свирепо куче” но ще се правят опити да се захапем един друг. В такъв момент вариантите трябва да се проверяват внимателно преди да се направи важен избор. В този ден всеки ще получи по заслуги това, за което се е постарал или е пропуснал да уреди и направи в миналото. Околните ще ви затрупват с отговорности и изисквания.Работа-4Пари-5Любов-5Късмет-4Здраве-5 Ден на „двуликия Янус”, на желанието да правиш едно, а да показваш друго. В такъв момент не може да се действа по инстинкт и чувство, а трябва внимателно да се преценява всеки човек и ход. Този ден ще ви отнеме една илюция, но пък сами може да създадете илюзорна представа за себе си у другите. Каквото и да се случи и получи няма да даде истински шансове и няма да е истинско. Не бързайте с подписването на нови договори и с обвързването, особено с непознати и непроверени хора. Предстои неприятен разговор и у дома.Работа-5Пари-4Любов-5Късмет-4Здраве-4 Опитайте да се видите отстрани, да погледнете и ситуацията, в която се намирате от друг ъгъл и гледна точка. Ден, в който е препоръчително да се направи инвентаризация на връзките и дейноста, да се откажем от някои илюзии и да не продължаваме да подържаме нещо губещо просто по инстинкт или от чист мързел. Разчистете терена, прегледайте наличностите, преценете фактите и реалните шансове за връзки и печалби. Не планирайте за утре до обед сключване на нови договори. Късметът ви ще дойде на 8-9-и.Работа-5Пари-4Любов-4Късмет-5Здраве-4 Ден на двойнствени игри и манипулативни игрички. Нищо не е такова каквото изглежда, като в онзи филм. Тръгвате готови да преборите някого, но и другият си има своите техники за елиминация. Очаквайте сблъсъци на позиции и интереси. В този ден всичко се получава по заслуги. Ако в миналото сте били на ниво и за всичко сте помислили, днес ще ви е по леко и ще елиминирате конкуренцията. Ако сте оставили друг да ви движи нещата може да се окажете притиснати и ощетени. Все пак Лъвът си е лъв и няма да си даде трона.Работа-5Пари-5Любов-5Късмет-5Здраве-5 Ден на кривите огледала, на кривите оценки и кривите надежди, които няма да се оправдаят, ще ви костват много усилия и ще ви вкарват в проблеми. Бъдете внимателни във връзките. Не подписвайте нови договори, но и не се съгласявайте на работа в сивата икономика. Тенденцията е да бъдете поставяни в подчинително положение, да ви използват и притискат с изисквания и претенции. Запазете неутралитет, не предоставайте права за ползване. Не е изключено да продадете на ниска цена лични таланти и идеи.Работа-4Пари-4Любов-5Късмет-4Здраве-4 Докато другите си пречат и влизат с агресия в личната си територия вие може тихо и кротко да си подредите нещата, да извлечете ползи от нечие отсъствие или неадекватно присъствие и да получите това, към което се стремите или сте си заслужили със старание в предните дни. Възползвайте се от всяка възможност. Днес маските падат, може да видите всеки в истинската му светлина, но и вашите действия и стъпки няма да останат незабелязани. До два дни ще трябва да защитите позициите, които в момента придобивате.Работа-5Пари-5Любов-6Късмет-5Здраве-4 Ден на кривите огледала и на илюзорната представа за другите. Независимо в каква светлина ви се представят околните ще доловите истинската им същност. Ще откриете перлата под неугледния вид и фалша под впечатляващата външност. Дано направите правилния избор, но нещо все ще ви тегли към красивото и представително лустро. Бъдете максимално обективни. Така в следващите дни ще се похвалите с придобивки и победи. Пригответе си речта, с която утре ще омаете някого и ще го накарате да приеме условията ви.Работа-5Пари-5Любов-5Късмет-5Здраве-5 Тежък и рисков ден за родените във втората декада. Сремежът към подражание и пасивно следване на авторитетите в работата и в живота ще ви изиграе лош номер. Не се правете на това, което не сте. Ще се разкрият всякакви игри и игрички, но по болезнено ще бъде като разберете, че тези на които сте се предоверили използват като свои идеите ви. Склонни сте да продадете евтино таланти и дарби. Не бързайте да се обвързвате. До три дни животът ще ви предложи много по изгодни и най-важното истински и престижни варианти.Работа-4Пари-5Любов-5Късмет-4Здраве-4 Днес околната действителност отговаря на това, което става в душите ни. Ако сте намръщени и времето ще се смръщи. Ако погледнете с усмивка на ситуацията, в която някой се опитва да ви изиграе, времето и околните ще ви се усмихват. Променете тактиката, коригирайте подхода към тези, които открито ви притискат с неправомерни изисквания. Бъдете сигурни, че ако не вдигнете глава и не поставите условията си, още повече ще ви притискат и мачкат. В утрешния ден ще си проличат големите ловци и играчи на пазара.Работа-5Пари-5Любов-4Късмет-4Здраве-4 Днес на едно място ще командвате и ще налагате правилата, а на друго ще козирувате и ще позволявате да ви манипулират. Постарайте се да изчистите съзнанието си от всякакви илюзии и грешни представи. Не бива да се действа по инстинкт, а по разум. Печелят тези, които имат адекватна представа за себе си и за околната действителност. Ще получите това, което сте си заработили в предните дни с усилие или с безотговорност. Маските падат и в любовта. От утре Венера ще ви гледа под око от знака на Скорпиона.Работа-5Пари-5Любов-4Късмет-5Здраве-4 Проблемен ден за родените във втората декада. Някак лесно и неустоимо прилепвате към тези, които играят нечестно, които прикриват истинските си намерения и ви използват. Обръщате гръб на реалноста и на доказаните във времето приятели. До утре на обед изпадате в неприятни положения, в които ще давате, ще позволявате да ви ограбват чувствено и интелектуално, да се ползват от труда и имотните ви придобивки. Не подписвайте нови договори, не давайте излишни права на непроверени хора. Емоциите ви предават.Работа-5Пари-4Любов-5Късмет-4Здраве-4 Личната ви година е деветка. Сега е момента да приключите водените дела и проекти и да оберете плодовете на труда си през годината. Вървите към финализиране на лични и професионални отношения. Разчистете терена и от 2018 г. застанете на старта на новите си инициативи. Планирайте генерална промяна в начина си на работа и личен живот.Родените днес лесно ще влизат в роли и най- важното ще се вживяват в тях и така в крайна сметка ще променят реалностите. Ще се опитват да ви манипулират и поставят в трудни ситуации на избор. Винаги ще имат два варианта, докато вие само един.Заченатите днес ще имат слаб виталитет и съпротивителни сили, но и едно неустоимо желание да са винаги първи и да побеждават. Научете ги да мислят обективно и до приемат реалностите.\n\n\n                    ", "date": "2017.11.06", "title": "Хороскоп за 6 ноември, понеделник"}
{"url": "http://www.monitor.bg/a/view/78411-%D0%9F%D1%83%D1%81%D0%BA%D0%B0%D1%82-%D0%B1%D0%B8%D0%BB%D0%B5%D1%82%D0%B8%D1%82%D0%B5-%D0%B7%D0%B0-%D0%9E%D1%80%D0%BA%D0%B5%D1%81%D1%82%D1%8A%D1%80-%D0%B1%D0%B5%D0%B7-%D0%B8%D0%BC%D0%B5/", "text": "\n                     \n\nБроени дни след като Велко и компания разходиха в „Арена Армеец“ своите чарлстон джинси и погъделичкаха носталгията към златното българско кино с „Една песен за любов и още нещо“ от Moko Solution пуснаха билетите за втората дата на „Оркестър без име“. Мюзикълът, в който ролите на бодрата чета мечтатели от пика на соца са поверени на имена като Станимир Гъмов и Румен Угрински, ще забавлява отново ценителите на италианския шлагер на 28 април. Желаещите да се качат на тази комедийна и изключително колоритна машина на времето ще трябва да броят от 40 до 70 лв за пропуски в мрежата на eventim.bg.\n\nНад 8000 аплодираха каста на продукцията, в който се подвизаваха автентични имена от култовия филм като Катето Евро, Филип Аврамов и Георги Мамалев. Кулминацията на вечерта бе вокалния двубой между кокетната Рени (Неделяна Христова) и гласовитата Ваня. В кожата на „добрата певица“ скочи Мария Илиева, чиято бременност дори бе интегрирана в сценария.\n\n \n\n \n\n \n                    ", "date": "2017.11.06", "title": "Пускат билетите за „Оркестър без име“"}
{"url": "http://www.monitor.bg/a/view/65785-%D0%99%D0%BE%D0%B0%D0%BD%D0%B0-%D0%98%D0%BB%D0%B8%D0%B5%D0%B2%D0%B0-%D0%BF%D0%BE%D1%81%D1%8F%D0%B3%D0%B0-%D0%BA%D1%8A%D0%BC-%D0%B2%D1%82%D0%BE%D1%80%D0%B0-%D0%95%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0-%D0%BA%D1%83%D0%BF%D0%B0/", "text": "\n                    Йоана Илиева направи голяма крачка към спечелването за втора поредна година на Европейската купа по сабя за кадетки. Най-силната българска състезателка по фехтовка взе златото от турнира „Сабята на Етрополски” и се откъсна от конкурентките си в битката за ценния трофей.При участието на 131 състезателки в индивидуалната надпревара в зала „София” в столицата, 16-годишната Илиева беше безапелационна във всичките си боеве. Тя спечели златото, като във финала се наложи над талантливата унгарка Катинка Батай с 15:11. Ден по-рано Йоана беше с основен принос за извоювания заедно с Елица Станимирова, Теодора Вутова и Габриела Захаринова бронзов медал за България в отборното състезание.В класирането за Европейската купа Илиева, европейска вицешампионка за кадетки от Пловдив 2017, води с актив от 310 точки. След нея се нареждат белгийката Жолиен Кортейн с 202 т., Мария Зинюкина (Рус) със 152 и др.Отборно при кадетите шампион е отборът на Румъния, пред Унгария I и Турция. Българите са девети.\n\n\n                    ", "date": "2017.11.06", "title": "Йоана Илиева посяга към втора Европейска купа"}
{"url": "http://www.monitor.bg/a/view/12502-%D0%93%D0%B5%D1%80%D0%BC%D0%B0%D0%BD%D0%B8%D1%8F-%D1%89%D0%B5-%D0%B0%D1%82%D0%B0%D0%BA%D1%83%D0%B2%D0%B0-%D1%82%D0%B8%D1%82%D0%BB%D0%B0%D1%82%D0%B0-%D0%B2-%D0%B1%D1%8F%D0%BB-%D0%B5%D0%BA%D0%B8%D0%BF/", "text": "Руснаците се връщат към униформите на СССР от 1988 г. в Сеул\n                    Футболният съюз на Германия представи официално новите екипи, с които Бундестимът ще преследва титлата на световното първенство - Мондиалът е догодина от 14 юни до 15 юли в Русия. По традиция момчетата на Йоаким Льов ще са облечени с бели фланелки и черни шорти. Този път обаче официалният партньор на германците – концернът „Адидас”, е подготвил малка изненада.Дизайнерите са заложили на своеобразна реплика на легендарните шампионски фланелки от 1990 година. Единствената разлика – трите линии, които оформят фигурата на гърдите, не са в традиционното досега черно, жълто и червено – цветовете на националния флаг на Германия, а са решени в три тоналности на сивото.„Разбира се, че знам как са изглеждали екипите през 1990 година - коментира Матс Хумелс. – Много добре разбирам направените паралели. Затова виждам многообещаващ знак за предстоящото световно първенство.”„Искахме да възкресим легендарния дизайн от 1990 година за световното първенство през 2018-а - коментира говорителят на „Адидас” Оливер Брюген. – Новата фланелка има призванието да се превърне и в култов артикул за феновете. Дизайнът е изключително подходящ, за да се постави на екипа 5-ата звезда на световен шампион.Момчетата на Йоги Льов ще облекат за първи път официално новите си трика за класиката срещу Англия на „Уембли” в четвъртък. Следващият двубой на бундестима е с Франция на 14 ноември, вторник, в Кьолн.Официално екипите си представиха и шефовете на руския футбол. Както се очаква, Сборная ще излиза на терена в домашното си първенство в червено и бяло. Фотографии на футболистите в официалното им състезателно облекло бяха публикувани в сайта на федерацията в Туитър. В качеството на модели се изявиха националите Денис Глушаков, Дмитрий Комбаров и Алексей Миранчук.И при руснаците има известна доза носталгия. Окраската на екипировката им напомня силно на униформите на представителния отбор на СССР на олимпийските игри през 1988 година в Южна Корея, на които тимът се окичи със златните медали.На световното първенство в Бразилия през 2014 година пък руските футболисти носеха фланелки в керемиден цвят. Идеята на дизайнерите била цветът да наподобява стените на Кремъл.\n\n\n                    ", "date": "2017.11.06", "title": "Германия ще атакува титлата в бял екип"}
{"url": "http://www.monitor.bg/a/view/89574-%D0%97%D0%B2%D0%B5%D0%B7%D0%B4%D0%B0-%D0%BD%D0%B0-%D0%B1%D0%B8%D0%B0%D1%82%D0%BB%D0%BE%D0%BD%D0%B0-%D0%BE%D1%82%D0%BB%D0%B0%D0%B3%D0%B0-%D1%81%D0%B2%D0%B0%D1%82%D0%B1%D0%B0%D1%82%D0%B0-%D1%81%D0%B8/", "text": "\n                    Норвежкият биатлонист Емил Хегле Свендсен реши да пожертва личния си живот в името на спортната си кариера. Четирикратният олимпийски шампион ще отложи сватбата си с телевизионната водеща и спортна журналистка Саманта Скогранд с цяла година, за да не се разсейва по време на подготовката си за зимната олимпиада в Пьончан идния февруари.\"Бяхме си определили дата през лятото на 2018 година, но решихме да я преместим за лятото на 2019-а. Знаете колко е объркващо и стресиращо да подготвяш едно толкова важно събитие, а в момента съм изцяло фокусиран върху подготовката си за олимпиадата. Сватбата може да почака\", коментира Свендсен.Двамата се запознават през януари 2014 г. Тогава Саманта се подготвя за отразяването на олимпиадата в Сочи, а Свендсен - за участието си там. Любопитното е, че не за първи път Саманта се жертва в името на успехите на биатлониста. През миналата година доста нашумя историята, разказана лично от нея, че двамата не са се целували цял сезон, за да не му прехвърли вирус.\"Боледувам много рядко, но разбирам, че нося със себе си у дома микроби. Спортистите са доста уязвими. Емил много боледуваше през последните години и не искам да му причинявам нови проблеми\", разказа тогава разбраната дама. \n\n\n                    ", "date": "2017.11.06", "title": "Звезда на биатлона отлага сватбата си"}
{"url": "http://www.monitor.bg/a/view/28403-%D0%9E%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%93%D1%80%D0%B8%D1%88%D0%BE-%D1%81-%D1%80%D0%B5%D0%BA%D0%BE%D1%80%D0%B4%D0%BD%D0%BE-6%D0%BE-%D0%BC%D1%8F%D1%81%D1%82%D0%BE-%D0%B2-%D1%81%D0%B2%D0%B5%D1%82%D0%B0/", "text": "След Лондон прави академията си в Хасково\n                    Григор Димитров от днес официално заема рекордното в кариерата си шесто място в световната ранглиста на ATP. Прогресът на българина с две места нагоре се дължи на пропадането на бившите първи ракети Анди Мъри (Вбр) и Новак Джокович (Сър), които не са играли от доста време заради контузии, а след Мастърс турнира в Париж изпаднаха за пръв път от топ 10.Лидер остава Рафаел Надал (Исп), следван от Роже Федерер (Швейц). Рекордни класирания записаха още Александър Зверев (Гер), който е трети, австриецът Доминик Тийм (№4), белгиецът Давид Гофен (№8), американецът Джак Сок (№9) и испанецът Пабло Кареньо Буста (№10), като последните двама за първи път намират място в първата десетка на света.В сряда Димитров ще научи съперниците си за финалния за сезона турнир в Лондон, където двубоите започват в неделя. Там Гришо може да атакува петото и дори четвъртото място, тъй като е само съответно на 155 и 165 точки от тях. А за победа в груповата фаза в зала \"О2 Арена\" се дават 200 точки.След Лондон пък Григор възнамерява да обърне по-голямо внимание на проекта си за тенис академия в родния си град Хасково. За целта той иска да обедини съществуващите два клуба в града - „Хасково 2015“, където зам.председател е баща му Димитър Господинов, и този на „Хасково“. Идеята е кортовете на “Юнак”, които бяха направени от клуба на баща му, и базата на Кенана, наета от Румен Балкански до 2030 г., да се използват за тенис академията на Гришо. И двата клуба са дали принципно съгласие за това, съобщи Haskovo.info. \n\n\n                    ", "date": "2017.11.06", "title": "Официално: Гришо с рекордно 6-о място в света"}
{"url": "http://www.monitor.bg/a/view/6899-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5-%D0%B3%D0%BE%D1%82%D0%B2%D0%B8-%D0%B7%D0%B0-%D1%81%D0%BD%D1%83%D0%BA%D1%8A%D1%80-%D0%B5%D0%BB%D0%B8%D1%82%D0%B0-%D0%BD%D0%B0-%D0%95%D0%B2%D1%80%D0%BE%D0%BF%D0%B0/", "text": "\n                    Готовността на България за предстоящото домакинство на европейското първенство по снукър ще бъде проверена лично от председателя на Европейската снукър федерация Максим Касис. Той пристига днес у нас, за да се запознае лично с условията.София ще приеме европейския снукър елит от 2 до 16 февруари, а французинът ще инспектира и уточни последни подробности около предстоящото събитие.По време на визитата си Касис ще проведе работни срещи с организационния екип на първенството и представители на Фондация „София - европейска столица на спорта 2018“. Максим Касис ще проведе и официална среща с министъра на младежта и спорта Красен Кралев.Очаква се над 200 състезатели от над 36 държави да вземат участие в шампионата, който ще е за мъже и младежи до 18 и до 21 години. България като домакин ще получи повече квоти за играчи, както и за съдии.\n\n\n                    ", "date": "2017.11.06", "title": "България се готви за снукър елита на Европа"}
{"url": "http://www.monitor.bg/a/view/46765-%D0%A4%D0%B8%D1%88-%D0%B7%D0%B0-360-%D0%B4%D0%BE%D0%BD%D0%B5%D1%81%D0%B5-4-716-177-%D0%BB%D0%B5%D0%B2%D0%B0-%D0%B7%D0%B0-93%D0%B8%D1%8F-%D1%82%D0%BE%D1%82%D0%BE-%D0%BC%D0%B8%D0%BB%D0%B8%D0%BE%D0%BD%D0%B5%D1%80/", "text": "\n                    Тираж №88 на БСТ роди 93-ия тото милионер от игрите на спорт тото. Късметлията, заложил в София на 4 комбинации по 0,85 лв. за \"6 от 49\" и 1 за \"Тото Джокер\" за общата сума 3,60 лв., ще прибере 4 716 177,40 лева от джакпота в най-популярната игра. Той удари златната шестица 5, 7, 15, 21, 28, 37 и стана четвъртият щастливец, който ще прибере милиони от спечелен джакпот за 2017 година. Сумата е втора за тото-сезона след рекордната за сам печеливш играч 7 940 616,60 лева, която взе Тодор Крантов от град Съединение от тираж №34 през май. За уцелени шестици, заедно с последната, Спортният тотализатор до момента изплаща общо 17 441 383,50 лева за годината в най-популярната игра.\n\nЗа четвъртък БСТ обаче зарежда нови 2 млн. в джакпота за \"6 от 49\", а се очаква към тях да се прибавят още към 70 000 лв.\n\nСлед щедрата шестица втората по големина печалба е от единствената петица във II теглене на \"5 от 35\" за 24 170 лева. Тя е за играч, пуснал 4+1 комбинации в абонаментен фиш за 2 тиража за 4,40 лв.\n\nДвама тото любители пък ще приберат по 6229,10 лв. от тройка за 5912,30 лв. и 18 двойки по 17,60 лв.от \"Тото Джокер\". Единият е избрал система №5 за \"5 от 35\" и 1 обикновена комбинация плюс 9 числа пълно комбиниране (ПК) за \"джокера\" за 50,30 лв. Другият пък е играл със система №139 за \"6 от 42\" и пълен джокер (9 ПК) за 64,20 лв.\n\n \n\nТото печалби\n\nТираж №88\n\n \n\n\"6 от 49\": Числа - (5, 7, 15, 21, 28, 37); 6 - 1 от 4 716 177,40 лв., 5 - 13 по 1915,80 лв., 4 - по 31,10 лв., 3 - по 2,80 лв.; ДЖАКПОТ: 0,00 лв.\n\n \n\n\"6 от 42\": Числа - (17, 18, 20, 34, 37, 41); 6 - няма, 5 - 2 по 5418,60 лв., 4 - по 31,80 лв., 3 - по 2,90 лв.; ДЖАКПОТ: 673 978,60 лв.\n\n \n\n\"5 от 35\": I теглене - (6, 8, 13, 21, 30); 5 - 4 по 6042,50 лв., 4 - по 72,70 лв., 3 - по 3,50 лв.; II теглене - (8, 17, 24, 26, 30); 5 - 1 от 24 170,00 лв., 4 - по 74,20 лв., 3 - по 3,70 лв.\n\n \n\n\"5/50 - 1/12 Зодиак\": Числа - (11, 20, 21, 23, 41); Зодия 4 - Рак; 5+1 - няма, 5 - няма, 4+1 - няма, 4 - 3 по 500,00 лв., 3+1 - 19 по 100,00 лв., 3 - 130 по 10.00 лв., 2+1 - по 5,00 лв., 1+1 - по 1,50 лв., 2 - по 1,00 лв., 0+1 - по 1,00 лв.; ДЖАКПОТ: 3 000 000,00 лв.\n\n \n\nТото Джокер: Позиции - (1, 5, 8); Цифри - (0, 7, 4); 3 - 4 по 5912,30 лв., 2 - 1347 по 17,60 лв.; ДЖАКПОТ: 0,00 лв.\n\n \n\n\"Рожден ден\": Година - 48, месец - 02, дата - 25, ден - 5; I група - няма, II - 1 от 496,70 лв., III - няма, IV - 4 по 62,10 лв., V - 4 по 62,10 лв., VI - 7 по 28,40 лв., VII - 18 по 13,80 лв., VIII - 27 по 7,40 лв., IX - 32 по 9,30 лв., X - по 3,90 лв., XI - по 2,40 лв., XII - по 2,50 лв., XIII - по 2,20 лв., XIV - по 1,40 лв., XV - по 1,10 лв.; ДЖАКПОТ: 6497,73 лв.\n                    ", "date": "2017.11.06", "title": "Фиш за 3,60 донесе 4 716 177 лева за 93-ия тото милионер"}
{"url": "http://www.monitor.bg/a/view/54939-%D0%9A%D0%BE%D0%BD%D1%82%D0%B5-%D1%83%D0%B4%D0%B0%D1%80%D0%B8-%D0%AE%D0%BD%D0%B0%D0%B9%D1%82%D0%B5%D0%B4-%D0%B8-%D0%BE%D1%82%D1%81%D0%B2%D0%B8%D1%80%D0%B8-%D0%9C%D0%BE%D1%83%D1%80%D0%B8%D0%BD%D1%8C%D0%BE/", "text": "Венгер се жалва от съдията след 1:3 със „Сити“\n                    Обтегнатите взаимоотношения между Жозе Моуриньо и Антонио Конте намериха проявление и след неделното дерби между „Челси“ и „Манчестър Юнайтед“, спечелено от лондончани с 1:0. Преди срещата на \"Стамфорд Бридж\" италианецът заяви, че е важно единственото двамата да уважават взаимно работата си.След последния съдийски сигнал обаче очевидно Конте се постара да избегне среща с Моуриньо, който чакаше около изхода, за да поздрави колегата си. Запитан защо не е отишъл да се ръкува с португалеца, Конте отговори: \"Това не е важно. Важно е да се спечели мачът. Трябва да се уважаваме на терена, не извън него. Искате да го преследвам ли? Аз бях в средата на терена. Стиснах ръцете на хората, които бяха наоколо“. Моуриньо пък бе попитан дали по-късно Конте го е открил, за да го поздрави. \"Не. Той изчезна. Затова поздравих неговите асистенти, което за мен в основата си е същото\", заяви Специалния.Мениджърски емоции имаше и след другото голямо дерби между „Манчестър Сити“ и „Арсенал“. „Гражданите“ биха с 3:1, а в основата на успеха стоял съдията Майкъл Оливър, оплака се наставникът на гостите Арсен Венгер. Реферът сбърка при третия гол за „Сити“, като не отсъди засада. „Питате ме дали някой може да спре „Сити“? Не и докато получават подобна домакинска подкрепа от съдията. За втора поредна година получаваме гол от засада на този стадион“, ядосан бе Венгер.Кръгът в Англия пък се оказа последен за Славен Билич като мениджър на „Уест Хем“. Той бе уволнен след загубата с 1:4 от „Ливърпул“, а причините са слабото представяне на „чуковете“ от началото на сезона. Според английските медии най-вероятният наследник на хърватина е Дейвид Мойс, от когото ще се очаква да спаси тима от изпадане. В момента „Уест Хем“ е на 18-о място в класирането. Лидер е „Ман Сити“ с 31 точки, следван от „Юнайтед“ и „Тотнъм“ с по 24, „Челси“ с 23 и т.н. \n\n\n                    ", "date": "2017.11.06", "title": "Конте удари „Юнайтед“ и отсвири Моуриньо"}
{"url": "http://www.monitor.bg/a/view/59149-%D0%AE%D0%B2%D0%B5%D0%BD%D1%82%D1%83%D1%81-%D1%81%D0%B5-%D0%B8%D0%B7%D0%BA%D0%B0%D1%87%D0%B8-%D1%81%D0%B0%D0%BC%D0%BE-%D0%BD%D0%B0-%D1%82%D0%BE%D1%87%D0%BA%D0%B0-%D0%BE%D1%82-%D0%B2%D1%8A%D1%80%D1%85%D0%B0/", "text": "\n                    Шампионът на Италия „Ювентус“ се доближи само на точка от върха в Серия А. \"Бианконерите\" спечелиха много трудно домакинството си от 12-ия кръг над „Беневенто“ с 2:1, след като на почивката губеха сензационно в резултата. Пълният аутсайдер в калчото водеше с 1:0 след страхотно изпълнение от фаул на Амато Чичирети в 19-ата минута. Преди това домакините удариха два пъти гредите, а след това нападателите на \"Старата госпожа\" изпуснаха доста положения. Все пак през втората част „Юве“ стигна до заслужен обрат с голове на Гонсало Игуаин (55) и Хуан Куадрадо (65), като вече има 31 точки. Грандът от Торино изпревари „Интер“ и се доближи само на точка от лидера „Наполи“, който стъпи накриво с 0:0 като гост на „Киево“.\n\n\n                    ", "date": "2017.11.06", "title": "“Ювентус“ се изкачи само на точка от върха"}
{"url": "http://www.monitor.bg/a/view/46855-%D0%AF%D0%BA%D0%B0-%D0%BE%D1%85%D1%80%D0%B0%D0%BD%D0%B0-%D0%B7%D0%B0-%D0%9C%D0%B5%D1%81%D0%B8-%D0%B2-%D0%9C%D0%BE%D1%81%D0%BA%D0%B2%D0%B0/", "text": "\n                    Звездата на Аржентина Лео Меси и колегите му от националния отбор получиха впечатляваща охрана още от летището в Москва. „Гаучосите“ пристигнаха в руската столица за лагер и две контроли, а целта е играчите да се запознаят с местния климат и порядки преди Мондиал 2018. Цялата делегация на Аржентина бе изведена през ВИП изход на летището и бе скрита от медии и фенове, а по пътя бе охранявана от военен конвой. Домакините пък са осигурили персонални охранители за Меси и Хавиер Масчерано. Причината е, че преди дни от „Ислямска държава“ заплашиха двамата с атентат, а освен това със зловещ колаж беше отправена атака и към Кристиано Роналдо. Приятелската среща между Русия и Аржентина ще се играе на 11 ноември на стадион „Лужники“. Три дни по-късно южноамериканците ще проведат и контрола срещу Нигерия в Краснодар.\n\n\n                    ", "date": "2017.11.06", "title": "Яка охрана за Меси в Москва"}
{"url": "http://www.monitor.bg/a/view/3384-%D0%A4%D0%B5%D0%BD%D0%B5%D1%80%D0%B1%D0%B0%D1%85%D1%87%D0%B5-%D1%81%D0%B8-%D1%85%D0%B0%D1%80%D0%B5%D1%81%D0%B0-%D0%9C%D1%8A%D1%80%D0%B8-%D0%A1%D1%82%D0%BE%D0%B8%D0%BB%D0%BE%D0%B2/", "text": " Спецът готов за преговори, критикува българския футбол\n                    Станимир Стоилов е сред вариантите за треньор на турския гранд „Фенербахче“. Новината бе разпространена от авторитетното издание „Фанатик“.Според информациите българският треньор е харесан за наставник, след като през уикенда спечели четвърта поредни титла на Казахстан. Останалите конкуренти за поста пък са Мирча Луческу, Роберто Карлош и Марко Биел. В момента „Фенербахче“ е на седмо място в класирането и се представя неубедително от началото на сезона. Преди старта на кампанията грандът от Истанбул пръсна сериозна сума за селекция, която да върне тима в борбата за титлата. Нервите на ръководството обаче явно не са издържали след поредното разочарование – 1:1 с „Османлъспор“, след което феновете изпратиха с освирквания отбора и призиви за треньорска рокада. Треньорът Айкут Коджаман се съобрази с желанието на агитката и подаде оставка.Станимир Стоилов пък е добре познат във „Фенербахче“, където изкара период като футболист. Настоящият договор на спеца с „Астана“ изтича през декември, а Мъри разкри, че не води разговори за удължаване. Освен това българинът се оплака, че в клуба има финансови проблеми, като се бавят заплати и премии. „Имам чудесен отбор от добри момчета, които си вършат чудесно работата. Това обаче явно не е достатъчно на ръководството, за да си свърши то своята“, публично възнегодува Стоилов.Според „Фанатик“ Мъри е готов за преговори, като ще излезе най-евтино на „Фенербахче“ като финансови изисквания. Който и да поеме тима, ще има трудна задача да го върне в борбата за титлата, тъй като от началото на сезона „фенерите“ имат само 5 победи от 15 мача.Иначе Мъри се прибра днес в България и отказа коментар по темата за „Фенербахче“, но не спести критики за нашенския футбол. „В последните години българският футбол произвежда една посредственост. Клубовете трябва да се замислят. Трябва да произведем качество и после да говорим за национален отбор. Българските играчи не могат да отговорят на изискванията, те са на посредствено ниво. Клубовете не работят. Повече сме по приказките“, сподели спецът. \n\n\n                    ", "date": "2017.11.06", "title": "„Фенербахче“ си хареса Мъри Стоилов"}
{"url": "http://www.monitor.bg/a/view/53162-%D0%9B%D0%BE%D0%BA%D0%BE-%D0%9F%D0%B4-%D0%B2%D0%B7%D0%B5%D0%BC%D0%B0-%D1%81%D1%82%D0%B0%D0%B4%D0%B8%D0%BE%D0%BD%D0%B0-%D0%BD%D0%B0-%D0%BA%D0%BE%D0%BD%D1%86%D0%B5%D1%81%D0%B8%D1%8F-%D1%81%D1%82%D1%80%D0%BE%D0%B8-%D0%BD%D0%BE%D0%B2%D0%B0-%D0%B1%D0%B0%D0%B7%D0%B0/", "text": "\n                    Община Пловдив ще отдаде на концесия стадион \"Локомотив\" в парк \"Лаута\" на едноименния футболен клуб. Новината съобщи кметът на града Иван Тотев. Той поясни, че ръководството на „Локомотив“ (Пловдив) е входирало в местната управа искането да вземе на концесия спортния комплекс.Още една концесионна процедура ще бъде задвижена от Община Пловдив. Тя е за новата спортна база, която „Локомотив“ (Пд) иска да изгради. На клуба ще бъде отдадено място в район \"Тракия\" от 28 декара до СУ \"Черноризец Храбър\". Там футболният клуб ще построи два нови терена. Срокът на концесията ще бъде за 15 плюс 10 години. Няма да се налага промяна на статута на мястото, тъй като е предназначено за образование и спорт. Новината зарадва феновете на „смърфовете“, които се надяват до края на полусезона тимът да се класира в първата шестица и да играе в плейофите за Европа. В момента обаче „Локо“ е на осмо място в класирането.\n\n\n                    ", "date": "2017.11.06", "title": "„Локо“ (Пд) взема стадиона на концесия, строи нова база"}
{"url": "http://www.monitor.bg/a/view/36420-%D0%A5%D1%83%D0%B1%D1%87%D0%B5%D0%B2-%D1%81-%D0%BD%D0%BE%D0%B2%D0%B8-%D0%B4%D0%B2%D0%B5-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F-%D0%BE%D1%82%D0%B1%D0%BE%D1%80/", "text": "\n                    Двама от твърдите титуляри в своите клубове в Първа лига - Станислав Манолев (ЦСКА-София) и Цветомир Панов („Ботев“ Пд), отпаднаха от списъка на селекционера Петър Хубчев за предстоящата контрола със Саудитска Арабия заради здравословни проблеми. “Трикольорите” ще премерят сили с осигурилия си участие на Мондиал 2018 в Русия тим на 13 ноември на стадион “Рестело” в португалската столица Лисабон. В същото време друг футболист на “червените” - Александър Дюлгеров, ще получи шанс за изява с националната фланелка, след като бе повикан “на пожар”. Припомняме, че преди няколко дни травма извади от сметките на Хубчев и Ивайло Чочев („Палермо“). На негово място бе повикан друг от сънародниците ни, подвизаващ се на Ботуша - Александър Тонев („Кротоне“). Представителната ни селекция ще се събере на лагер-сбор на 8 ноември от 12,30 часа на Националната футболна база в Бояна.Групата на България\nВратари: Пламен Илиев, Благой Макенджиев;\nЗащитници: Васил Божиков, Николай Бодуров, Александър Дюлгеров, Антон Недялков;\nПолузащитници и нападатели: Александър Цветков, Александър Тонев, Симеон Славчев, Георги Костадинов, Мартин Райнов, Михаил Александров, Тодор Неделев, Ивайло Димитров, Иван Минчев, Ивелин Попов, Георги Миланов, Спас Делев, Андрей Гълъбинов. \n\n\n                    ", "date": "2017.11.06", "title": "Хубчев с нови две промени в националния отбор"}
{"url": "http://www.monitor.bg/a/view/33135-%D0%94%D0%B5%D0%BB%D0%B8%D0%BE-%D0%A0%D0%BE%D1%81%D0%B8-%D0%B3%D0%BE%D0%BD%D0%B8-%D1%82%D1%80%D0%B8%D0%BC%D0%B0-%D0%BE%D1%82-%D0%BD%D0%BE%D0%B2%D0%B8%D1%82%D0%B5/", "text": "\n                    Половин отбор играчи ще бъдат освободени от „Левски“ през зимната пауза. Треньорът Делио Роси вече е представил списък с ненужните играчи, като интересното е, че сред нарочените за гонене са трима от дошлите през лятото футболисти. Това са Георги Ангелов, Нелуц Рошу и Жуниор Мапуку. В \"черния списък\" влизат още Бабатунде Адениджи, Франсис Нар, Мики Орачев, Димитър Пиргов и Симон Сандберг, на които ще се търсят отбори. Възможно е Орачев да бъде пратен отново да играе под наем, както бе през пролетта на миналия сезон, когато юношата на \"сините\" носеше екипа на „Локомотив“ (София). Мапуку пък започна силно сезона, но след идването на Роси изпадна в немилост и загуби титулярното си място за сметка на Серджиу Буш.Очаква се в близките дни от „Левски“ да обявят и плановете си за зимната подготовка. Делио Роси е бил категоричен, че не желае тимът да се подготвя в Кипър или Турция, както бе в последните години. Затова в момента усилено се търсят варианти за лагер в Испания или Гърция. \n\n\n                    ", "date": "2017.11.06", "title": "Делио Роси гони трима от новите"}
{"url": "http://www.monitor.bg/a/view/13971-%D0%A2%D0%BE%D0%BD%D0%B8-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0-%D0%BD%D0%B0-%D0%BA%D0%BB%D1%83%D0%B1%D0%BD%D0%B0-%D1%81%D1%86%D0%B5%D0%BD%D0%B0/", "text": "\n                     \n\nПритежателката на един от най-топлите гласове в бг попа -Тони, се завръща на сцената след 5-годишна пауза. Мястото на срещата е столичния Live Club 11, датата е 9 ноември, а входът е свободен. В 60-минутния сет на певицата с афинитет към интериорния дизайн ще влязат хитове като „Всичко било е насън“, „Както преди“ и „Поглед на дете“ с преработени, осъвременени аранжименти. Тони ще погъделичка слуха на феновете и с актуалния си сингъл „Пробуждане“, което е посветено на над 250 000 българи, страдащи от автоимунни заболявания.\n\nТони е средмалкото представители на родния шоубизнес, които познават чудовищното ускорение по пътя към смъртта след диагноза като луцерозен кулит. Близо 8 години тя се бори с автоимунното заболяване и успява да влезе в ремисия, комбинирайки биолекарство с веган кухня. \n                    ", "date": "2017.11.06", "title": "Тони се завръща на клубна сцена "}
{"url": "http://www.monitor.bg/a/view/37390-%D0%A1%D0%B5%D0%BA%D1%81%D1%81%D0%BA%D0%B0%D0%BD%D0%B4%D0%B0%D0%BB-%D0%B7%D0%B0%D0%BC%D1%80%D0%B0%D0%B7%D0%B8-%D1%84%D0%B8%D0%BB%D0%BC%D0%B0-%D0%B7%D0%B0-%D0%A5%D1%8E-%D0%A5%D0%B5%D1%84%D0%BD%D1%8A%D1%80/", "text": "\n                    Сексскандал се оказа в основата на решението, взето от Playboy Enterprises, да бъде замразен проекта за биографичен филм, посветен на Хю Хефнър. До това се стигна след като шест жени, сред които актрисите Наташа Хенстридж и Оливия Мън, обвиниха режисьора Брет Ратнър в насилие. По това време той вече беше подписал договор да застане начело на продукцията, проследяваща житейския път на бащата на Playboy, а интерес към главната роля беше проявил Джаред Лето. Скандалните разкрития обаче предизвикаха и актьора, прочул се с ексцентричните си прояви на сета на „Отряд самоубийци“ да се разграничи от проекта. „Той никога няма да работи с Ратнър“, обяви след разгласяването на казуса говорителят на звездата.\n\n„Разочаровани сме да научим за обвиненията срещу Брет Ратнър. Намираме подобно поведение за напълно недопустимо и към момента паузираме развитието на биографичния филм докато нямаме достатъчно информация да преразгледаме ситуацията“, категорични са от Playboy Enterprises.\n                    ", "date": "2017.11.06", "title": "Сексскандал замрази филма за Хю Хефнър"}
{"url": "http://www.monitor.bg/a/view/84960-%D0%A2%D0%B0%D1%82%D1%83%D0%B8%D1%81%D1%82%D0%B8-%D0%B8%D0%B7%D1%80%D0%B8%D1%81%D1%83%D0%B2%D0%B0%D1%85%D0%B0-%D0%BB%D0%B8%D1%86%D0%B5%D1%82%D0%BE-%D0%BD%D0%B0-%D0%94%D0%B8%D1%87%D0%BE/", "text": "\n                    Популярните татуисти братя Смокови са автори на обложката на новия албум на Дичо „Дух“. Тя показва лицето на музиканта в анфас, а портрета въздейства простичко, но безотказно само с графитен контур. Дискът събира 21 парчета създавани в продължение на 9 години, а разнообразието в тях вирее както на жанрово ниво (от поп-рок и фънк до хип-хоп), така и като имена на гости изпълнители. Сред артистите, кръстосали тембър редом с този на Дичо в „Дух“, са Поли Генова, Лора Караджова, Део, Играта, „Ъпсурт“ и оперната певица Гери Николаева. Проектът вече е пазарен факт и ще се разпространява със съдействието на голяма верига бензиностанции, в чиито обекти Дичо ще се среща с фенове. Началната му спирка за автографи е Бургас (10-ти ноември), а през уикенда ще отмята опашки за селфита във Варна и Пловдив.\n\n\n                    ", "date": "2017.11.06", "title": "Татуисти изрисуваха лицето на Дичо"}
{"url": "http://www.monitor.bg/a/view/69818-%D0%A0%D0%BE%D0%B4%D0%BE%D0%BF%D1%81%D0%BA%D0%B8%D1%8F%D1%82-%D1%82%D0%B5%D0%B0%D1%82%D1%8A%D1%80-%D1%81-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%B7%D0%B0-%D0%BF%D0%BE%D0%BB%D0%BE%D0%B2%D0%B8%D0%BD-%D0%B2%D0%B5%D0%BA-%D0%94%D0%B8%D0%B2%D0%B8-%D1%80%D0%B0%D0%B7%D0%BA%D0%B0%D0%B7%D0%B8/", "text": "\n                    Родопският драматичен театър „Николай Хайтов“ - Смолян, ще представи премиерния спектакъл „Палежи и грабежи“ по разкази на големия хроникьор на Родопите Николай Хайтов. Драматизацията и постановката са на режисьора Юрий Дачев. Спектакълът е посветен на 50 години от първото издание на „Диви разкази“. Премиерата му ще бъде утре, 7 ноември, от 19.00 ч. Преди спектакъла, от 18.00 ч., във фоайето на театъра ще бъде представена първа книга от бъдещото 12-томно издание на събраните съчинения на Николай Хайтов (изд. „Захарий Стоянов“), също посветено на юбилея. Илюстрациите са на младата художничка Люба Дашова – второкурстничка в Националната художествена академия. Тя печели конкурса за илюстрациите през 2014 г., когато е все още ученичка в Художествената гимназия в София. Събитията ще бъдат придружени с изложбена експозиция на Фондация „Памет“ с конкурсни проекти за илюстрации на книгата от възпитаниците на гимназията.\n\n„Диви разкази“ на Николай Хайтов се нареждат в голямата българска литература. Неслучайно преди да е изтекла една пълна година от тяхното издаване и то в 20-хиляден тираж, се наложи настоящото второ издание. Тези разкази са написани от художник със силно, искрено талантливо перо, който много знае и много може. Макар че у нас всяко по-крайно мнение, особено похвала, се посреща с неизбежния скептицизъм, ще си позволя да перифразирам началото на един от неговите разкази: „Ако търсите талант суров и земен, с яки корени в българската земя и литература, с мъжествен колорит и жизненост, която рядко срещаме – този е…“, казва за Хайтов литературният критик Иван Цветков, автор на предговора към първото издание.\n\n„Словото на Хайтов – това е вселена, в която пристъпиш ли веднъж, е за цял живот. Героите на Хайтов – чудати, чепати, но винаги достойни, дълбоко човеколюбиви и сърцати, съизмерими с величието на Родопа планина и достолепието на родопчанина. Мисията, която писателят защитаваше, и основният завет, който ни остави, беше очовечаването и няма разказ, есе или ред дори, в който героите на Хайтов да не го следват“, припомня арх. Здравец Хайтов, син на неповторимият български разказвач.\n                    ", "date": "2017.11.06", "title": "Родопският театър с премиера за половин век „Диви разкази“"}
{"url": "http://www.monitor.bg/a/view/78925-%D0%9A%D0%B0%D0%BB%D0%B8%D0%BD%D0%B0-%D0%A2%D0%B0%D1%81%D0%B5%D0%B2%D0%B0-%D1%81-%D0%BD%D0%BE%D0%B2%D0%B0-%D0%B8%D0%B7%D0%BB%D0%BE%D0%B6%D0%B1%D0%B0-%D0%B7%D0%B0-90%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0%D1%82%D0%B0-%D1%81%D0%B8/", "text": "Юбилейната експозиция включва и творби на наследниците й\n                    Три поколения творци представя столичната галерия „Арте“ на ул. „Раковски“ 183 А от 9 до 27 ноември: един от доайените на българската живопис Калина Тасева, съпруга й графика Юлий Минчев, дъщерята проф. Десислава Минчева и внука фотограф Сандро Арабян.Вернисажът за откриването на изложбата ще се състои в четвъртък от 17.30 до 19.30 ч. В центъра на дълго чаканата юбилейна експозиция, разбира се, ще бъде творчеството на голямата Калина Тасева с нейнитеСега тя ще покаже над десет от най-добрите си пейзажни средноформатни платна, осъществени само през последните месеци, както и един-два нови натюрморта. „Сега, от позицията на достолепните й 90 години, най-малкото, което можем да кажем, е, че това е истинско геройство - на тази възраст да успее да подготви повече от десет картини, за да зарадва своята публика и многобройните си почитатели. Единици са авторите в историята на българската живопис, които са имали толкова дълъг творчески път“, казва галеристката Гергана Борисова. Всяка изложба на Калина Тасва е силна, освободена и мощна – изложба на жена, отдадена изцяло на магията на изкуството.Специално за нейния юбилей в сбирката ще бъдат включени не само най-новите й картини, но и творбите на цялата й артистична фамилия. Ще има графики на съпруга й Юлий Минчев (1923-2006), известен график и илюстратор, коитоДва изящни големи пастелни портрета на Калина Тасева е направила специално за случая дъщерята художничка проф. Десислава Минчева. Останалите произведения, които тя ще покаже, са по-малки портрети на млади момичета в маслена техника. Внукът Сандро Арабян, който в момента учи фотография в Барселона, пък ще изложи кадри, посветени на известната му баба. Някои от тях увековечават единствено ръцете й, сътворили толкова много красота от началото на втората половина на ХХ век до днес.Калина Тасева е завършила живопис в Националната художествена академия през 1952 г. при колосите на родното изобразително изкуство проф. Илия Бешков и проф. Илия Петров. През следващата година става член на СБХ, а малко по-късно и член-кореспондент на Съюза на австрийските художници „Кюнстлер Хаус“. Има над 20 самостоятелни изложби у нас и по света и е носител на всички възможни национални награди за живопис - „Владимир Димитров-Майстора“ (1974), „Захарий Зограф“ (1975), „Никола Петров“ (1999)...„Благодарим на Калина за стоицизма, упоритостта и високия професионализъм, с който винаги ни удивлява и ни кара да затаим дъх. Честит юбилей и все така до всички нас – силна и неподражаема!“, пожелават й от галерия „Арте“. \n\n\n                    ", "date": "2017.11.06", "title": "Калина Тасева с нова изложба за 90-годишнината си"}
{"url": "http://www.monitor.bg/a/view/42742-%D0%9B%D0%B8%D0%BB%D1%8F%D0%BD%D0%B0-%D0%9A%D0%B5%D1%85%D0%B0%D0%B9%D0%BE%D0%B2%D0%B0-%D0%BF%D0%BE%D0%B4-%D0%BF%D0%B0%D0%BB%D0%BA%D0%B0%D1%82%D0%B0-%D0%BD%D0%B0-%D0%BC%D0%B0%D0%B5%D1%81%D1%82%D1%80%D0%BE-%D0%9C%D0%B0%D1%80%D0%B8%D0%BE-%D0%A5%D0%BE%D1%81%D0%B5%D0%BD-%D0%B2-%D0%9D%D0%94%D0%9A/", "text": "\n                    Автентично коледно настроение ще донесе в София на 5 декември от 20 ч. празничният концерт на знаменитите музиканти от Виенския камерен оркестър в Зала 1 на НДК. С тях ще свири българската виолончелистка Лиляна Кехайова – звезда във виртуозния състав, който е един от най-елитните камерни формации в света. Солист и диригент в тържествения концерт ще бъде друг наш именит сънародник – виртуозният цигулар проф. Марио Хосен, наречен „българския Паганини“ заради харизмата и сценичното присъствие, спечелили му признание и слава в най-престижните концертни зали в света. В програмата на събитието зрителите ще могат да чуят виенски коледни класики и любими мелодии от Йохан Щраус и Фриц Крайслер. Билетите за концерта са на цени от 50 до 100 лв. и са вече в продажба.Лиляна Кехайова е родена в семейство с музикална история и започва да свири на виолончело още на 6-годишна възраст. След като завършва НМУ „Любомир Пипков” е приета във Виенската консерватория в класа по виолончело на Лилия Шулц-Байрова. Успехът я следва неотлъчно между Виена и София. Наградите й като солист и като част от класически камерни ансамбли са многобройни. Кехайова е печелила конкурси в България и в чужбина, сред които Concertino Praga (2006), „Млади виртуози” в София (2005, 2007), конкурса на Виенската консерватория „Фиделио“ (2013) и много други. Лиляна е пълноправен член на Виенския камерен оркестър, с който идва у нас, соло чело е на оркестър Camerata Orphica, а от 2014 г. е генерален секретар на International Music Academy Orpheus – Виена, където всяка година участват повече от 100 студенти, 20 професори и световноизвестни солисти. През 2012 г. Кехайова получава стипендия от Виенската консерватория, стипендиант е и на други австрийски фондации и компании.Виенският камерен оркестър е основан през 1946 г. и е световно популярен с високата техничност и прецизност на музикантите си. През годините диригенти и партньори на оркестъра са били звезди като Йехуди Менухин, Карло Дзеки, Шандор Вег, Филип Ентрермот, Емст Ковачич, Йожи Хатори и др. От 2008 г. главен диригент е Стефан Владар, който бетонира оркестъра на челните места в национални и международни музикални класации.  \n\n\n                    ", "date": "2017.11.06", "title": "Лиляна Кехайова под палката на маестро Марио Хосен в НДК"}
{"url": "http://www.monitor.bg/a/view/75755-%D0%A2%D1%80%D0%BE%D0%BC%D0%BF%D0%B5%D1%82%D0%B8%D1%81%D1%82%D0%B8-%D0%BE%D1%82-13-%D1%81%D1%82%D1%80%D0%B0%D0%BD%D0%B8-%D1%81%D0%B5-%D0%BD%D0%B0%D0%B4%D1%81%D0%B2%D0%B8%D1%80%D0%B2%D0%B0%D1%82-%D0%BF%D0%BE%D0%B4-%D0%BB%D0%B8%D0%BF%D0%B8%D1%82%D0%B5/", "text": "\n                    54 музиканти от 13 страни вземат участие в стартиралото в Стара Загора девето издание на международния конкурс за млади тромпетисти, който ще приключи на 10 ноември с гала концерт на лауреатите от сцената на държавната опера.Регламентът на надпреварата допуска участници на възраст от 10 до 26 години, те са разпределени в 4 групи, всеки от тях има правото да изпълни една задължителна и една свободна пиеса. Председател на журито е легендарният тромпетист от САЩ проф. Роналд Ром, чийто солистична кариера започва още преди да е навършил 10-годишна възраст.Негови помощници при оценката на изгряващите таланти са професори от Русия, Македония, Полша и Румъния.Конкурсът за млади тромпетисти стартира през 1995 г. като национален, единствен в България за тази специалност. От третото издание е отворен за международно участие, а следващия  IV-ти е международен. Идеята за създаването му е на преподавателя по тромпет Пенчо Пенчев, който е и артистичен директор на конкурса.Тазгодишното издание е със своеобразен рекорд по брой на участници, 12 от тях са българи.\n\n\n                    ", "date": "2017.11.06", "title": "Тромпетисти от 13 страни се надсвирват под липите   "}
{"url": "http://www.monitor.bg/a/view/32908-%D0%9A%D1%83%D1%87%D0%B5%D1%88%D0%BA%D0%B0-%D1%81%D0%B5%D1%80%D0%B5%D0%BD%D0%B0%D0%B4%D0%B0-%D0%B7%D0%B0%D1%80%D0%B0%D0%B4%D0%B2%D0%B0-%D0%92%D0%B5%D1%80%D0%BE%D0%BD%D0%B8%D0%BA%D0%B0-%D0%BD%D0%B0-%D0%9C%D0%B8%D1%81-%D0%A1%D0%B2%D1%8F%D1%82/", "text": "\n                    Българската представителка на Мис Свят Вероника Стефанова бе зарадвана с групово изпълнение на Happy Birthday от страна своите съпернички в конкурса. Поводът обаче не бе рожденият ден на 25-годишната красавица, а празникът на нейното кученце – Клои.\n\nВероника е в Китай, където на 18 ноември ще се проведе финалът на престижния конкурс за красота, от няколко седмици. Там моделът прекарва часове в залата за тренировки, където упражнява уменията си по класически балет. Именно на него тя ще заложи в кръга за таланти. Заедно с останалите около 120 кандидатки за короната пък Стефанова остави своя гипсов отпечатък в своеобразна алея на славата. Сред забележителностите, които Вероника успя да посети по време на престоя си в Китай, са културния музей на коприната „Уенсли“, планината Хуангшан, по-известна като Жълтата планина и др. Включи се и в събирането на продукцията от чаена градина край провинция Анхуей.\n\nБлаготворителната кампания, с която Вероника ще се представи на Мис Свят се фокусира върху анорексията и борбата с болестта. С каузата красавицата се захваща още преди няколко години, като оттогава е помогнала на над 30 момичета у нас. В дългосрочните й планове влиза и създаването на социален център за психично здраве, фокусиращ се, както върху хранителни разстройства, така и върху други зависимости.\n                    ", "date": "2017.11.06", "title": "Кучешка серенада зарадва Вероника на Мис Свят"}
{"url": "http://www.monitor.bg/a/view/16388-%D0%AE%D0%BB%D0%B8%D0%B0%D0%BD-%D0%92%D0%B5%D1%80%D0%B3%D0%BE%D0%B2-%D0%B2-%D0%B4%D1%83%D0%B5%D0%BB-%D1%81-%D0%9D%D0%B8%D0%BA%D0%B8-%D0%98%D0%BB%D0%B8%D0%B5%D0%B2/", "text": "\n                    Актьорът Юлиан Вергов ще се съревновава с колегата си Ники Илиев вконкурса за „БГ модна икона 2017“. Другите мъже, които са номинирани заради демонстрациите си на добър вкус и стилно облекло, са певецът Любо Киров, актьорите Деян Донков, Димо Алексиев и Ники Илиев, тв водещите Ники Кънчев, Николай Дойнов и Александър Кадиев, хитмейкърът Криско и спортистът Владо Николов. Представителките на нежния пол, които ще се борят за приза, са Александра Сърчаджиева, Никол Станкулова, Гала, Илиана Раева, Лилия Маравиля, Луиза Григорова, Мая Манолова, Миглена Ангелова, Мира Добрева и Яна Маринова. Онлайн гласуването стартира днес и ще приключи на 20 ноември, а победителите ще станат ясни на тържествена церемония през декември.\n\nТова е деветото издание на конкурса „БГ модна икона“. През 2016 г. с наградата си тръгнаха Йоана Буковска, Таня Скринска, Любен Дилов-син, Диляна Попова и Антон Хекимян.\n\n \n\n \n\n \n                    ", "date": "2017.11.06", "title": "Юлиан Вергов в дуел с Ники Илиев"}
{"url": "http://www.monitor.bg/a/view/9094-%D0%91%D0%B0%D1%89%D0%B0%D1%82%D0%B0-%D0%BD%D0%B0-%D0%9A%D1%80%D0%B8%D1%81%D0%BA%D0%BE-%D0%B2%D1%8A%D1%80%D1%82%D0%B8-%D0%BA%D0%B8%D1%82%D0%B0%D1%80%D0%BD%D0%B8-%D1%81%D0%BE%D0%BB%D0%B0-%D0%B2-%D0%93%D0%B5%D1%80%D0%BE%D0%B9/", "text": "\n                    „Спрете да ни представяте като рапъри. Това, което правим с това парче, няма много общо с хип-хопа, по-близко е до поп музиката, та даже за рок звезди можем да минем заради китарата, която бащата на Криско записа.“, призова Венци Венц на представянето на видеото към „Герои“ в ефира на bTV. Мелодичното парче събира римите му с тези на дуетната му половинка Павел и хитмейкърът от Габрово. „Нямаше кой друг да се навие да ни запише безплатно китарите, освен бащата на Криско. Шегата настрана, вече обсъждаме с него и участието му в други наши проекти.“, обяви Павел. Стройният миньон, стартирал кариерата си като тонрежисьор в регионално радио, описа родителя си като „мръсно модерен“. „С майка ми имат школа и общуват непрекъснато с млади хора, така че са изключително в час. Като бях на 12 години той ме научи на някои неща за музицирането, сега аз чат-пат му показвам някои неща. Ходя си рядко до Габрово и когато се видим предпочитам да не говорим за работа.“, призна Криско.В парчето, което само за няколко дни навъртя 1 300 000 гледания в YouTube, тримата възпяват приятелството като постоянна константа. „То е за онези хора, които не са повърхностни и които остават до теб въпреки всичко. Родителите задължително трябва да са герои в живота на всеки от нас, ако имаме късмет.“, казва Павел, който губи баща си едва 11-годишен. „Моето „долу“ бяха годините, в които живеех в квартал „Слатина“ и нямах 5 стотинки да се избръсна. Не че сега ги имам в изобилие“, откровен бе Венци Венц. \n\n\n                    ", "date": "2017.11.06", "title": " Бащата на Криско върти китарни сола в „Герои“"}
{"url": "http://www.monitor.bg/a/view/15740-%D0%93%D0%BE%D1%80%D0%B0%D0%BD-%D0%91%D1%80%D0%B5%D0%B3%D0%BE%D0%B2%D0%B8%D1%87-%D0%BF%D0%BE%D0%B4%D0%B0%D1%80%D1%8F%D0%B2%D0%B0-%D0%A2%D1%80%D0%B8-%D0%BF%D0%B8%D1%81%D0%BC%D0%B0-%D0%BE%D1%82-%D0%A1%D0%B0%D1%80%D0%B0%D0%B5%D0%B2%D0%BE-%D0%B2-%D0%A1%D0%BE%D1%84%D0%B8%D1%8F/", "text": "\n                    Балканската легенда Горан Брегович ще раздава копия от албума си „Три писма от Сараево“ на всеки меломан уважил концерта му в София. 67-годишният певец ще извие глас у нас на 13 април догодина в „Арена Армеец“, а всеки от присъстващите ще си тръгне с добро настроение и най-новия му диск. Изпълнителят на „Калашников“ е посветил албума на различните релииги в родния му град Сараево и залага на три стила свирене на цигулка във всяка от тях - класически, клезмер и ориенталски.Последния си десант в най-голямата зала у нас Брегович направи миналата пролет в рамките на европейското турне на прочутата югославска група „Биело дугме“. Над 40 музиканти пазиха гърба им на сцената. Шумна брас секция, цигулков оркестър, мъжки хор от Белград, български и ромски певци станаха част от наздравиците в името на хитове като „Гергьовден” и „Улиците се напиха”.\n\n\n                    ", "date": "2017.11.06", "title": "Горан Брегович подарява „Три писма от Сараево“ в София"}
{"url": "http://www.monitor.bg/a/view/87274-%D0%96%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8-%D1%80%D0%B0%D0%B7%D0%BA%D1%80%D0%B8%D1%85%D0%B0-%D0%BD%D0%BE%D0%B2%D0%B0-%D0%B4%D0%B0%D0%BB%D0%B0%D0%B2%D0%B5%D1%80%D0%B0-%D0%9F%D0%B0%D1%80%D0%B0%D0%B4%D0%B0%D0%B9%D0%B7-%D0%BF%D0%B5%D0%B9%D0%BF%D1%8A%D1%80%D1%81-%D0%95%D0%BB%D0%B8%D0%B7%D0%B0%D0%B1%D0%B5%D1%82-%D0%92%D1%82%D0%BE%D1%80%D0%B0-%D1%81-%D0%BF%D0%B0%D1%80%D0%B8-%D0%B2-%D0%BE%D1%84%D1%88%D0%BE%D1%80%D0%BA%D0%B8/", "text": "\n                     Близо 120 политици от цял свят лъснаха в поредния списък на действащи и бивши световни лидери, които държат парите си в офшорни компании. Поредните разкрития са отново на Международния консорциум на разследващите журналисти (ICIJ) във Вашингтон. Данните са получени от компаниите за офшорни услуги \"Епълби\" и \"Ейжасити тръст\".Общо организацията публикува откъси от около 13,4 млн документи, отнасящи се до финансите на около 120 политици от различни страни. Архивът получи общото название \"Парадайз пейпърс\" (Paradise Papers). Достъп до документите е получил германският в. \"Зюддойче цайтунг\", който ги е споделил с ICIJ, в. \"Гардиън\", Би Би Си и в. \"Ню Йорк таймс\".\nБританската кралица Елизабет Втора е инвестирала част от личните си средства в офшорни данъчни убежища, показват документите. Мениджърите по инвестициите на кралицата са инвестирали около 10 милиона лири (13 милиона долара) в офшорни ценни книжа на Бермуда и на Каймановите острови. Няма признаци за нередности при инвестицията, отбелязва АП. Част от парите на кралицата обаче са отишли при верига магазини, обвинявани, че се възползват от бедни семейства и хора в неравностойно положение, отбелязва в. \"Гардиън\". Лидерът на лейбъристите Джеръми Корбин на Острова призова кралицата да се извини за действията си. Той призова за пълно разследване на случая. Британският премиер Тереза Мей пък коментира, че правителството й е взело мерки срещу укриването на данъци и от 2010 г. насам са прибрани 160 милиарда укрити в офшорки британски лири.Кандидатът за президентска номинация от демократическата партия през 2004 г. генералът от НАТО Уесли Кларк, който е ветеран от войната във Виетнам, също е сред забърканите с офшорки. Бившият върховен главнокомандващ на обединените въоръжени сили на НАТО в Европа Кларк става член на директорите на компанията „Амая“, чиято дъщерна фирма е PokerStars.Министърът на търговията на САЩ от времето на втория мандат на американския президент Барак Обама - П също е забъркана с офшорки. Тя продава дяловете си в 200 компании само за 90 дни, за да заеме отговорната позиция при Обама. Наследничка на империята Хаят, тя е един от големите донори на демократическата партия и е близък приятел на Обама.До назначаването си на поста държавен секретар на САЩ Рекс Тилърсън е ръководил офшорната компания \"Мариб ъпстрийм сървисиз\", създадена на Бермудските острови през 1997 г., чиято цел е била разработката на газови и петролни находища край йеменския град Мариб. Той е бил част от съвета на директорите от 1997 до 1998 г., когато е бил и председател на филиала на Ексон в Йемен, отбелязва ICIJ. Организацията подчертава, че има законни видове използване на офшорните компании и тръстове и тя не намеква, че които и да било лица или компании, споменати в документите, са нарушавали закона.Министърът на търговията на американския президент Доналд Тръмп - Уилбър Рос притежава дял в корабната компания Navigator чрез верига от офшорни инвестиции. Navigator има доходоносно партньорство със \"Сибур\", руска газова компания, части от която притежава Кирил Шамалов, който е съпруг на дъщерята на Путин Катерина Тихонова, разкрива британското издание \"Гардиън\". Транспортната фирма Navigator на Рос е разположена на Маршаловите острови и е получила милиони долари от руската компания и магната Шаламов, който е обект на санкции от страна на САЩ.Марина Сечина — бившата съпруга на шефа на «Роснефт» Игор Сечин от 2012 г. има фирми на Кайманите S Holdings Ltd. Милиардерът Роман Абрамович фигурира в бермудска компания на Бермудите. От документите става ясно, че Алишер Усманов и Юрий Милнер купили дялове във Facebook и Twitter със средства от руски държавни компании.Международния консорциум на разследващите журналисти подчертава, че това създава опасност от конфликт на интереси при Рос, който помага за определянето на икономическата и търговска политика. Рос, който е милиардер и близък приятел на Тръмп, е запазил собствеността върху дяловете си в Navigator след встъпването си в длъжност като министър в началото на годината.79-годишният Рос очевидно не е бил подложен на подробна проверка във връзка с отношенията му с руснаците. Той е заявил пред американска етична комисия, че е запазил собствеността върху неизвестни холдингови дружества, но не уточнил дали също така ще запази техните дялове в Navigator и техния доходоносен договор в Русия.Както и при Панамските архиви, новите данни са от архивите между 1950 и 2016 г. Документите показват \"колко дълбоко офшорната финансова система е преплетена със световете на политиците, частното богатство и корпоративните гиганти, които избягват данъци чрез все по-изобретателни счетоводни маневри\", добавя ICIJ в изявлението си, цитирано от ДПА.\nДруги световни лидери, споменати в списъка, са действащият премиер на Канада Джъстин Трюдо, колумбийският президент Хуан Мануел Сантос, либерийската му колежка Елън Джонсън-Сърлийф и синовете на турския премиер Еркам и Бюлент Йълдъръм. Редом с тях са бившият президент на Коста Рика Хосе Мария Фигерес, Мадона, Боно, вдовицата на Йорданския крал Хюсеин І Нур, президентът на Либерия Елън Джонсън Сърлийф, децата на бившия президент на Индонезия Томи и Мамиек Сухарто, трима бивши премиери на Канада – Жан Кретиен, Пол Мартен, Браян Мълрони, бившият премиер на Ирак Аяд Алауи.В документите се споменават и компании като Сикст, Дойче пост, Сименс, Байер, Дойче банк. Не е ясно в каква степен те са свързани с офшорни предприятия.  \n\n\n                    ", "date": "2017.11.06", "title": "Журналисти разкриха нова далавера - Парадайз пейпърс, Елизабет Втора с пари в офшорки"}
{"url": "http://www.monitor.bg/a/view/78234-%D0%9A%D0%B8%D0%BB%D1%8A%D1%80%D1%8A%D1%82-%D0%BE%D1%82-%D0%A2%D0%B5%D0%BA%D1%81%D0%B0%D1%81-%D0%B1%D0%B8%D0%B2%D1%88-%D0%B2%D0%BE%D0%B5%D0%BD%D0%B5%D0%BD/", "text": "Президентът Тръмп: Рано е да се говори за контрола над оръжията\n                    Пореден публичен разстрел в САЩ отне живота на най-малко 26 души, съобщиха американските медии.Този път нападението бе срещу Първата баптистка църква в Съдърланд спрингс и стана най-голямата атака срещу множество хора в историята на щата Тексас.Извършителят на масовото убийство е Девин Кели, живеещ в предградие на Сан Антонио. Убиецът бил облечен в черно, носел защитна жилетка и бил въоръжен с полуавтоматична пушка. Телата на 23-ма от убитите били открити вътре в храма, още двама били убити пред църквата, един от ранените е починал в болница. Ранените са общо 20 души, като поне трима от тях са в критично състояние. Възрастта на загиналите е от 5 до 72 години. Сред тях е и 14-годишната дъщеря на пастора.След стрелбата, престъпникът се качил на колата си и се скрил. При това един от местните жители стреля по убиеца с пушката си, която изтичал да вземе от дома си, и го ранил.Той също така се опитал да преследва мъжа с автомобила си. След известно време Девин Кели бил открит мъртъв в автомобила си в съседния окръг. Полицията не уточни дали е умрял от раняването или се е самоубил.По-късно стана известно, че нападателят е бил уволнен дисциплинарно от Военновъздушните сили на САЩ по обвинения, че малтретира съпругата и детето си, предаде АП. Говорителката на американските ВВС Ан Стефанек съобщи, че през 2012 г. нападателят е бил осъден на 12 месеца затвор от военен съд. Той е бил понижен в чин, а през 2014 г. - уволнен за лошото си поведение. Нападателят е служил в логистичния отдел на база в Ню Мексико от 2010 г. до уволнението си.Следователите прегледаха постовете му в социалните медии, направени в дните преди нападението. Един от тях показва Кели, държащ полуавтоматична пушка АР-15. Според Си Ен Ен обаче разстрелът е извършен с карабина Ruger AR-556, която купил от спортно-оръжеен магазин. При запълването на необходимите за покупката документи убиецът е посочил, че не е имал проблеми със закона.Няма данни за връзки между него и организирани терористични групи. Съседи на Кели съобщават, че през последните дни са чували интензивна автоматична стрелба от дома му.Засега мотивите на престъпника са неясни, но по всичко личи, че е готвел нападението срещу църквата така, че жертвите да са възможно най-много – по време на неделната служба. В момента на стрелбата в църквата са се намирали повече от 30 души. Кели е влязъл вътре, извървял е до олтара, след това се е обърнал и започнал да стреля, като онези които са се втурнали да бягат от църквата през централния проход между пейките са пострадали най-много.Президентът на САЩ Доналд Тръмп, който се намира в Токио, нареди държавните знамена над институциите да бъдат спуснати до средата в знак на траур за жертвите на нападението. Преди да се срещне с президента, японският премиер Шиндзо Абе заяви, че иска да изрази солидарността на своята страна със САЩ в този труден момент, отбелязва АП.Твърде рано е веднага след стрелбата в Тексас да се обсъждат проблемите на контрола върху продажбите на оръжия в САЩ, заяви Доналд Тръмп. \"Според мен основният проблем при станалото в Тексас е проблемът с психичното състояние на човека. Имаме много проблеми в тази област, както и всяка друга страна. Това обаче не е проблем, свързан с оръжията - естествено може да започнем дискусия по въпроса, но мисля, че е твърде рано за това\", подчерта Тръмп. \"Именно благодарение на това, че имаха оръжия, нападнатите успяха да дадат отпор - в противен случай нещата щяха да приключат още по-зле\", добави американският държавен глава.\n\n\n                    ", "date": "2017.11.06", "title": "Превъртял бивш военен разстреля неделна литургия в Съдърланд (обновена)"}
{"url": "http://www.monitor.bg/a/view/34725-%D0%A1%D0%B2%D0%B5%D1%82%D0%BE%D0%B2%D0%BD%D0%B8-%D0%BB%D0%B8%D0%B4%D0%B5%D1%80%D0%B8-%D1%81%D0%B5-%D1%81%D1%8A%D0%B1%D0%B8%D1%80%D0%B0%D1%82-%D0%B2-%D0%91%D0%BE%D0%BD-%D0%B7%D0%B0-%D0%B1%D0%BE%D1%80%D0%B1%D0%B0-%D1%81-%D0%BA%D0%BB%D0%B8%D0%BC%D0%B0%D1%82%D0%B8%D1%87%D0%BD%D0%B8%D1%82%D0%B5-%D0%BF%D1%80%D0%BE%D0%BC%D0%B5%D0%BD%D0%B8/", "text": "\n                    Двадесет и третата сесия по Рамковата конвенция на ООН по изменението на климата започва днес в Бон. В рамките на събитието, което ще продължи до 17 ноември, ще се проведат около 400 различни мероприятия. Около 23 000 участници от 197 страни са регистрирани за участие - преди всичко представители на екологични организации и институции, енергийни компании и научни институти от цял свят.\n\nСред участниците ще бъдат германският канцлер Ангела Меркел, френският президент Еманюел Макрон и губернаторът на Калифорния Джери Браун. Очаква се появата и на холивудския актьор Леонардо ди Каприо. Ключова тема ще бъде създаването на единен механизъм за оценка на усилията на различните страни за борба с глобалното затопляне. Участниците ще обсъдят съдбата на Парижкото споразумение за климата, подписано на 12 декември 2015 г. Държавите, ратифицирали този документ, се съгласиха да не позволят увеличаване на средната температура на планетата до 2100 г. с повече от 2 градуса по Целзий в сравнение с прединдустриалната епоха. Сериозен удар върху сделката беше решението на американския президент Доналд Тръмп да се оттегли, защото според него документът затруднява развитието на американската икономика. Германският град бе избран за място на събитието, тъй като там се намира седалището на секретариата на Рамковата конвенция, а и разполага с необходимата инфраструктура. За последно конференцията там се проведе през 2001 г\n                    ", "date": "2017.11.06", "title": "Световни лидери се събират в Бон за борба с климатичните промени"}
{"url": "http://www.monitor.bg/a/view/66614-%D0%A4%D0%B8%D0%BD%D0%BB%D0%B0%D0%BD%D0%B4%D0%B8%D1%8F-%D0%BE%D0%B1%D1%8F%D0%B2%D0%B8-%D0%B7%D0%B0-%D0%B8%D0%B7%D0%B4%D0%B8%D1%80%D0%B2%D0%B0%D0%BD%D0%B5-%D0%9C%D0%B0%D1%82-%D0%94%D0%B5%D0%B9%D0%BC%D1%8A%D0%BD/", "text": "\n                    Посолството на Финландия в САЩ пусна във Фейсбук необичаен призив към „приятелите“ си във връзка със 100-годишния юбилей на независимостта на страната, който се отбелязва тази година. Финската дипломатическа мисия моли за помощ в търсенето на контакти с популярния фхоливудски режисьор Мат Деймън.\"Финландия спешно има нужда от помощ: до нашия стотен Ден на независимостта остава малко повече от месец и имаме нужда на намерим Мат Деймън!“, пише посолството в социалната мрежа.Оттам обясняват, че целта на издирването да получат от актьора, чийто дядо по майчина линия е бил финландец, видеопоздрав по случай важната за страната дата. Посолството призовава читателите да споделят този пост, като отбелязва, че „хората по света все някак са свързани“ и сред приятелите може да има човек, който ще помогне на дипломатите да осъществят замисъла си.Деймън, който е известен с ролите си във филмите за бившия агент на ЦРУ Джейсън Борн и участието в доста други успешни филми, не крие финландските си корени и публично разказва за това как семейството му се е озовало в САЩ. Неговият прапрадядо финландецът Нилс Паяри е дошъл в Америка в началото на ХХ в. От Кеми (Финландия). А пък дядо му Джон Паяри, който е роден в САЩ, малко по-късно е сменил финландската си фамилия с по-привична за американците – Пейдж.Денят на независимостта на Финландия е на 6 декември, на тази дата през 1917 г. Парламентът на Великото Финландско княжество обявява независимост от Съветска Русия – Преди това Финландия е част от Руската империя (1809-1917), а още преди повече от шест века е в състава на Швеция.Същевременно стана известно, че Мат Деймон има предложение, с което смята, че ще направи света по-добър и това предложение ще поласкае най-вече т.нар. „нежен пол“.Тази идея е изречена от мистър Деймън пред сп. Playboy, след като му бил зададен въпросът какво би превърнало света в едно по-добро място. Според Мат светът страда от това, че властта в болшинството й е в ръцете на мъжете. „Жените трябва да превземат властта“. Въпросът, естествено, е бил във връзка с т.нар. „сексуален скандал“ който продължава да разтърсва Холивуд, Мат Деймън е поредният, който заема страната на жените в споровете, доколкото има такива.\n\n\n                    ", "date": "2017.11.06", "title": "Финландия обяви за издирване Мат Деймън"}
{"url": "http://www.monitor.bg/a/view/41392-%D0%9C%D0%B5%D0%BB%D0%B0%D0%BD%D0%B8%D1%8F-%D1%81%D0%B5-%D0%B2%D1%8A%D1%80%D0%BD%D0%B0-%D0%B2-%D1%83%D1%87%D0%B8%D0%BB%D0%B8%D1%89%D0%B5/", "text": "\n                    Американската първа дама Мелания Тръмп показа уменията си по калиграфия в начално училище в Токио, съобщи АП.Около 300 деца посрещнаха с песен Мелания Тръмп и Акие Абе, съпругата на японския министър-председател, в училището Кьобаши Цукиджи. Американската първа дама написа първия знак от японската дума за \"мир\", а Акие Абе изписа втория. Момиченце седеше до Мелания Тръмп и я съветваше да държи четката вертикално и в каква поредност да са движенията. \"Така ли?\", попита Мелания Тръмп детето. То кимна одобрително с глава.Мелания Тръмп и Акие Абе позираха за снимки и се ръкуваха с децата. И двете бяха облечени в тъмносиньо.Децата първоначално се стесняваха, но когато Мелания Тръмп се наведе и ги поздрави, се протегнаха, за да хванат ръцете й.Училището е предпочетено за посещението, защото е избрало Америка за проект за Олимпийските игри в Токио през 2020 г.Мелания Тръмп придружава съпруга си президента Доналд Тръмп на първата му обиколка в Азия, която започна в Япония.\n\n\n                    ", "date": "2017.11.06", "title": "Мелания се върна в училище"}
{"url": "http://www.monitor.bg/a/view/41566-%D0%9E%D1%82%D0%BA%D1%80%D0%B8%D1%85%D0%B0-%D1%81%D0%B8%D0%BD%D1%82%D0%B5%D0%B7%D0%B0-%D0%BD%D0%B0-%D0%BA%D0%B2%D0%B0%D1%80%D0%BA%D0%B8/", "text": "\n                    Двама физици теоретици обявиха откриването на синтез на кварки - субатомно събитие, което е толкова мощно, че самите откриватели се поколебали дали не е твърде опасно да се оповестява откритието публично, съобщи Live Science.\n\nСтава дума за сливане или синтез на кварки, което е първата подобна реакция от такъв мащаб. За кварксинтеза е установено, че излъчва невероятна енергия, смятана, че е 8 пъти повече от ядрения синтез.\n\nОткривателите на явлението са физиците са Марек Карлинър от университета в Тел Авив и Джонатан Рознър от университета в Чикаго, като са ползвали данни от Големия адронен колайдер ЦЕРН. Учените са били озадачени от това как могат да възникнат идентични частици и защо са стабилни толкова дълго. Карлинър и Рознър показаха, че две т. нар. дънни кварки, могат теоретично\n\n \n\n \n\nда се слеят заедно\n\n \n\n \n\nв процес на синтез със силна експлозия. В резултат на сливането се получава по-голяма субатомна частица и взрив от енергия.\n\nПротоните, неутроните и тежките частици, наречени бариноми, съдържат в себе си кварки. До тези изводи са стигнали учените след анализ на краткоживеещи тежки бариони. Подобен синтез може да се наблюдава при процесите в недрата на звездите.\n\nТази кварксплозия е по-мощен субатомен аналог на отделните реакции на ядрен синтез, които се провеждат във водородните бомби. Термоядреният синтез е вид ядрена реакция, при която две или повече атомни ядра се сливат, образувайки по-тежко ядро, като реакцията се съпровожда с освобождаване или поглъщане на енергия, в зависимост от масите на участващите ядра. Най-често под термоядрен синтез се разбира синтез с участието на леки ядра, при което се отделя енергия. Същото се получава и при кварксинтеза – от две субатомни частици се получава по-голяма частица и се отделя енергия. Кварките са малки частици, които обикновено са \"залепени\" заедно, за да съставят неутроните и протоните, които изграждат ядрото на атома. Енергийно събитията на субатомно ниво се измерват в мегаелектронволта (MeV) и когато два дънни кварка се слеят, те ще произведат огромните 138 MeV, според физиците. Това е около осем пъти по-мощно от термоядрен синтез.\n\nВъв водородните бомби се сливат малки водородни ядра, известни като деутерони (ядрените частици на ядрото на деутерия) и тритони (ядрените частици на ядрото на трития), за да се създадат хелиеви ядра, заедно с най-мощните експлозии в човешкия арсенал. Но всяка една от тези отделни реакции вътре в бомбите освобождава само 17,6 MeV. Това е далеч по-малко от 138 MeV при синтеза на долните кварки.\n\n\"Трябва да призная, че когато за първи път разбрах, че такава реакция е възможна, се уплаших\", разказва авторът Марек Карлинър от Университета в Тел Авив, Израел, за Live Science. \"Но, за щастие, това е единично събитие\".\n\nЕдна единична реакция на синтез, макар и мощна, сама по себе си не е никак опасна. Водородните бомби извличат огромната си сила от верижните реакции - каскади от сливането на много и много ядра наведнъж.\n\nКарлингър и Джонатан Роснър установиха, че\n\n \n\n \n\nверижна реакция, като при водородната бомба\n\n \n\n \n\n \n\n \n\nне би била възможна при кварксинтеза с дънните кварки.\n\nЗа да предизвикат верижна реакция, създателите на ядрената бомба се нуждаят от големи запаси от частици. А важна особеност на дънните кварки прави невъзможно да се натрупат големи запаси, тъй като съществуват твърде за кратко.\n\nУчените обаче са убедени, че откриването на този кварксинтез е ключ към разгадаване на загадката на Големия взрив и началото на вселената.\n\n \n                    ", "date": "2017.11.06", "title": "Откриха синтеза на кварки "}
{"url": "http://www.monitor.bg/a/view/42416-%D0%91%D0%B5%D0%BB%D0%B3%D0%B8%D0%B9%D1%81%D0%BA%D0%B8-%D1%81%D1%8A%D0%B4-%D1%89%D0%B5-%D0%B8%D0%B7%D1%81%D0%BB%D1%83%D1%88%D0%B0-%D0%9F%D1%83%D1%87%D0%B4%D0%B5%D0%BC%D0%BE%D0%BD-%D1%81%D0%BB%D0%B5%D0%B4-%D1%81%D0%B5%D0%B4%D0%BC%D0%B8%D1%86%D0%B0/", "text": "\n                    Белгийската прокуратура съобщи, че отстраненият премиер на Каталуния Карлес Пучдемон ще бъде разпитан от съдия следващата седмица при закрити врата.\nУточнява се, че решението на съда дали да изпълни издадената от Испания заповед за задържане и връщане на Пучдемон няма да подлежи на обжалване. Пучдемон се предаде в събота на белгийските власти и бе условно освободен след първоначален разпит. Той не може да напуска Белгия без разрешение от белгийския съд.\nДопълва се, че докато трае процедурата в Белгия, нищо не пречи на Пучдемон да продължава политическата си дейност или да се среща с журналисти. Според правото на ЕС процедурата по разглеждането на искането на Испания може да продължи до 60 дни.\n\nИспанските власти гледат с уважение на решенията, постановени от белгийския съд за Пучдемон и четиримата му бивши министри, това заяви испанската вицепремиерка Сорая Саенс де Сантамария, която е и временен премиер на Каталуния.\n\"От страна на правителството и с оглед това, че става дума за демократична система, също тъй демократична като испанската, изразяваме максимално уважение към решенията на съдиите в Испания, Белгия и всички държави, спазващи разделението на властите и независимостта на съдебните органи\", отбеляза Де Сантамария, цитирана от агенция Еуропа прес.\n\nСамият Пучдемон разкритикува решението на испанските власти да държат под стража членове на бившия му кабинет - нещо, което по думите му е \"далеч от демократичната практика\".\n\"Мислено сме с колегите си, несправедливо хвърлени в затвора от държава, която е далеч от демократичната практика\", добави той по повод обвиненията и задържането под стража в Испания на други бивши членове на регионалното правителство.\nСлед продължително изслушване от белгийски съдия-следовател Пучдемон и четирима негови бивши министри, живеещи от седмица в изгнание в Белгия, бяха освободени. Междувременно белгийското правосъдие ще проучи издадените от Испания заповеди за арест.\nДо 15 дни друга съдебна инстанция трябва да се произнесе дали да се изпълни заповедта за арест, издадена от испанското правосъдие, за \"бунт, отцепничество, злоупотреби с държавни средства и неподчинение на властите\".\n \n                    ", "date": "2017.11.06", "title": " Белгийски съд ще изслуша Пучдемон след седмица "}
{"url": "http://www.monitor.bg/a/view/43028-%D0%9D%D0%B5%D0%BC%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%B2%D0%B5%D1%89%D0%B0%D0%B5-%D0%95%D0%A1-%D0%B4%D0%B0-%D1%81%D0%B5-%D0%BF%D1%80%D0%BE%D0%BF%D1%83%D0%BA%D0%B0-%D0%B4%D0%BE-2040-%D0%B3/", "text": "\n                    Германската армия смята, че появата на пукнатини в ЕС и увеличаване на световните конфликти са един от шест възможни сценария, които може да се сбъднат до 2040 г., пише сп.\"Шпигел\".\n\nЕС претърпя тежка дългова криза в периода 2010-2012 г., а сега е изправен пред излизането на Великобритания от 28-членния клуб - първата страна, която избира да напусне блока.\n\nВ сценариите стратезите на германската армия допускат възможност и други страни да последват примера на Великобритания, а светът да стане \"все по-размирен\".\n\nЕдиният от възможните варианти гласи: \"Разширяването на ЕС до голяма степен спира и още страни напускат блока. Все по-размирният, понякога хаотичен и обхванат от конфликти свят драматично е променил политиката на сигурността на Германия и Европа\".\n\nСписанието отбелязва, че докладът ще бъде последван от конкретни планове за въоръжаване, които ще бъдат подготвени в следващите години.\n\nДруг от сценариите предвижда някои източноевропейски страни да спрат напредъка в интеграцията на ЕС, а други да влязат в \"Източен блок\", под който вероятно се имат предвид Русия и съюзниците й, отбелязва Ройтерс.\n\nДруги два сценария предричат завръщане на \"държавния капитализъм\" от руски тип в някои страни от ЕС и спиране на глобализацията. В останалите два се прогнозира един по-мирен свят.\n                    ", "date": "2017.11.06", "title": "Немската армия вещае ЕС да се пропука до 2040 г."}
{"url": "http://www.monitor.bg/a/view/3807-%D0%92%D0%B5%D1%87%D0%B5-%D0%BF%D0%BE%D1%81%D1%80%D0%B5%D1%89%D0%B0%D0%BC%D0%B5-%D0%BF%D0%BE-1-%D0%BC%D0%BB%D0%BD-%D1%82%D1%83%D1%80%D0%B8%D1%81%D1%82%D0%B8-%D0%B3%D0%BE%D0%B4%D0%B8%D1%88%D0%BD%D0%BE/", "text": "\n                     Приемам тази награда като признание за усилията ни да работим заедно за просперитета, авторитета и престижа на община Велико Търново. Тази награда е не само за мен, а и за всички великтърновци, на които благодаря за подкрепата в онлайн гласуването. Радвам се, че вече шест години работим заедно за това старата българска столица да има съвременен европейски облик. Приех наградата по този начин не от куртоазия, а воден от убеждението, че успехът се постига в екип, а не сам. От друга страна, наградата е и признание за нарасналата роля и авторитет на местното самоуправление в България. Използвам случая и да благодаря на колегите ми кметове от Националното сдружение на общините в България и да им кажа, че ние сме най-силната неправителствена организация. През последните години гласът ни започна да се чува все по-ясно. Бих искал да изкажа благодарност и на правителството, тъй като диалогът между централната и местната власт става все по-добър.Шеста година имам честта, но и отговорността да бъда кмет на община Велико Търново. Най-много ме радват позитивните демографски показатели на общината. Нарастването на населението – естествен и механичен прираст, показват, че в голяма степен сме постигнали стратегическата си цел - да правим Велико Търново и общината още по-добро място за живеене, още по-привлекателно за нашите гости от цял свят и още по-желано за реализация на инвестиционни проекти. Гордея се с факта, че безработицата е под 3%, като само за последната една година има открити няколкостотин нови работни места. Градът и общината привличат хора от близо и далеч, които идват да учат, да работят, да създадат своите семейства и да отгледат децата си тук. Гордея се с подобрената градска среда, с реализираните проекти, които носят удовлетвореност на хората. С факта, че изпълнихме друга наша стратегическа цел - да посрещнем годишно 1 милион туристи.Постигнахме много в подобряването на обществената инфраструктура, но в тази сфера има още много какво да се желае и да се направи. Проблемите в тази област бяха трупани и не бяха решавани с десетилетия! За да живеят гражданите в още по-добри условия, предстои още много работа в реализацията на проект за интегриран градска транспорт. За пръв път от десетилетия започваме ремонт на над 40 улици и инфраструктура в старата градска част при запазване на уникалния му и автентичен облик. Предстоят значителни подобрения на инфраструктурата в западна промишлена зона.Туризмът и свързаните с него индустрии „произвеждат“ 47% от брутния регионален продукт. Старата столица има перманентен туристически сезон и предлага на практика всички видове туризъм, без морския. Работим върху подобряване на туристическата инфраструктура, услугите, логистиката, атракциите, събитията в областта на културата, изкуствата, науките и образованието, които да привличат още туристи от цял свят. След реализация на проект за социализация на крепостта Трапезица заедно с крепостта Царевец се превърнаха в най-големия музей на открито на Балканския полуостров. Предстои реализацията на втори етап на проекта за разширяване на уникалния Мултимедиен посетителски център „Втора българска държава“. Велико Търново е сред шестте водещи града в България по отношение на икономическия растеж. Все повече млади хора след завършване на висшето си образование предпочитат да останат и да се реализират тук в професионално отношение. Много хора пък вече искат да преместят бизнеса си в града. През последните 5 години инвеститорският интерес към Велико Търново и региона е устойчив и нарастващ през последната година. Около 30% са се увеличили сделките с недвижими имоти, върху които е планирано или вече се работи по реализация на инвестиционни проекти. Нови или разрастващи се бизнеси, проекти в областта на аутсорсинга и високите технологии имат важен принос както в растежа на местната икономика, така и в практическото решаване на проблема с безработицата и по-високия жизнен стандарт.Община Велико Търново е сред първите пет общини в България, които най-успешно и ефективно работят по реализацията на проекти с европейско финансиране. Една разходка в града дава ясна представа колко много и социално значими са обектите и услугите, които са реализирани и се реализират с помощта на европейското финансиране. Започва реализацията на най-големия ни проект по оперативна програма „Региони в растеж”, който предвижда цялостно обновяване на старата част на града и кварталите Чолаковци, Бузлуджа и Варуша. Целта е инфраструктурата да стане по-удобна както за гостите, така и за жителите на Велико Търново. По европрограмите ще кандидатстваме също за изграждане на Експо център, който ще бъде в района край Националния военен университет. В началото на следващата година ще стартира и конкурсът за проект на района на старото военно училище.През последните години инвестициите в спортна инфраструктура и съоръжения са над 7 млн. лв. След основен ремонт стадион „Ивайло“ се превърна в един от 5-те най-добри стадиона в страната. Построихме многофункционална спортна зала, множество спортни площадки с фитнес уреди на открито. Активно работим по реализацията на проект за тренировъчно игрище със сектор за лекоатлетически хвърляния, западно от стадиона. Имаме близо 80 лицензирани спортни клуба, за които полагаме грижи. Работим както по програми за високо спортно майсторство, така и за развитието на масовия спорт, особено сред децата и младите хора.Благодарен съм на правителството, на Министерство на културата и на НИНКН за разбирането и усилията да започнем да работим по решаването на този проблем с натрупване на проблеми от над 30 години. Шестте изнесени териториални звена на НИНКН, които бяха създадени, заработиха бързо и вече дават своите позитивни резултати. Имаме готови 30 проекта и започна работата по възстановяването на част от сградите, които са частна собственост, но имат статут на паметници на културата и са част от уникалния архитектурен и културен пейзаж на Велико Търново.Напълно готови сме да посрещнем зимата. Техниката, консумативите и екипите са осигурени. А онези, които ме познават и имат опит от съвместната работа с мен, знаят, че като офицер не търпя имитации на дейност в никоя сфера. Роден е на 4.10.1967 г.Завършва публична администрация във ВТУ „Св. св. Кирил и Методий” и машинно инженерство във ВНОВУ „В. Левски”От 2002 г. е управител на общинското предприятие „Царевград Търнов”. От 2011 г. е кмет на община Велико ТърновоПреди броени дни бе отличен с приза „Кмет на 2017 година“Наградата бе връчена от българския еврокомисар Мария Габриел и е в категория \"Голяма община\"\n\n\n                    ", "date": "2017.11.06", "title": "Вече посрещаме по 1 млн. туристи годишно"}
{"url": "http://www.monitor.bg/a/view/40976-%D0%92%D1%8A%D1%80%D0%BD%D0%B0%D1%85%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D1%82%D0%B5%D0%BB%D0%B5%D1%84%D0%BE%D0%BD%D0%B5%D0%BD-%D0%B8%D0%B7%D0%BC%D0%B0%D0%BC%D0%BD%D0%B8%D0%BA-%D0%BF%D1%80%D0%B0%D0%B2%D0%B8%D0%BB-%D1%81%D0%B5-%D0%BD%D0%B0-%D0%B1%D0%BE%D0%BB%D0%B5%D0%BD/", "text": "\n                    24-годишен телефонен измамник, спипан да прибира с приятелката си 2 760 лв от 77-годишна жертва на 26 октомври беше върнат обратно зад решетките, след като преди дни районният съд прецени, че заради влошено здравословно състояние може да остане под домашен арест.\n\nПротестът беше внесен от районната прокуратура в Сливен, според магистратите жителят на село Градец Ангел Димов налице е обосновано предположение, за това че мъжът е извършил престъплението, за което му е повдигнато обвинението. Представителят на държавното обвинение е категоричен, че от събраните по делото доказателства се налага извода, че Ангел системно участва в аналогични престъпни деяния.\n\nТой е заловен заедно с приятелката си , 26-годишната Румяна Миткова в момента на получаване на сумата предмет на телефонната измама, което  потвърждава извода, че е извършил деянието, което се характеризира с висока степен на обществена опасност.\n                    ", "date": "2017.11.06", "title": "Върнаха в ареста телефонен измамник, правил се на болен"}
{"url": "http://www.monitor.bg/a/view/48939-%D0%93%D0%BE%D1%80%D1%8F-%D0%BA%D0%BE%D0%BB%D0%B0%D1%82%D0%B0-%D0%BD%D0%B0-%D0%B1%D0%B8%D0%B2%D1%88%D0%B0-%D1%88%D0%B5%D1%84%D0%BA%D0%B0-%D0%BD%D0%B0-%D0%9D%D0%B0%D0%BF%D0%BE%D0%B8%D1%82%D0%B5%D0%BB%D0%BD%D0%B8-%D1%81%D0%B8%D1%81%D1%82%D0%B5%D0%BC%D0%B8-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "\n                    Личният автомобил“ Мерцедес“ на бившата директорка на пазарджишкия клон на „Напоителни системи“ Теодора Спасова, е горял през миналата нощ. Пожарът е избухнал около 22,30 ч. на ул.“Пловдивска“ в града. Веднага е бил подаден сигнал на телефон 112 и екипи на местната противопожарна служба са успели да овладеят пожара, като материални щети са нанесени в предната част на колата. Според очевидци преди да тръгнат пламъците от немското возило се е чул взрив. От Областната дирекция на полицията потвърдиха, че има такъв инцидент, но без коментар за собственичката на возилото. Официално оттам съобщават, че то е на 33-годишна жена от Пазарджик. Образувано е досъдебно производство. Разследващите работят по две версии – умишлен палеж или техническа неизправност. От полицията уверяват, че след приключване на оперативната работа ще оповестят причините.Теодора Спасова доскоро оглавяваше местното поделение на държавното дружество“ Напоителни системи“ и  е близка до управляващата партия „ГЕРБ“. Баща й е адвокатът Георги Добрев, който е говорител на пазарджишката Общинска избирателна комисия от квотата на ПП“ГЕРБ“. Ирония на съдбата е, че преди 2 години пироман запали и „Рено Сценик“ на сегашния шеф на „Напоителни системи“ в Пазарджик, адвоката Николай Чалъков, който седна на стола на Спасова в земеделското предприятие.\n                    ", "date": "2017.11.06", "title": "Горя колата на бивша шефка на „Напоителни системи“ в Пазарджик"}
{"url": "http://www.monitor.bg/a/view/14430-%D0%A1%D0%BA%D0%B8%D1%82%D0%B0%D1%89%D0%B8-%D0%BA%D0%BE%D0%BD%D0%B5-%D0%BF%D1%80%D0%B8%D1%87%D0%B8%D0%BD%D0%B8%D1%85%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B8-%D0%B7%D0%B0%D0%B3%D0%B8%D0%BD%D0%B0%D1%85%D0%B0/", "text": "\n                    Коне, оставени без надзор, по пътя Пазарджик-Велинград станаха причина за пътен инцидент, в резултат на който животните са загинали. Катастрофата е станала около 21.00ч. в неделя на пътя от курорта към областния град. Движещият се по пътя камион „Ивеко“, управляван от 44-годишния А.Т. – жител на благоевградското село Кавракирово се е блъснал в два коня, които безстопанствено си вървели по шосето в дефилето на Чепинска река. По принцип, това направление е силно натоварено като движение, особено през почивните дни, когато във Велинград отиват и се връщат летовници от цяла България.  Животните се намирали на пътното платно, като единият от тях се е блъснал и в насрещно движещо се „БМВ“ с водач М.К.- 25г. от Костандово.  Двете животни са загинали, а по возилата са нанесени значителни материални щети. Алкохолните проби и на двамата шофьори са отрицателни. На местопроизшествието е извършен оглед, образувано е дознание. Безстопанствени коне не за първи път излизат на различни пътни участъци в региона, като най-често пътуващи към летовището“ Свети Константин“ над Пещера стават свидетели на разхождащите се без проблем чифтокопитни. Особено опасни са бездомните животни, скитащи в късната част на деня, когато няма добра видимост и шофьорите трудно биха реагирали на мига, за да избегнат пътни инциденти. \n\n \n                    ", "date": "2017.11.06", "title": "Скитащи коне причиниха катастрофа и загинаха"}
{"url": "http://www.monitor.bg/a/view/42200-21%D0%B3%D0%BE%D0%B4%D0%B8%D1%88%D0%BD%D0%B0-%D1%81%D0%B5-%D0%BC%D0%B5%D1%82%D0%BD%D0%B0-%D0%BF%D0%BE%D0%B4-%D0%B2%D0%BB%D0%B0%D0%BA-%D0%BF%D1%80%D0%B5%D0%B4-%D0%BF%D1%80%D0%B8%D1%8F%D1%82%D0%B5%D0%BB%D1%8F-%D1%81%D0%B8-%D1%81-%D0%BE%D1%82%D0%BA%D1%8A%D1%81%D0%BD%D0%B0%D1%82%D0%B8-%D0%BA%D1%80%D0%B0%D0%BA%D0%B0-%D0%B5/", "text": "\n                    21-годишно момиче от плевенското село Тотлебен се хвърли на релсите пред влак на товарната гара „Владимир Павлов” в Бургас, пред очите на приятеля си.\n\nТя е оцеляла, но състоянието й е изключително тежко. Краката й са откъснати на различни места, загубила е много кръв. Момичето, което се казва Галина е откарана в УМБАЛ-Бургас, където лекарите се борят за живота й, макар шансовете й да са нищожни. Все още не е ясно какво е накарало Галина да скочи на релсите. Тя е била в добро настроение, пътувала е заедно с приятеля си. Възможно е двамата да са се скарали и това да е провокирало самоубийствените действия на младото момиче. Дали е така ще стане ясно след като приключи разпитът на шокирания приятел на Галина, който не спираше да ридае на мястото на инцидента.\n                    ", "date": "2017.11.06", "title": "21-годишна се метна под влак пред приятеля си, с откъснати крака е"}
{"url": "http://www.monitor.bg/a/view/39263-%D0%A1%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D0%B5%D1%86-%D0%BE%D0%BB%D0%B5%D0%BA%D0%BD%D0%B0-%D1%81-2-500-%D0%BB%D0%B2-%D0%B7%D0%B0%D1%80%D0%B0%D0%B4%D0%B8-%D1%80%D1%83%D1%81%D0%BE-%D0%BA%D0%BE%D1%82%D0%B5/", "text": "\n                    С 2 500 лв олекна бюджета на старозагорец, който с цел да отмъсти на своя позната разлепил на няколко места из Града на липите обява с текст: „Промоция Русо коте. Интимни ласки и масажи”, съдържаща включително телефонен номер, адрес и име на дамата.Разлепянето на интригуващата обява станало в навечерието на 8 март 2016 година и на още няколко дати същата година.Авторът извадил „мал шанс“, че бил забелязан от мъж, който също познавал дамата и веднага я предупредил за случващото се. Истинският скандал обаче избухнал на 23 юни, когато Димитър И. решил да залепи позорящата Л.М. обява пред входа на здравното заведение „Берое“, където работела. Тогава се стигнало до ръкопашна схватка между двамата , извикани били полицаи , а при опит на мъжа да избяга с лекия си автомобил дори прегазил крака на жертвата.Според съдиите липсвали убедителни доказателства за авторството на текста, свидетелите обаче били категорични за сцената от 23 юни. Поради добрата характеристика на Димитър и факта, че до сега не е осъждан не се стигнало до осъдителна присъда, а само до административна глоба.Решението на окръжния съд е окончателно и не подлежи на обжалване. \n\n\n                    ", "date": "2017.11.06", "title": "Старозагорец олекна с 2 500 лв заради „русо коте“       "}
{"url": "http://www.monitor.bg/a/view/81150-%D0%9C%D0%B0%D1%87-%D0%B2-%D0%9D%D0%BE%D0%B2%D0%B8-%D0%BF%D0%B0%D0%B7%D0%B0%D1%80-%D1%82%D1%80%D1%8A%D0%B3%D0%BD%D0%B0-%D1%81-10-%D0%B7%D0%B0-%D0%BA%D1%80%D0%B0%D0%B4%D0%B5%D1%86/", "text": "Треньорът на домакините спипал в съблекалнята циганин с плячка от джобовете на футболистите\n                    \n\n\n\n\n                    ", "date": "2017.11.06", "title": "Мач в Нови пазар тръгна с 1:0 за крадец"}
{"url": "http://www.monitor.bg/a/view/40827-%D0%A2%D1%83%D1%80%D1%81%D0%BA%D0%B8-%D1%82%D0%B8%D1%80%D0%B0%D0%B4%D0%B6%D0%B8%D0%B8-%D1%81%D0%B5-%D0%BA%D0%BB%D0%B0%D1%85%D0%B0-%D0%BD%D0%B0-%D0%BF%D0%B0%D1%80%D0%BA%D0%B8%D0%BD%D0%B3-%D0%BA%D1%80%D0%B0%D0%B9-%D0%A5%D0%B0%D1%80%D0%BC%D0%B0%D0%BD%D0%BB%D0%B8/", "text": "\n                    Двама турски тираджии са се сбили с ножове на паркинг “Кемал парк” край Харманли в неделя сутринта.\n\nДвамата се познавали и имали старо спречкване преди време на друг паркинг край Свиленград. Веднага щом се разпознали си теглили по няколко псувни и започнали да се млатят. При боя по-възрастният шофьор, който е 52-годишен е намушкал с нож другия в областта на корема. Пострадалият е турски гражданин на 35 г., който е без опасност за живота. Настанен е да се лекува в болницата в Харманли. Нападателят е задържан от полицията за денонощие. Според запознати старата им кавга била заради мургава жрица. И двамата били мераклии, а по-възрастният се засегнал, че секс труженичката решила да обслужи първо по-младия му колега.\n                    ", "date": "2017.11.06", "title": "Турски тираджии се клаха на паркинг край Харманли"}
{"url": "http://www.monitor.bg/a/view/60875-%D0%9F%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D1%82%D1%8A%D1%80%D1%81%D0%B8-%D0%BD%D1%8F%D0%BA%D0%BE%D0%B9-%D0%B4%D0%B0-%D1%80%D0%B0%D0%B7%D0%BF%D0%BE%D0%B7%D0%BD%D0%B0%D0%B5-%D0%B1%D0%B8%D1%8F%D1%87%D0%B8%D1%82%D0%B5-%D0%BD%D0%B0-%D0%BE%D0%B1%D1%89%D0%B8%D0%BD%D1%81%D0%BA%D0%B0-%D1%81%D1%8A%D0%B2%D0%B5%D1%82%D0%BD%D0%B8%D1%87%D0%BA%D0%B0/", "text": "\n                    Пазарджишката Областна дирекция на МВР търси съдействие от гражданите за установяване самоличността на двама мъже, които нападнаха на 26 октомври тази година в централната част на Велинград общинската съветничка Екатерина Каферинова. За целта органите на реда пуснаха кадри от видеокамери, които са заснели в общ план в парка пред общината, двамата биячи. Ако някой разпознае лицата на мъжете, нека да подаде незабавно сигнал на телефон 112 или в най-близкото поделение на МВР. Анонимността му е гарантирана. Неизвестните засега, с качулки на главите причакали Каферинова на излизане от  сградата на общината в курортния град, където имало заседание на ситипарламента. Малко преди да влезе в личния си автомобил, паркиран в уличка недалеч от кметството, тя е била изненадана от нападателите си. Пострадалата бе откарана в местната  болница с травми по лицето, а колегите й в ситипарламента остро осъдиха посегателството над общинската съветничка от БЗНС-Народен съюз. По неофициална версия нападението било за разчистване на лични сметки и не било свързано с обществената и политическа дейност на общинарката. Земеделската лидерка и съветничка във Велинград не за първи път става обект на агресия, след като през 2007 г., по дома й беше хвърлен коктейл“Молотов“, а по-късно бе взривен и автомобилът й. Каферинова е добре позната в курорта и в местното самоуправление, а от няколко години направи частен минерален басейн в къщата си и къпалнята се радва на огромен интерес от клиенти през летния сезон.\n                    ", "date": "2017.11.06", "title": "Полицията в Пазарджик търси някой да разпознае биячите на общинска съветничка"}
{"url": "http://www.monitor.bg/a/view/78819-%D0%9F%D0%BE%D0%BB%D0%B8%D1%86%D0%B0%D0%B8-%D0%B7%D0%B0%D0%BA%D0%BE%D0%BF%D1%87%D0%B0%D1%85%D0%B0-%D0%BE%D1%85%D1%80%D0%B0%D0%BD%D0%B8%D1%82%D0%B5%D0%BB-%D0%BF%D1%80%D0%B5%D0%B1%D0%B8%D0%BB-%D0%B4%D0%B2%D0%B0%D0%BC%D0%B0-%D0%BA%D0%BB%D0%B8%D0%B5%D0%BD%D1%82%D0%B8-%D0%B2-%D0%B1%D0%B0%D1%80/", "text": "\n                    Охранител на нощен бар в Хасково е задржан, след като преби двама клиенти.\n\n28-годишният димитровградчанин е арестуван за нанасяне на средна телесна повреда, съобщават от полицията. Сигнал за сбиването в центъра на Хасково е бил подаден около три часа сутринта в нощта срещу понеделник. Гардът пребил двамата клиенти на заведението, защото предположил, че не са платили бутилката с алкохол, с която си тръгнали. Впоследствие се оказало, че те са били коректни, а той просто си е търсел повод за сбиване. Пострадалите мъже жители на Хасково и Димитровград. 41-годишният хасковлия е със счупване на лъчева кост в областта на китката на лява ръка и изкълчен лакът. Лекуват го в ортопедията на МБАЛ-Хасково. 48-годишният му приятел е пострадал по-тежко. Той е със счупена долна челюст. Препратен е за лечение в специализирана хирургия в Пловдив.\n                    ", "date": "2017.11.06", "title": "Полицаи закопчаха охранител, пребил двама клиенти в бар"}
{"url": "http://www.monitor.bg/a/view/77340-%D0%9F%D1%80%D0%B5%D0%BC%D0%B8%D0%B5%D1%80%D0%B8%D1%82%D0%B5-%D0%91%D0%BE%D1%80%D0%B8%D1%81%D0%BE%D0%B2-%D0%B8-%D0%97%D0%B0%D0%B5%D0%B2-%D0%BE%D1%82%D0%BA%D1%80%D0%B8%D0%B2%D0%B0%D1%82-%D0%BF%D1%8A%D1%82-%D0%BA%D1%8A%D0%BC-%D0%B3%D1%80%D0%B0%D0%BD%D0%B8%D1%87%D0%B5%D0%BD-%D0%BF%D1%83%D0%BD%D0%BA%D1%82-%D1%81-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F/", "text": "\n                    Българският премиер Бойко Борисов и неговият македонски колега Зоран Заев ще открият реновирания път от Първомай през Старчево за граничен пункт „Златарево“ на 23 ноември.\n\nПосоченият участък е третокласна републиканска мрежа и грижа за неговото поддържане има държавата. Пътят се използва от земеделците и за извозване на продукция до тържището за плодове и зеленчуци край село Кърналово, също така е обходно трасе към ГКПП „Златарево“ в случаите, когато се налага затваряне на основния път през Петрич.\n\n\nПовече от 20 години пътят само се изкърпва частично. За полагането на нова асфалтова настилка настояха в подписка и жителите на няколко селата миналата година, за които тази пътна артерия е основна. По думите на регионалния министър Николай Нанков жителите на двете държави две десетилетия са чакали път през границата. Пътят вече е готов и в момента се полага маркировка.\n                    ", "date": "2017.11.06", "title": "Премиерите Борисов и Заев откриват път към граничен пункт с Македония"}
{"url": "http://www.monitor.bg/a/view/74571-%D0%94%D0%BE-11-%D0%B4%D0%B5%D0%BA%D0%B5%D0%BC%D0%B2%D1%80%D0%B8-%D0%BF%D1%80%D0%B8%D0%B5%D0%BC%D0%B0%D1%82-%D0%BE%D1%84%D0%B5%D1%80%D1%82%D0%B8-%D0%B7%D0%B0-%D0%BD%D0%BE%D0%B2-%D0%BC%D0%BE%D1%81%D1%82-%D0%B7%D0%B0-22-%D0%BC%D0%BB%D0%BD-%D0%BB%D0%B2-%D0%B2-%D0%A2%D1%80%D0%BE%D1%8F%D0%BD/", "text": "Утре отварят предложенията за ремонта на 7,5 км от път III-8611 Белица - Загражден\n                    АПИ отвори обществена поръчка за избор на изпълнител за изграждането на нов мост над река Бели Осъм в и пътна връзка за Троянския манастир и Орешак и оферти по нея се приемат до 11 декември, съобщиха от пътното ведомство. Целта е транзитният трафик да се изнесе от центъра на града и да преминава през източния му край. Проектът ще се изпълни със средства от бюджета на агенцията по програма „Ново строителство“. Индикативната стойност е 2,2 млн. лв. без ДДС.\n\nНовото съоръжение ще бъде с дължина 43,2 метра. Ще се рехабилитират и 100 метра от съществуващия път II-35 Троян - Ловеч. Отсечката е при входа на Троян и съвпада с улиците „Васил Левски“ и „Крайречна“ в града.\n\nИндикативният срок за изпълнение на строителните дейности е 12 месеца.\n\nОт пътното ведомство съобщиха още, че офертите в обществената поръчка за избор на изпълнител при рехабилитацията на 7,5 км от път III-8611 Белица - Загражден от км 10+430 до км 18+000, който преминава през през област Смолян се отварят утре. Третокласният път осигурява бърза връзка на жителите на селата Баните, Давидково и Загражден с област Пловдив и е алтернатива на път II-86 Пловдив - Асеновград. Прогнозната стойност на обществената поръчка е 3 785 000 лв. без ДДС. Срокът за изпълнението й е 365 календарни дни.\n                    ", "date": "2017.11.06", "title": "До 11 декември приемат оферти за нов мост за 2,2 млн. лв. в Троян"}
{"url": "http://www.monitor.bg/a/view/75546-60-%D0%BB%D0%B5%D0%B2%D0%B0-%D0%BD%D0%B0-%D0%BA%D0%B0%D0%BB%D0%BF%D0%B0%D0%BA-%D0%B7%D0%B0-%D1%85%D0%B8%D0%B6%D0%B0-%D0%BD%D0%B0-%D1%81%D1%82%D1%83%D0%B4%D0%B5%D0%BD%D1%82%D1%81%D0%BA%D0%B8%D1%8F-%D0%BF%D1%80%D0%B0%D0%B7%D0%BD%D0%B8%D0%BA/", "text": "Най-евтино е в Банско за 77 лева\n                    На хижа за студентския празник е сред изгодните оферти месец преди 8 декември, показва проучване на „Монитор“. Една нощувка в голяма хижа или две съседни, но с общ собственик, предназначени да съберат около 20 души, струва около 1200 лева, или 60 лева на човек. Има и по-малки хижи, където нощувката е 280 лева и така всеки компания от десетина души трябва да даде около 30 лева, показа още проверката на „Монитор“. Разбира се, алкохол, консумативи и транспорт не са включени във варианта с хижите.„Така излиза по-евтино и повечето, които избират хижата, го правят, защото е по-спокойно и така са далече от дивата селяния на по-популярните места“, обясни за „Монитор“ първокурсникът Михаил Христов, който ще прекара 8 декември в компанията да добри приятели в хижа около Кюстендил.Най-скъпото предложение е за 160 лева на човек в 5-звездния хотел „Феста Уинтърпалас” в Боровец, което включва две нощувки, две закуски и празнична вечеря. Това рекламират флаерите, които се раздават пред висшите учебни заведения в столицата.Закуските, които хотелът предлага, са типично български. В цената от над 150 лева на човек е включена дискотека, а празничната вечеря предлага предястие, основно и десерт плюс малко количество алкохол. Допълнителната консумация се заплаща. На флаерите пише, че се предлага организиран транспорт с луксозен автобус до мястото за празнуване.Класиката в жанра за студентския празник винаги е била Банско. Там офертите са и най-много. Така например най-евтино е наемането на апартамент. То може да излезе 77 лева на човек при положение, че сте се събрали компания от 6 или повече души, което хотелиерите предполагат не би било трудно. 3-звездният хотел в Банско „Планински романс“ предлага отново две закуски, две нощувки и празнична вечеря, също за 77 лева на калпак.Хотелите изпращат и цялостни оферти към първокурсниците. За 130 лева им предлагат две нощувки и две закуски в Банско, като допълнително могат да си закупят специална гривна за 30 лева, която им дава правото и удоволствието да влизат във всяка дискотека в града. На 8 декември таксата вход за една дискотека е около 20 лева. Транспортът не е включен в цената. \n\n\n                    ", "date": "2017.11.06", "title": "60 лева на калпак за хижа на студентския празник"}
{"url": "http://www.monitor.bg/a/view/38287-%D0%93%D0%95%D0%A0%D0%91-%D0%B8-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5-%D0%9C%D0%BD%D0%BE%D0%B7%D0%B8%D0%BD%D1%81%D1%82%D0%B2%D0%BE%D1%82%D0%BE-%D0%B5-%D1%81%D1%82%D0%B0%D0%B1%D0%B8%D0%BB%D0%BD%D0%BE/", "text": "Предлагат Кирил Ананиев за здравен министър\n                    \n\n\n                    ", "date": "2017.11.06", "title": "ГЕРБ и патриотите: Мнозинството е стабилно (ОБНОВЕНА)"}
{"url": "http://www.monitor.bg/a/view/77172-%D0%95%D0%B4%D0%B8%D0%BD%D0%B5%D0%BD-%D0%BC%D0%B5%D1%85%D0%B0%D0%BD%D0%B8%D0%B7%D1%8A%D0%BC-%D0%B2-%D0%95%D0%A1-%D1%89%D0%B5-%D1%81%D0%BB%D0%B5%D0%B4%D0%B8-%D0%B4%D0%B0%D0%BB%D0%B8-%D0%B4%D0%B5%D1%86%D0%B0%D1%82%D0%B0-%D1%85%D0%BE%D0%B4%D1%8F%D1%82-%D0%BD%D0%B0-%D1%83%D1%87%D0%B8%D0%BB%D0%B8%D1%89%D0%B5/", "text": "Идеята, която още се обсъжда, може да бъде въведена по време на българското евро председателство\n                    Единна европейска система, която да следи децата да не отпадат от училище, се обсъжда от експертите на МОН. Идеята може да бъде въведена в страните от ЕС по време на българското европредседателство. Причината е, че в рамките на евросъюза липсва механизъм, който да наблюдава децата, местейки се от една държава в друга, дали са обхванати от образователната система. Това съобщи в Пловдив зам.-министърът на образованието Деница Сачева. Тя уточни, че въвеждането на този механизъм ще е една от следващите ни големи задачи.„Обсъждаме такива възможности да има европейски механизъм за наблюдение на децата дали ходят на училище и в коя държава ходят. Това се оказа проблем и в рамките на ЕС. За да може действително да сме сигурни, че при възможностите, които имаме като свобода на движение на хора, децата и тяхното ходене на училище, не са ощетени”, каза Сачева. По думите й от началото на процеса за връщането на отпадналите от класните стаи деца, са установени адресите на 170 000 ученици. 82% от тях обаче се оказали, че се намират със семействата си в чужбина. „Имаме нужда да намерим нужния механизъм, за да уточним дали тези деца, които са извън България, все пак са обхванати в образователната система на другата държава в ЕС”, поясни Сачева. Обратно в образователната система у нас са върнати около 17 000 деца.Деница Сачева бе в Пловдив, за да връчи дипломи за професионална квалификация на успешно положилите изпит жени в социалното предприятие „Шивашка работилница”, управлявано от Фондация \"Национален алианс за работа с доброволци\" (НАРД).От създаването на предприятието през 2015 г. до момента професионалното си дуално обучение в социалното предприятие са завършили над 30 жени. Повечето от тях никога не са били работили през живота си преди да изкарат 6-месечния курс за шивачки и да си намерят работа в пловдивска фирма. Основна част от работата с ромските жени е доверието, подчертаха от НАРД. В повечето случаи, за да бъдат пуснати да се учат за шивачки и после да работят, ромките искат разрешение не само от мъжете си, но и от свекървите си. Социалното предприятие е създадено от Фондация НАРД като част от стратегията на организацията за подкрепа и развитие на социалното предприемачество в България с подкрепата на община Пловдив. Целта е хора с нисък социален статус и от уязвими групи да получат шанс за обучение и реализация на трудовия пазар чрез придобиване на социално-трудови и професионални умения по шивачество.\n\n\n                    ", "date": "2017.11.06", "title": "Единен механизъм в ЕС ще следи дали децата ходят на училище"}
{"url": "http://www.monitor.bg/a/view/87433-%D0%A3%D1%87%D0%B5%D0%BD%D0%B8-%D0%B8%D1%81%D0%BA%D0%B0%D1%82-%D1%81%D0%B0%D0%BD%D0%BA%D1%86%D0%B8%D0%B8-%D0%B7%D0%B0-%D1%80%D0%B5%D0%BA%D1%82%D0%BE%D1%80%D0%B8/", "text": "\n                    Преподаватели от висши учебни заведения в страната настояват за санкции за ректори, които трупат средства под формата на преходни остатъци, без да ги дават за увеличение на заплатите.  Да не се заверяват финансовите отчети на такива ръководители, иска с отворено писмо до премиера, образователния и финансовия министър и ръководството на парламента, Националният браншови синдикат „Висше образование и наука“ (ВОН) към КНСБ, подписано на Председателски синдикален съвет, проведен в Шумен.Според синдиката в много български университети има нереално задържане на заплатите, въпреки възможностите, които дава държавата и собствените приходи на ВУЗ-овете. В същото време има учебни заведения, които трупат големи средства от преходни остатъци, без ясно обяснение защо. Там, където няма социален диалог, има нецелесъобразно харчене на средства, констатира още председателският съвет на синдикат ВОН.Според синдикатите социалното партньорство е общопризнат механизъм в страните от Европейския съюз, включително и в академичната сфера.„Наши партньори са законодателната и изпълнителната власт, както и академичните ръководства. В последно време обаче наблюдаваме три вида взаимоотношения с ръководителите на ВУЗ-овете: Ръководства, с които работим в синхрон и генерираме ползи, ръководства, които ни признават като страна в социалния диалог, но почти няма ползи за работещите в системата, както и такива, които изцяло отхвърлят идеята за социално партньорство и ни смятат за ненужни“, обясниха от ВОН.„Ние възприемаме академичните ръководства като партньори в намирането на баланс в системата и ги призоваваме да се придържат към законите на Република България“, завършва отвореното писмо на учените.\n \n\n\n                    ", "date": "2017.11.06", "title": "Учени искат санкции за ректори "}
{"url": "http://www.monitor.bg/a/view/68318-%D0%9E%D0%B1%D0%B5%D0%B4%D0%B8%D0%BD%D0%B5%D0%BD%D0%B8%D0%B5%D1%82%D0%BE-%D0%BE%D0%BA%D0%BE%D0%BB%D0%BE-%D0%BF%D0%B0%D1%80%D1%82%D0%B8%D1%8F%D1%82%D0%B0-%D0%BD%D0%B0-%D0%A5%D1%80%D0%B8%D1%81%D1%82%D0%BE-%D0%98%D0%B2%D0%B0%D0%BD%D0%BE%D0%B2-%D0%BD%D0%B5-%D0%B5-%D0%B4%D1%8F%D1%81%D0%BD%D0%BE/", "text": "\n                    Обединението на Христо Иванов не е дясно. Това обяви в студиото на \"България сутрин\" по повод обединението на \"Да(й), България\" на провалилия се като правосъден министър пишман политик, ДСБ, \"Зелените\", БЗНС и ДЕОС, председателят на СДС Божидар Лукарски.\n\nТой е на мнение, че загърбването на автентичната по думите му десница като СДС, цели да отвори възможността за попадане в парламента и бъдещи коалиции включително с БСП. \"СДС и РБ не са в парламента, но това не значи, че не се води политически живот. Времето за равносметки не е свършило, то е дълъг процес. РБ продължава своята политическа дейност. Обединението в дясно трябва да бъде широко, но на съвсем ясна идейна основа\", заяви Лукарски.\n\nТой коментира и управляващата коалиция. \"Забелязват се сериозни пукнатини в сегашната коалиция. Доста от критиките са отправени конкретно към \"Обединени патриоти\". Те сериозно усещат и меда, и жилото на ГЕРБ. Има авторитарен подход, трудно върви диалогът\", отчете Лукарски. Председателят на СДС не скри обаче, че е скептичен, що се отнася до това дали ще се стигне до предсрочни избори сега. Той подчерта, че не е добре за България да се проведат такива преди или по време на европредседателството.\n                    ", "date": "2017.11.06", "title": "Лукарски: Обединението около партията на Христо Иванов не е дясно"}
{"url": "http://www.monitor.bg/a/view/49684-%D0%92%D0%BD%D0%B0%D1%81%D1%8F%D1%82-%D0%B4%D0%B5%D0%BB%D0%BE%D1%82%D0%BE-%D1%81%D1%80%D0%B5%D1%89%D1%83-%D0%BA%D0%BC%D0%B5%D1%82%D0%B0-%D0%BD%D0%B0-%D0%9F%D0%BB%D0%BE%D0%B2%D0%B4%D0%B8%D0%B2-%D0%B2-%D1%81%D0%BF%D0%B5%D1%86%D0%B8%D0%B0%D0%BB%D0%B8%D0%B7%D0%B8%D1%80%D0%B0%D0%BD%D0%B8%D1%8F-%D1%81%D1%8A%D0%B4/", "text": "\n                    Делото срещу кмета на Пловдив Иван Тотев за строителството на зоокъта, което този септември бе прекратено от окръжния съд в Пловдив и бе върнато на Софийската градска прокуратура за отстраняване на процесуални нарушения в обвинителния акт, ще бъде внесено отново в съда, но не в пловдивския, а в специализирания наказателен съд. Това обяви говорителят на главния прокурор Румяна Арнаудова в Пловдив.Процесът срещу градоначалника на Пловдив Иван Тотев, заместника му Димитър Кацарски и кмета на район „Западен” Димитър Колев трябваше да бъде гледан в окръжния съд в Пловдив. В средата на септември съдия Елена Захова откри противоречия в обвинителния акт, заради които било нарушено правото на защита на тримата обвиняеми и върна делото на прокуратурата. Нито една от страните не обжалва нейния акт, а междувременно влязоха в сила промените в НПК, според които делата срещу кметове и министри ще бъдат гледани вече само в специализирания наказателен съд. За тримата обвиняеми прокуратурата твърди, че са ощетили бюджета на община Пловдив с 689 869,70 лева при строителството на местната зоологическа градина.Румяна Арнаудова бе в пловдивското ОУ „Княз Александър Първи”, за да присъства в часа на класния ръководител по образователната програма „Заедно в час по етика и право”. Часовете се провеждат по инициатива на апелативната прокуратура в Пловдив, съвместно с Регионалното управление на образованието. По време на часа на класния ръководител прокурори обясниха на достъпен език на 7-класниците как да се пазят от компютърни престъпления и от наркотици. \n\n\n                    ", "date": "2017.11.06", "title": "Внасят делото срещу кмета на Пловдив в специализирания съд"}
{"url": "http://www.monitor.bg/a/view/77164-%D0%9A%D0%BC%D0%B5%D1%82-%D1%81%D0%B5-%D0%BE%D0%B6%D0%B0%D0%BB%D0%B8-%D0%B2%D1%8A%D0%B2-%D0%A4%D0%91-%D0%BE%D1%82-%D1%80%D1%8A%D1%81%D1%82%D0%B0-%D0%BD%D0%B0-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B0%D1%82%D0%B0-%D0%B7%D0%B0%D0%BF%D0%BB%D0%B0%D1%82%D0%B0/", "text": "\n                    Растежът на минималната заплата с досегашните темпове може да се окаже с непредвидими негативни резултати за малката селска община Опан, ожали се във Фейсбук каращият втората година от първия си мандат кмет Генчо Колев. По думите му само четирите години на мандата му МРЗ ще скочи от 380 на 610 лв, чието покриване може да се случи единствено от повишаване на данъчните приходи.„Този безпрецедентен ръст на заплатите, без да има инфлация, е икономическо безумие и води до това, че общината губи основната си част от ресурса само за заплати. Общината няма тази динамична система, която може да и увеличи приходите, защото за всяко увеличение на МРЗ, са необходими повече от 20 хил.лв. нови приходи на година. Общо за покриване на всички тези предвидени увеличения на МРЗ са необходими близо 100 хил. лв. на година. В момента държавата отпуска средства за общината в размер на 134 хил. лв., които в бъдеще, мисля че няма да се увеличават. Вижте само как след 2-3 години държавната субсидия се връща отново в държавата и общината остава без тази помощ, като единствено ще трябва да разчитаме на собствените си приходи. Това е лошото, защото данъците, които общината събира не могат да покрият и половината от тази сума. И не само това. Събираните близо 50 хил лв. от данъци, не могат да покрият само разходите за улично осветление…“, коментира Колев.Пак от социалната мрежа той уведомява жителите на общината, че с решение на местните съветници с 3-4 лв от догодина се увеличава данъка за недвижимите имоти  /жилища/ строени след 1970-година.Колев е пресметнал, че увеличението е в рамките на 1 стотинка дневно и предлага не недоволните да подадат молба до него, за да им компенсира загубата двойно от личната си заплата.\n\n\n                    ", "date": "2017.11.06", "title": "Кмет се жали от ръста на минималната заплата"}
{"url": "http://www.monitor.bg/a/view/27345-%D0%9D%D0%BE%D0%B2-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D0%B4%D0%BE%D0%B1%D0%B8%D0%B2%D0%B0-%D0%BD%D0%B0-%D0%B3%D0%B0%D0%B7-%D0%B2-%D0%94%D0%BE%D0%B1%D1%80%D1%83%D0%B4%D0%B6%D0%B0/", "text": "\n                    За 7 ноември, вторник, е насрочен нов протест срещу добива на газ в Добруджа и срещу инвестиционното предложение на свърваното с газовия барон Сашо Дончев дружество \"Русгеоком БГ\". Над 50 автомобила ще потеглят в 9.30 ч. от ЖП гарата в Генерал Тошево, в посока ГКПП „Кардам”. Автоколоната ще влезе в Румъния и след няколко километра ще направи завой обратно към България.В неделя по обяд стотици генералтошевци се хванаха на Добруджанско хоро на площада пред общината. Мотото на събитието бе \"Да се хванем всички на хорце, да заиграе добруджанското сърце\".„По този начин показахме, че няма да се откажем от идеята за чиста Добруджа и сме против добива на газ в региона. Вече имаме подкрепа и от други градове на страната. Нашите приятели от Пазарджик, Пловдив, София, Добрич, Варна, Перник”, заяви Атанас Атанасов, председател на Инициативния комитет.Както „Монитор” и „Телеграф” писаха, инвестиционното намерение на фирма „Русгеоком БГ” е да произвежда природен газ на територията на 18 села в община Генерал Тошево. Местните обаче не желаят да се пробива Житницата на България, защото смятат, че има риск от отравяне на почвата и водата, а и не са съвсем убедени, че технологията на добива ще е конвенционална.\n\n\n                    ", "date": "2017.11.06", "title": "Нов протест срещу добива на газ в Добруджа"}
{"url": "http://www.monitor.bg/a/view/61068-%D0%A4%D0%B8%D1%80%D0%BC%D0%B8%D1%82%D0%B5-%D0%B2-%D0%A1%D0%BE%D1%84%D0%B8%D1%8F-%D0%BC%D0%BE%D0%B3%D0%B0%D1%82-%D0%B4%D0%B0-%D0%BF%D0%BE%D0%B4%D0%B0%D0%B2%D0%B0%D1%82-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D0%B8-%D0%B7%D0%B0-%D1%82%D0%B0%D0%BA%D1%81%D0%B0-%D1%81%D0%BC%D0%B5%D1%82-%D0%B4%D0%BE-30-%D0%BD%D0%BE%D0%B5%D0%BC%D0%B2%D1%80%D0%B8/", "text": "\n                    Крайният срок, в който фирми и предприятия могат да подадат декларации за броя на контейнерите за смет, които ще ползват през следващата година, е 30 ноември 2017 г., напомнят от Столична община. Годишната такса се генерирана на база количество отпадъци. Декларациите се подават по чл. 23 от Наредбата за местните такси, в която фирмите заявяват количествата отпадъци (съответно - брой съдове и честота на извозване), на базата на което ще им бъде определен размерът на такса битова смет за догодина. Предприятията могат и пряко да се договорят с фирми, извършващи услугата по сметосъбиране и сметоизвозване.\nФирмите, които до края на месеца не са подали нито един от двата документа в Столична община, през 2018 г. ще плащат такса битови отпадъци, определена изцяло на база отчетната стойност на недвижимия имот за нежилищни нужди.\nОт Столична община очакват около 4500 фирми да подадат декларации за предоставяне на определен брой контейнери за битови отпадъци, а други 2300 предприятия да предпочетат директно договаряне с фирми за сметоизвозване.\n                    ", "date": "2017.11.06", "title": "Фирмите в София могат да подават декларации за такса смет до 30 ноември "}
{"url": "http://www.monitor.bg/a/view/11505-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BF%D0%BE%D0%B4%D1%85%D0%B2%D0%B0%D0%BD%D0%B0-%D0%BA%D0%B0%D1%80%D1%83%D1%86%D0%B8%D1%82%D0%B5-%D0%B2-%D0%A1%D0%BE%D1%84%D0%B8%D1%8F/", "text": "\n                    Прокуратурата възложи на СДВР да прави внезапни проверки на каруците в столицата. Софийската градска прокуратура се е самосезирала по повод данни за извършвани нарушения от водачи на каруци на правилата за движение по пътищата, както и на правилата за защита на животните и на законоустановените ветеринарно-медицински изисквания, съобщиха от държавното обвинение.\n\nНа полицията е указано да установява дали движещите се ППС с животинска тяга са оборудвани със съответните светлини и торбички за животински отпадъци, регистрирани ли са по съответния ред и т.н. Ще се дебне и дали каруци навлизат за движение в широкия център на града, както и разполагат ли водачите на ППС с животинска тяга с регистрационен талон. Полицаите трябва да проверяват и дали каруцарите притежават изискуемите документи по Закона за ветеринарно-медицинската дейност за индивидуализация на животните.\nПрокуратурата е предписала при нужда да се търси съдействие от органите на Агенцията за безопасност на храните – гр. София (ОДБХ).\nПотърсено е съдействие и от Столичната община, и от ОДБХ, като е указано да се подобри взаимодействието между компетентните контролни органи по противодействие на допусканите закононарушения, свързани с движението на каруци на територията на столицата.\nЗасилените проверки ще се извършват регулярно до края на годината, като при необходимост срокът им ще бъде продължен.\n                    ", "date": "2017.11.06", "title": "Прокуратурата подхвана каруците в София"}
{"url": "http://www.monitor.bg/a/view/59060-%D0%98-%D0%98%D1%81%D0%BF%D0%B0%D0%BD%D0%B8%D1%8F-%D1%81-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%87%D0%BD%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%B7%D0%B0-%D0%BF%D1%80%D0%B8%D0%B5%D0%BC%D0%B0%D0%BD%D0%B5%D1%82%D0%BE-%D0%BD%D0%B8-%D0%B2-%D0%A8%D0%B5%D0%BD%D0%B3%D0%B5%D0%BD/", "text": "\n                    Испания е поредната страна, която засвидетелства категоричната си подкрепа относно приемането на България в Шенгенското пространство за свободно движение на хора и стоки.Испания подкрепя България във всички инициативи, особено за приемането в Шенген, заяви председателя на Смесената комисия по въпросите на ЕС в Конгреса на депутатите на Испания Мария Сорая Родригес Рамос на среща с вицепремиера и външен министър Екатерина Захариева. В Мадрид Захариева се срещна и с външния министър Хосе Мануел Гарсия Маргальо, информира БНТ. В рамките на всички разговори днес пред вицепремиера бе изразена огромната благодарност на Мадрид за подкрепата, която България оказва в тежката за испанската държава политическа ситуация. Голямата част от испанския народ е убедена, че заедно ще излезем напред, заяви Мария Сорая Родригес Рамос. Нашата позиция е ясна - ние стоим зад териториалната цялост и суверенитета на Кралство Испания, посочи още тя. Вярвам в испанското правосъдие и в демокрацията, каза пък Захариева и добави, че България приветства свикването на демократични избори в Каталуния. След Брекзит всички осъзнаха, че процесите не са невъзвратими и че трябва да отстояваме демокрацията всеки ден, посочи още Захариева и добави, че нашите народи са сред най-проевропейски настроените.\n\n\n                    ", "date": "2017.11.06", "title": "И Испания с категорична подкрепа за приемането ни в Шенген"}
{"url": "http://www.monitor.bg/a/view/20343-%D0%94%D0%B0%D0%B2%D0%B0%D1%82-%D0%9F%D0%B8%D0%BD%D0%BE%D0%BA%D0%B8%D0%BE-%D0%B8-%D0%A0%D0%B0%D0%B4%D0%B0%D0%BD-%D0%BD%D0%B0-%D0%92%D0%B8%D1%81%D1%88%D0%B8%D1%8F-%D0%B0%D0%B4%D0%B2%D0%BE%D0%BA%D0%B0%D1%82%D1%81%D0%BA%D0%B8-%D1%81%D1%8A%D0%B2%D0%B5%D1%82/", "text": "\n                    Висшият адвокатски съвет ще трябва да се занимае със скандалните фигури на бившият правосъден министър и сламен лидер на олигархичната „Да(й), България“ Христо Иванов и авера му – екслидерът на ДСБ Радан Кънев. Двамата псевдоюристи в момента се водят регистрирани адвокати с право да упражняват професията въпреки сериозните въпросителни около моралните и етичните им качества, пише „Блиц“. Изданието съобщи, че подава сигнал, с който ще сезира Висшия адвокатски съвет за подвизите на двамата „адвокати“. Според агенцията причина за сигнала е липсващия морал на двамата юристи, които многократно са уронвали престижа на професията с изцепките си, а заради действия на Пинокио от времето, в което беше правосъден министър, дори има образувани досъдебни производства в прокуратурата. „За да си адвокат, трябва да притежаваш необходимите нравствени и професионални качества, да не уронваш на престижа и достойнството на адвокатурата и да не нарушаваш професионалната етика и морала. Пише го в закона, който и двамата май не са прочели достатъчно добре“, посочват от „Блиц“.\nОт изданието припомнят серията от скандали, в които се забъркаха през годините двамата псевдореформатори, обявили се за борци за промяна в Темида. Така например грантово зависимия Христо Иванов е бил лишен от правото да упражнява адвокатската професия, а преди това е наказван цели десет пъти с порицание и парични глоби. Името на Пинокио се появи и в скандала с фалшивите негови заповеди, подписани с различни подписи, а през пролетта на тази година стана ясно, че вече е образувано и наказателно производство. Според Иванов всички подписи под заповедите били негови, но според прокуратурата е установено, че заповедите на министъра не са подписани от самия него, а от друго, неустановено до момента лице, за което обстоятелство именно е образувано наказателното производство. Тъмно-синята марионетка на Иван Костов Радан Кънев пък, подобно на Христо Иванов и историята с неговите подписи, удобно премълчава истината, когато става дума за негови протежета, облагодетелствали се от властта. В телевизионно интервю за БНТ Кънев публично излъга, че кумът му Васил Танков, който беше уреден на сладък граждански договор във военния завод \"Терем\" по времето, когато ДСБ беше във властта, не работел в неговата кантора. Само че разследване на показа, че двамата – Кънев и Танков, се помещават на един адрес, на един и същи етаж и в един и същи апартамент, като ползват и една и съща фирмена поща, на общата си адвокатска кантора. Справка на сайта на Висшия адвокатски съвет показва, че Пинокио, с какъвто прякор е известен бившият правосъден министър, към момента е лишен от адвокатски права след поредица от глоби и порицания, но все още не е изключен от колегията. Любопитното е, че като мейл за кореспонденция той е дал електронен адрес, регистриран с фамилията на комунистическия род на майка му – Бойкикеви.\n\n\n                    ", "date": "2017.11.06", "title": "Дават Пинокио и Радан на Висшия адвокатски съвет"}
{"url": "http://www.monitor.bg/a/view/8550-%D0%9F%D1%80%D0%BE%D0%B1%D1%83%D1%82%D0%B2%D0%B0%D1%82-%D0%BD%D0%B8-%D0%BF%D0%BE%D0%BB%D1%81%D0%BA%D0%B8-%D0%B4%D0%B5%D1%82%D1%81%D0%BA%D0%B8-%D1%85%D1%80%D0%B0%D0%BD%D0%B8-%D0%B0-%D0%B7%D0%B0%D0%B1%D1%80%D0%B0%D0%BD%D1%8F%D0%B2%D0%B0%D1%82-%D0%BD%D0%B0%D1%88%D0%B8%D1%82%D0%B5/", "text": "КЗП се закани да провери и вносните продукти\n                    На пазара масово се продават полски кренвирши, шунка и пастет, предназначени за деца, а в същото време забраняват родните продукти. За подобна практика съобщи в ефира на bTV председателят на Асоциацията на месопреработвателите Кирил Вътев.До 10 000 лева глоба и изтегляне от пазара - това наказание получиха преди няколко месеца производители на лютеница, кетчуп, майонеза, луканка и кренвирши. Глобени са от Комисията за защита на потребителите (КЗП) не защото продуктите им са опасни, а защото са обявени за детски. С шарени опаковки и по-ниска концентрация на някои вредни съставки производителите твърдят, че са направили по-добър продукт, но в същото време стандарт за детските хранителни продукти няма и така насочен към най-малките дизайн на опаковката се превръща в заблуждаваща търговска практика Производителите от своя страна твърдят, че българският продукт съобразен с наредбите за хранене в ясли и училища и в тях има до 12,5% мазнини и до 1,5% сол при 19% и 2% в класическата рецепта. „Детските кренвирши се произвеждат от свинско месо, т. нар. обрезка при оформянето на свинския бут. Това не е отпадъчен продукт, а месо, което има определени мазнини в себе си. И това се води месо с между 10 и 20% съдържание на мазнини”, разказа технологът Иванка Йорданова. Тя твърди, че няма нужда от оцветители - подправките вършели работата си достатъчно добре. Следват грубо смилане, отстраняване на ципи, жили и други от месото, за да се стигне до фина обработка и овкусяване с обикновена сол. Детските кренвирши са и с по-малък срок на годност до 20 дни заради отсъствието на консерванти. След година и половина на пазара обаче продуктът е спрян заради санкцията от КЗП.Мотивът на КЗП е именно, че има „заблуждаваща информация за специфични предимства и характеристики на предлагани за продажба продукти – текстът и картинното изображение върху етикета внушават, че продуктът е детски или предназначен за деца”. И следват мерки срещу 7 фирми, произвеждащи общо 11 продукта.Шефът на комисията Димитър Маргаритов уточни пред „Монитор“, че тяхната забрана, която е потвърдена и от съда, се позовава на Закона за защита на потребителите и заяви, че вносните продукти ще бъдат проверени.„Нашето произнасяне се базира на становищата на компетентните органи - БАБХ и Националния център по обществено здраве. Съгласно действащата нормативна уредба няма стандарти за храни, които да се класифицират като такива за деца”, посочи той. По думите му проблемът не е самата храна, а начинът, по който е продавана. \n\n\n                    ", "date": "2017.11.06", "title": "Пробутват ни полски „детски“ храни"}
{"url": "http://www.monitor.bg/a/view/81501-%D0%92%D1%81%D0%B5-%D0%BF%D0%BE%D0%B2%D0%B5%D1%87%D0%B5-%D0%B1%D1%8A%D0%BB%D0%B3%D0%B0%D1%80%D0%B8-%D0%B8%D1%81%D0%BA%D0%B0%D1%82-%D0%B4%D0%B0-%D0%BA%D1%83%D0%BF%D1%83%D0%B2%D0%B0%D1%82-%D0%B6%D0%B8%D0%BB%D0%B8%D1%89%D0%B0/", "text": "\n                    Българите са резервирани по отношение на положителни промени във финансовото си състояние, но въпреки това нагласата да харчат повече пари за жилища расте. Това показва последното наблюдение върху потребителските нагласи на Националния статистически институт (НСИ).\n\nПрез октомври общият показател на доверие на потребителите намалява с 0,7 пункта спрямо юли, което се дължи на пониженото доверие сред населението както в градовете, така и в селата.\n\nОбщата оценка на хората за настоящото развитие на икономическата ситуация в страната през последните дванадесет месеца се запазва на равнището от предходното наблюдение. По отношение на очакванията за следващите дванадесет месеца се наблюдава известно подобрение в мненията на живеещите в селата за разлика от населението в градовете, което изразява малко по-негативни прогнози в сравнение с три месеца по-рано.\n\nОценките на потребителите за настъпилите промени във финансовото състояние на техните домакинства през последните дванадесет месеца, както и очакванията им за следващите дванадесет месеца, са по-резервирани спрямо три месеца по-рано.\n\nСъщевременно през октомври се регистрира леко подобрение на общата оценка на настоящата ситуация да се правят разходи за покупка на предмети за дълготрайна употреба. Позитивна е и нагласата на сънародниците ни относно извършването на разходи за \"покупка или построяване на жилище (вила)\" и за \"подобрения в дома\" през следващите дванадесет месеца.\n\nПо отношение на безработицата в страната прогнозите на нашенците са, че ще има съкращаване на персонал през следващите дванадесет месеца, като според населението в селата то ще бъде с по-високо темпо.\n                    ", "date": "2017.11.06", "title": "Все повече българи искат да купуват жилища"}
{"url": "http://www.monitor.bg/a/view/29533-%D0%A4%D0%91%D0%A0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-credit-suisse-%D1%80%D1%83%D1%81%D0%BA%D0%B0%D1%82%D0%B0-%D0%92%D0%A2%D0%91-%D0%B8-%D1%84%D1%80%D0%B5%D0%BD%D1%81%D0%BA%D0%B0%D1%82%D0%B0-bnp-paribas-%D0%BF%D0%BE-%D0%B4%D1%8A%D0%BB%D0%B3%D0%B0-%D0%BD%D0%B0-%D0%9C%D0%BE%D0%B7%D0%B0%D0%BC%D0%B1%D0%B8%D0%BA/", "text": "\n                    Министерството на правосъдието на САЩ и ФБР започнаха разследване на действията на швейцарската банка Credit Suisse Group, руската ВТБ и френската BNP Paribas във връзка със ситуацията около висящия държавния дълг на Мозамбик, пише Wall Street Journal. Преди време въпросът бе разследван и от финансовите регулатори на САЩ, Великобритания и Франция, които търсеха информация за нарушение на законодателството за търговията с ценни книжа.ФБР търси информация по случая още от юни миналата година, когато неголяма група агенти е посетила столицата на африканската държава Мапуту. Те са били от отдела на по борба с мошеничество с ценни книжа към офиса на бюрото в Ню Йорк. Американските ченгета проучват дали въпросните три банки не са съдействали за нерегламентирани плащания на чиновници от Мозамбик, пише вестникът. Преди няколко месеца прокурори от министерство на правосъдието на САЩ са се срещнали с инвеститори, на които са били продадени държавни ценни книжа на африканската държава и са поискали от тях всички документи и писма, получени от тях от банките. Американците са имали срещи и с представители на Credit Suisse и ВТБ и юристи в Лондон, от където са тръгнали сделките.В САЩ се съмняват, дали трите банки не са помагали на Мозамбик да получи повече заеми, отколкото е в състояние страната да изплаща, смята анонимен финансов експерт, допълва.Преди време руски медии съобщиха, че ВТБ и власти Мозамбик се опитват да намерят решение по неизплатените лихви от 178 млн. долара от към руския трезор кредит от държавната компания Mozambique Asset Management (MAM) процентов, начислени за заема от 535 милиона. През април миналата година властите в бедната африканска държава признаха, че са укрили от МВФ информация за държавен дълг от 1 млрд. долара към трите банки. През юли в доклад на разследващата агенция Krol се споменават плащания от хазната на африканската държава на стойност 199,7 млн. долара за „организация на кредитното финансиране” към Credit Suisse и ВТБ.\n\n\n                    ", "date": "2017.11.06", "title": "ФБР разследва Credit Suisse, руската ВТБ и френската BNP Paribas по дълга на Мозамбик"}
{"url": "http://www.monitor.bg/a/view/14085-%D0%91%D0%93-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D1%89%D0%B5-%D1%83%D1%87%D0%B0%D1%81%D1%82%D0%B2%D0%B0-%D0%B2-%D0%BF%D0%BE%D0%B4%D0%BC%D1%8F%D0%BD%D0%B0%D1%82%D0%B0-%D0%BD%D0%B0-%D1%82%D1%80%D1%8A%D0%B1%D0%BE%D0%BF%D1%80%D0%BE%D0%B2%D0%BE%D0%B4%D0%B8-%D0%B2-%D0%9A%D1%83%D0%B1%D0%B0/", "text": "Смесено дружество ще изпълнява проекти в исторически центрове и известен морски курорт \n                    Българска компания ще участва в подмяната и изграждането на тръбопроводните системи в Куба. Това става по силата на подписан Меморандум  за създаване на смесено дружество, по кубинското законодателство, между българското предприятие и едно от дружествата, собственост на кубинското министерство по водните ресурси, съобщиха от агенцията за насърчаване на малките и средните предприятия.\n\nДокументът е подписан в рамките на посещението на българска  бизнес делегация, водена от заместник-министъра на икономиката Александър Манолев в Хавана, Куба, по повод участие в 35-ото издание на международния панаир FIHAV 2017. Подписите си под меморандума са поставили Стефан Желязков, изп. директор на българската компания и инж. Владимир Ласа Гарсия, ген. директор  на Стопанско обединение за управление и поддръжка на водните съоръжения и ресурси – EILH.\n\nСъздаването на смесеното дружество е постигнато като договорка между властите на двете държави и се очаква да е първото от няколко подобни партньорства между представителите на институциите на островната държава и на българския бизнес.\n\nМеморандумът предвижда дълготрайна работа по стратегически водни проекти в Куба, като за целта българската компания ще инвестира в машини, материали и технологии. За целта ще бъде създадена двустранна работна група, която да подпомогне създаването на смесеното дружество и да обсъди първите проекти, които ще се изпълняват в историческите центрове Тринидад и Карденас, както и в известния морски курорт Варадеро. Българската компания, „Строителна механизация” АД, ще предложи решаване на проблемите, свързани с експлоатацията на тръбопроводните системи в Куба, посредством екологичните „безизкопни технологии”, както и решения за пречиствателни станции за питейни и отпадни води.\n                    ", "date": "2017.11.06", "title": "БГ компания ще участва в подмяната на тръбопроводи в Куба"}
