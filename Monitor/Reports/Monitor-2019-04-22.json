{"url": "https://www.monitor.bg:443/bg/a/view/neftohimik-zashtiti-titlata-si-po-volejbol-pri-myjete-163281", "text": "Волейболният отбор на „Нефтохимик 2010“ (Бургас) защити титлата си и стана шампион в Суперлигата на България за трета поредна година. Момчетата на Николай Желязков биха категорично у дома носителя на Купата на България и победител в редовния сезон „Хебър“ (Пазарджик) с 3:0 (23, 15, 12) в мач №3 от финалния плейоф, игран тази вечер в пълната до краен предел зала \"Младост\" в Бургас. Така „Нефтохимик“ спечели финалната серия с 3-0 победи и стана шампион за 3-и пореден и общо 4-и път в своята история. „Хебър“, който спечели първото място в редовния сезон, ще остане със сребърните медали от шампионата. ЦСКА, които завършиха втори през редовния сезон, но отпаднаха на 1/2-финалните плейофи, пък ще се окичи с бронзовите отличия. Най-полезен за „Нефтохимик“ отново беше Николай Учиков с 15 точки (3 аса и 67% ефективност в атака) за победата. Капитанът Георги Петров и Ален Джорджевич добавиха 11 и 10 точки за успеха. За тима на „Хебър“ Брадли Гънтър завърши с 11 точки.", "date": "2019.04.22", "title": "„Нефтохимик“ защити титлата си по волейбол при мъжете"}
{"url": "https://www.monitor.bg:443/bg/a/view/chetirite-riska-pred-svetovnata-ikonomika-do-kraja-na-2019-a-163248", "text": "Сред най-сериозни заплахи пред световната икономика през 2019 г., които могат да засегнат и България, са нарастващите политически рискове и ръст на протекционизма. Развитието на технологиите освен положителен отпечатък може да доведат и до негативи. Риск може да доведе и нарастването на световния дълг. Изводите са част от проучване на международната консултантска компания за управление на риска \"Кофас\". Сред страните, които носят несигурност в световен мащаб, са Великобритания заради Брекзит, Бразилия, Гърция, Бразилия, Унгария, Полша и Венецуела. Освен политическите рискове въоръжените сблъсъци по света също будят тревога - броят на военните конфликти се е удвоил през последното десетилетие. Разгръщането на протекционизма в глобален мащаб между Китай и САЩ може да доведе до геополитически сблъсък в дългосрочен план. „Доналд Тръмп обяви толкова мерки, когато икономиката на САЩ процъфтява и безработицата е ниска, а представете си какво е готов да направи американския президент, ако икономика започне да проявява признаци на слабост“, коментира Милена Виденова, управител на Кофас България. Но доброто състояние на най-голямата икономика в света, тази на САЩ, е и отлична новина. Отделно Китай допринася за все по-голяма част от световния растеж, а средната класа на развиващите се пазари продължава да се увеличава. Третата заплаха са технологиите и тяхното въздействие върху веригите за създаване на стойност, като на първо място това е каналите за дистрибуция. Друг основен риск в дългосрочен план е нарастването на световния дълг, който в момента е 230 трилиона долара или с 50 на сто повече от преди 10 години. По думите на Виденова заплахата идва при значително забавяне на растежа, защото централните банки сега имат по-малка свобода на действие отколкото при последната голяма криза от 2008 г. Проблем продължават да бъдат и „зомби компаниите“. Според изследване от миналата година нараства процента на фирмите, които не спират да взимат заеми, макар че не печелят достатъчно, за да изплатят кредитите или лихвите. Те са между 4 и 6% в Германия, Франция, Италия към днешна дата. В глобален план търговията се променя из основи, но ще остане важен двигател за растеж в световната икономика. Разчита на нови пазари, развиващи се основно в дигитална среда. Това става въпреки въвежданите протекционистични мерки и заплахите за търговски войни, коментира Виденова. Очаква се спад в растежа на големите икономики, като България ще е единствената страна в Централна и Източна Европа, в която ще има покачване на ръста през 2019 г. Най-рискови сектори в световен мащаб се оказват строителството, металургията и автомобилостроенето. У нас чувствителни са строителният сектор и металургията. ИТ секторът продължава да се развива изключително бързо – и в България, и в световен мащаб, но проблем е недостатъкът на работна ръка у нас.", "date": "2019.04.22", "title": "Четирите риска пред световната икономика до края на 2019-а"}
{"url": "https://www.monitor.bg:443/bg/a/view/avtobus-smaza-leka-kola-na-krystovishte-163276", "text": "Автобус от градския транспорт на Пловдив притисна лека кола на едно от възловите кръстовища в район \"Северен\". Катастрофата е станала преди минути, съобщиха очевидци за Агенция \"Монитор\". Според тях пострадали хора при катастрофата няма.  Инцидентът е станал на кръстовището на булевардите \"България\" и \"Васил Априлов\". Автобусът от градската линия трябвало да продължи след кръстовището направо по бул. \"България\". Вместо това рейсът се престроил в лентата за завой надясно по \"Васил Априлов\", като така е притиснал лека кола, която е била в същата лента, разказаха очевидци. Предполага се, че автобусът е бил засечен от други превозни средства, но дали това е така, ще установяват от \"Пътна полиция\". Около 19 ч. се ударили ауди и автобус от градския транспорт. Няма пострадали. Произшествието е обработено с двустранни протоколи, съобщиха преди минути от пресцентъра на полицията в Пловдив. ", "date": "2019.04.22", "title": "Автобус \"смаза\" лека кола на кръстовище"}
{"url": "https://www.monitor.bg:443/bg/a/view/glad-za-doktori-na-apeninite-tyrsjat-v-bylgarija-i-rumynija-163270", "text": "В Италия лекарите са все по-малко и тръгваме на лов за доктори в Източна Европа – би тревога навръх католическия Великден авторитетният римски всекидневник „Република“. Вестникът информира, че най-тежко е положението в североизточната област Венето, в чиито болници към момента не достигат... 1300 лекари! Ето защо емисари, поощрени от губернатора на Венето Лука Зайя, вече тарашели за дипломирани лечители от Румъния, и по-специално от района на град Тимишоара. Основната причина медицинските власти в областта да се насочат към съседите ни от север била близостта на двата езика и съответно Според „Република“ положението с докторите във Венето е наистина драматично и болниците там били принудени да връщат масово на работа пенсионери. Някои от тях били над осемдесет години, като например осемдесет и пет годишния анестезиолог Джампиеро Джирон, който сега работи съвсем пълноценно в престижната венецианска болница „Вила Салус“. Що се отнася до „класацията на недостига“, то тя се оглавява от педиатрите – липсват 227, следват докторите от Бърза помощ – 184-ма, специалистите по вътрешни болести – 92-ма, липсват още 67 рентгенолози, 33-ма ортопеди, 32-ма анестезиолози, 31 психиатри и т.н. Римският всекидневник предвижда, че, що се отнася до лекарите, тъй като до 2025 г. би трябвало да се пенсионират 52 000 тукашни медици. А завършващите всяка година местните университети млади доктори са 6000 – 7000, или иначе казано, ако няма „внос“, в средата на следващото десетилетие на Апенините ще липсват към 15 хиляди доктори, като само отделенията на Бърза помощ ще се нуждаят от 4200 висококвалифицирани специалисти. Ето защо „Република“ предвижда италианският „лов на доктори“ в източноевропейските страни да става все по-интензивен, като се разпростре и в България.  ", "date": "2019.04.22", "title": "Глад за доктори на Апенините, търсят в България и Румъния"}
{"url": "https://www.monitor.bg:443/bg/a/view/futbolistite-na-fk-atletik-kuklen-zasadiha-dryvcheta-163279", "text": "По повод 22 април - Международния ден на Земята, футболистите на „Атлетик“ (Куклен) се включиха в засаждането на борчета на терен около градския стадион в Куклен.  Инициативата възникна по идея на родители и от желанието на треньори и футболисти да допринесат за облагородяването на площи около градския стадион, на който всеки ден те провеждат тренировките си. „Да посадиш дръвче е преживяване, което трудно може да се опише. Помагаш на природата, помагаш с живот“, казаха спортистите. Децата от трите отбора на школата към футболен клуб „Атлетик“ с желание последваха примера на по- големите, съобщиха оттам. Посадъчният материал - черен бор, беше осигурен със съдействието на Южноцентрално държавно предприятие град Смолян като избраните растения са съобразени с почвата и климата на спортното съоръжение в града. Футболистите и ръководството на клуба си дадоха обещание такъв тип инициативи да станат традиция и чрез този пример да се възпитават у децата нуждата от опазване на околната среда.", "date": "2019.04.22", "title": "Футболистите на „Атлетик“ (Куклен) засадиха дръвчета"}
{"url": "https://www.monitor.bg:443/bg/a/view/2069-kameri-debnat-za-kradci-i-pobojnici-v-shkolskite-koridori-temata-163272", "text": "2069 камери, поставени в училищните коридори, дебнат за крадливи деца и търсят кои са виновните при възникнали спречквания и побоища между хлапетата. Това показва справка за „Монитор“ от просветното министерство. С поставени на входовете камери в 1786 училища директорите следят кой излиза и влиза в школото, ръководено от тях. В 1908 пък наблюдават какво се случва в дворовете. Най-малко използваният метод от школското ръководство за следене за спазването на реда е видеонаблюдението в класните стаи. Само в 1729 училища са поставени камери в помещенията, където се обучават възпитаниците в тях. От справката на просветното министерство става ясно, че всяко осмо школо в страната е без каквото и да било видеонаблюдение. Най-много училища без поставени охранителни камери са в област Смолян – 28. След нея се нареждат областите Пазарджик с общо 26 школа без камери и Варна – с 20. където няма училище без видеонаблюдение. В столичното 119-о СУ „Акад. Михаил Арнаудов“ първите камери са монтирани преди 7 години, а преди три ги заменят с най-новите, сподели пред „Монитор“ директорът на школото Диян Стаматов. „В ежедневието ние ги използваме за разрешване на различни проблеми. Търсим изчезнали вещи - децата забравят телефони, портмонета, раници и ги намираме с помощта на камерите. Има и случаи на агресия, в които гледаме записите, за да разберем кои са участниците“, обясни Стаматов. Той уточни, че във връзка със закона за защита на личните данни записите не биват показвани на трети лица, като към тях спадат и родителите на малчуганите. „На тях освен собствените им деца има и други. Родителите не бива да гледат записите, защото това може да бъде причина за завеждане на съдебно дело“, разясни директорът. Затова в училището записите могат да се гледат единствено от педагогическия съвет или от деца, които са на тях и „Чрез изискване от различни институции, като МВР, видеозаписите могат да бъдат получени, но не и да бъдат предоставени на частно лице“, каза още Стаматов. Във Варна видеокамерите най-често разкриват кражби и телесни повреди вследствие на побои, коментира зам.-кметът по реда и сигурността Тодор Иванов. Той посочи, че през последните години тенденцията в морската столица е за намаляване на броя на нарушителите и възрастта им, като все повече от тях са под 14 години. Според Иванов обаче нерядко случаите на детска агресия се потулват от училищното ръководство заради страх от сриване на имиджа на училището. Благодарение на „зорките очи“ във Варна е заловена и осъдена чистачка в елитна варненска гимназия, уличена в кражба на пари от 11 деца в рамките на 3 месеца. Видеокамерите заснели как хигиенистката се възползвала от провеждането на занятия по физкултура извън класните стаи и под предлог че влиза да ги изчисти, различни дребни суми. Камерите помагат да се разкрие и кой е откраднал два мобилни телефона от оставена без наблюдение раница в двора на училище. Записи от сървърите на училищни камери помагат и за издирването на крадец. Те запечатват и как за минути се обира кола до училище „Елин Пелин“ във Варна. В Професионалната гимназия по строителство във Варна пък разкриват 22-годишен младеж от Каменар, който нахлува в междучасието и пребива ученик. Охранителна видеокамера в Основно училище «Проф. Иван Батаклиев» в Пазарджик пък преди време помогна да се разкрие и задържи крадец, който отмъкнал от кабинета на директорката джиесема и портмонето й. на школото, като казал на пропуска, че има насрочена среща с директорката, която в това време била в съседната стая. Камерите, които са монтирани в бургаските училища и забавачки, се виждат отдалеч и крадците старателно ги заобикалят. Самият факт, че се знае, че някъде има видеонаблюдение, е достатъчен за успешната превенция, смятат директорите на учебните заведения. Именно затова според тях там, където са монтирани камери, няма дори и дребни престъпления.  ", "date": "2019.04.22", "title": "2069 камери дебнат за крадци  и побойници в школските коридори (ТЕМАТА)"}
{"url": "https://www.monitor.bg:443/bg/a/view/chistjat-sofija-ot-troshkite-163278", "text": "Пролетно чистене на стари изоставени автомобили по кварталите започва в София. За последните 10 години трошките са били 13 000, като повече от половината вече са изнесени и предадени за рециклиране. Инициативата е на платформата \"Гражданите\", а Столичната община я подкрепя. Сигналите за паркирани от години ръждясали коли може да се подават на платформата, съобщи бТВ. Автомобилите, които подлежат на вдигане, трябва да са без технически преглед поне три години или да са дерегистрирани от \"Пътна полиция\". Процедурата, която столичното кметство практикува в последните години, е да се поставя предупредителен стикер на колата. Ако не бъде преместена или вкарана в движение до три месеца, тя се вдига принудително и отива за скрап. Акцията ще продължи две седмици.", "date": "2019.04.22", "title": "Чистят София от трошките "}
{"url": "https://www.monitor.bg:443/bg/a/view/mvn-r-ne-pytuvajte-do-shri-lanka-do-normalizirane-na-obstanovkata-163277", "text": "Предвид развитието на ситуацията в Шри Ланка и евентуалната вероятност от нови терористични актове, Министерство на външните работи предупреждава отново българските граждани да не предприемат пътуване до тази страна до нормализиране на обстановката. Това съобщиха от пресцентъра на МВнР. За тези на територията на Шри Ланка се съветва да поддържат връзка с посолството в Делхи, с близките си и да изчакат ситуацията да се нормализира. По информация на българското посолство в Делхи днес на брифинг с ръководителите на дипломатически мисии в Коломбо министър-председателят на Шри Ланка Ранил Викремесингхе е посъветвал намиращите се в страната туристи да останат, но е препоръчал тези, на които тепърва предстои да посетят страната да изчакат няколко дни, тъй като все още не всички терористи са разкрити. Той е посочил, че са идентифицирани 30 терористи, 9 атентатори-камикадзе, но се предполага, че те са общо 50 и са възможни още самоубийствени атентати. Сред идентифицираните до момента чуждестранни граждани, жертви на бомбените експлозии в Шри Ланка на 21 април, няма български граждани. Няма данни и за ранени български граждани. По данни на мисията ни в Делхи е установен контакт с над 20 български граждани, намиращи се на територията на Шри Ланка. Всички те са невредими след атентатите. Българското посолство в Делхи е в постоянен контакт по линия на местното консулско сътрудничество с посолствата на страните от ЕС в индийската столица, където се подава актуална информация от Коломбо. Посолството ни е в постоянен контакт и с хотели, и с болниците в Коломбо, където са настанени пострадали при атентатите. Препоръчително е българските граждани в Шри Ланка да избягват места, в които се провеждат религиозни прояви или в близост до религиозни храмове, а също и да проявяват предпазливост, ако са в близост до големи събирания на хора, протести или демонстрации.", "date": "2019.04.22", "title": " МвнР: Не пътувайте до Шри Ланка до нормализиране на обстановката  "}
{"url": "https://www.monitor.bg:443/bg/a/view/chetiri-etajna-kooperacija-se-sruti-v-turcija-163280", "text": "Кооперация на четири етажа рухна в пропаст преди часове в Истанбул. \r\n", "date": "2019.04.22", "title": "Четириетажна кооперация се срути в Истанбул"}
{"url": "https://www.monitor.bg:443/bg/a/view/kak-da-izbjagame-ot-spojlerite-za-otmystitelite-i-tronovete-v-mrejata-163235", "text": "Хакерски атаки и изтекли епизоди онлайн белязаха излъчването на първите два епизода на дългоочаквания от заклетите фенове последен сезон на „Игра на тронове“. Несъмнено хитовата сага на HBO, както и поредицата „Отмъстителите“ на „Марвел“ (последното попълнение на сагата - \"Краят\", залива киносалоните ни от края на тази седмица - б.а.) традиционно стават причина за масово споделяне на спойлери, предварително записани и разпространени онлайн сцени и разкрити части от сценария. Ако и вие предпочитате да усетите пълния ефект на изненада, когато гледате любимите си сериали и филми на екран без да знаете предварително сюжета наполовина, то социалните мрежи, превърнали се в своеобразен „дом“ на спойлерите, ви дават възможност да останете „на тъмно“ от тези дискусии. И то без да изоставите профила си до заветния момент, в който се разходите до киносалона или си пуснете любимата поредица на платформа за „видео по заявка“. И Туитър, и Фейсбук (най-разпространената социална мрежа у нас) предлагат опцията да „заглушите“ отделни думи и фрази от фийда си. Това се случва в панела с настройки на профила ви, където можете да изпишете, както заглавията на филмите, които все още не сте изгледали, но искате да останете в неведение за спойлерите, така и отделни имена на герои от тях. Имайте предвид, че във Фейсбук „заглушаването“ трае 30 дни. Това означава, че в този период от време няма да получавате и никакви новини, свързани с „Троновете“, „Отмъстителите“ или друго, избрано от вас заглавие. Любопитен факт е, че макар потребителите да използват инструмента най-често, за да избягат от спойлерите, то Туитър, а след това и Фейсбук го разработват като начин за справяне с езика на омразата на платформите им.", "date": "2019.04.22", "title": "Как да избягаме от спойлерите за „Отмъстителите“ и „Троновете“ в мрежата"}
{"url": "https://www.monitor.bg:443/bg/a/view/cenata-na-zlatoto-do-1500-dolara-za-uncija-163246", "text": "Може би много хора си задават въпроса, „Кой наистина движи цената на златото в света?“ Отговорът никога не е еднозначен, но едно е ясно, най-големите инвестиционни банки в света, определено имат пръст в цената на златото. Затова да знаем, какво е тяхното мнение за жълтия метал е от особена важност. Предлагаме мненията на топ играчите в света на инвестициите, относно цената на златото. Според Голдман Сакс, цените на златото са изключително благоприятни за инвестиция. Според разговор на борда записан в края на 2018 г. „Ако ръста на икономиката на САЩ се забави, както са очакванията на всички, то цената на златото ще се увеличи както търсенето на консервативни и антикризисни опции за инвестиция.“ Техният таргет е 1325 долара за унция. Таргет, който беше задминат още през февруари. JP MorganChase е често свързана с една от големите банки по време на световната криза от 2008-а година. Те обаче не само оцеляха, но и са по силни от всякога. Тяхното мнение за цената на златото е, че цената му ще скочи за кратко, както се случи през февруари, след което ще се свие и това ще продължи до средата на летните месеци, когато ФЕД, ще мине към по-рестриктивна политика. Това ще доведе до негативна крива на доходността, свиване на ръста и на очакванията за икономиката на САЩ, а от там и нов сентимент за отпускане на още пари от централната банка на САЩ. Тази икономическа игра на котка и мишка, ще продължи до момента, в който реалните симптоми на рецесия не се покажат. Цената на златото според тях, до този един момент ще се движи около 1294 долара за унция. Както може да предположите една от най-известните и големи швейцарски банки - Credit Suisse, е в списъка на задължителни мнения относно цената на златото. Според тях, долара винаги се е свивал в края на икономическия цикъл, в който се намираме, мнение споделено от почти всички големи банки в света. Именно това отслабване на долара, ще намали силата на златото на пазара, което пък от своя страна винаги се е представяло блестящо по време на рецесия. Тяхната прогноза е средна цена на златото от 1250 долара за унция. Merrill Lynch представлява почти 11% от всички депозити на американските граждани. Това прави мнението ѝ за цената на златото изключително важно. Според тях, цената на златото ще скочи в 2019 и средните нива на метала, ще се задържат над 1350 долара за унция. Втората най-голяма банка на Холандия и осмата най-голяма банка в Европа Abn Amro имат кратко послание към инвеститорите в злато – купувайте. Причината според тях, е че алтернативния риск асоцииран с покупката на бавно реализираща се инвестиция като златото в момента е достатъчно нисък, а едновременно с това очакванията са за краткосрочен ръст на цената на метала до 1400 долара за унция. Най-голямата банка в Европа и седмата най-голяма банка в света, мнението на HSBC тежи. Според тях, пазарите вече започват да ерозират и да показват завишени нива на несигурност, което е добра предпоставка за инвестиция в злато. Джим Стийд, анализатор на банката на пазара на ценни метали, споменава в интервю, че именно очаквания ръст на волатилността ще повиши средната цена на златото в 2019 година до 1292 долара за унция. Комерцбанк е втората по големина банка в Германия и макар и да имаше скандали свързани с изпирането на огромно количество долари от Иран и други държави с наложено ембарго от САЩ, мнението и относно цената на инвестиционното злато е важно. Според банката, изкуственото залагане срещу златото от страна на хедж фондовете и портфолио мениджърите е един от най-силните сигнали, че истинската цена на златото е много по-висока от това, което виждаме. Тяхната прогноза е, че златото има реален шанс да достигне 1500 долара за унция в 2019 година. Според експертите на търговеца на ценни метали Tavex има раздвижване на пазара на златото. В допълнение нестихващите икономически проблеми, които изникват не само в САЩ, но и в Китай, а и в Европа, чрез забавянето на икономиката на Германия и проблемите с Брекзит, подсказват, че ни чакат турбулентни икономически времена. Сред възможните застраховки срещу несигурно бъдеще е златото.", "date": "2019.04.22", "title": "Цената на златото до 1500 долара за унция"}
{"url": "https://www.monitor.bg:443/bg/a/view/30-g-zatvor-i-450-000-lv-kryvnina-za-ubieca-na-viktorija-marinova-obzor-video-163274", "text": "30 години затвор и 450 000 лв. кръвнина. Това е наказанието за 21-годишния Северин Красимиров за убийството на ТВ водещата Виктория Маринова. Присъдата беше прочетена от състав на Русенския окръжен съд в същия ден, в който делото тръгна пред Темида. Съдебният състав с председател Юлиян Стаменов прие, че са изпълнени изискванията за гледане на делото по процедурата на съкратеното съдебно следствие, както поиска защитата на обвиняемия, и така 21-годишният ром избегна доживотната присъда. Наказанието му за изнасилването, блудството и убийството на младата жена бе намалено с една трета, каквато възможност дава законът при съкратената процедура. „Мама е звездичка и всеки ден трябва да й казвам, че я обичам“. С тези думи дъщеричката на зверски убитата Виктория – първокласничката София, вдигала винаги поглед към небето, щом там се появят звезди. Всяка седмица по желание на момиченцето близките й пускали балон в небето с изрисувани сърчица и надписи с детски почерк: За това с разтреперан глас разказа в съдебната зала на започналото днес в Окръжния съд в Русе дело за убийството Румен Максимов – бивш свекър на Виктория и дядо на дъщеричката й. За огромната празнина, която детето ще изпитва през целия си живот, за погубения живот на Виктория, която остана завинаги на 30 години, за съсипаните дни на близките й обвиненият в престъплението Северин Красимиров получи 30 години затвор. Подсъдимият влезе в съдебната зала спокоен с дъвка в уста, нова прическа и чисти дрехи. Запази мълчание и не пожела да разговаря с репортери. По време на четенето на обвинителния акт пък подсъдимият дори се прозина на няколко пъти. От близките на Виктория на делото присъства освен Румен Максимов, който е дългогодишен русенски журналист, и баща й Георги Маринов. На първото разпоредително заседание стана ясно, че близките на убитата телевизионна водеща искат общо 450 000 лева кръвнина за причинените им неимуществени щети – по 150 000 лева от бащата Георги, майката Галя и дъщеричката София. Тримата бяха представлявани от частния обвинител Андрей Желязков. Съдията разреши исковите претенции да се гледат в рамките на това наказателно производство. Когато съдия Стаменов даде думата на Северин, с мрънкащ глас младият ром промълви: искам да върна времето назад. Искам да се извиня на госпожа Виктория. Извинявам се, признавам си вината. Майка, баща, братя... Знам какво е, и аз без баща пораснах“, каза Северин. Минути след началото на разпоредителното заседание в залата влезе майката на Северин - Надежда, пристигнала за делото от Германия, където живее и работи. Придружаваха я нейната майка, един мъж и малко момиченце. След края на първото заседание, когато съдията обяви, че делото продължава в 11,15 часа, Надежда направи истински цирк. Тръшна се на земята пред залата, и се завайка: „Селяйдин, какво стана“, след което започна да говори високо нещо на цигански. Близките й я успокояваха, но тя не престана и съдебната охрана я изведе извън сградата. От обвинителния акт, изготвен от прокурорите Георги Георгиев и Кремена Колицова, стана ясно, че Виктория е била жива, докато Северин я е изнасилвал и блудствал с нея. Срещата им на бетонната алея край Дунав е била чиста случайност. Северин се връщал пеша от рожден ден в ромския квартал „Селеметя“, където употребил голямо количество бира. Минал по алеята на път към дома си, където по това време спортувала Виктория. Жена, която също е спортувала там, е забелязала съмнителния младеж, гледащ със застрашителен поглед Виктория, но не подозирала, че нещо лошо може да се случи и се върнала обратно по алеята. Имало е и други свидетели, които са видели тичащата красива млада жена с черна тениска, черно-бял клин и розови маратонки. Виктория е бягала до края на бетонната алея, продължила е и след нея и се върнала обратно. Близо до табелата с надпис 495 км, се срещнала със Северин. За да привлече вниманието й, младият ром я ударил по ръката и й казал да внимава. Виктория отвърнала, че той би трябвало да внимава и че ще извика полиция. Последвал силен удар в носа и младата жена паднала на земята. Северин я обърнал с лице към него и продължил да я бие в главата, като по този начин я омаломощил. Издърпал я за краката към храстите, свалил клина й и я изнасилил, като запушвал с длан устата й. Още в началото от силния удар носът на Виктория се счупил, кръвта навлязла в белите дробове, а притискането на устата предизвикало асфикция. При състояние на аспириране на кръв и асфикция човек е жив от 4 до 6 минути, като загубата на съзнанието настъпва към втората-третата минута, но този период може да бъде удължен при непълно притискане на устата, сочи медицинската експертиза. След като изнасилил жертвата си, Северин блудствал с нея. След като стана ясна присъдата на убиеца, свекърът на Виктория заяви пред журналисти, че това е максималното наказание, което законът позволява в тези случаи. Според него обаче е редно законодателят да помисли за промяна, в която да се разпише, че от подобна намалена присъда не трябва да се възползват подсъдими за тежки умишлени убийства, какъвто е този случай.", "date": "2019.04.22", "title": "30 г. затвор и 450 000 лв. кръвнина за убиеца на Виктория Маринова (ОБЗОР + ВИДЕО) "}
{"url": "https://www.monitor.bg:443/bg/a/view/80-godishen-myj-se-zastrelja-sys-star-pishtov-163266", "text": "Възрастен мъж на 80 години се простреля сам със старинен пистолет „Браунинг“. Сигнал за инцидента на спешния телефон 112 подала в събота вечер 72-годишната съпруга на пенсионера. Тя заявила, че е открила мъжа си в стаята, прострелян в слепоочието. Раненият бил откаран в съзнание до МБАЛ-Хасково. Куршумът бил заседнал в основата на носната кухина. ​Животът на възрастния симеоновградчанин е в опасност. При огледа е иззето оръжието, с което се прострелял. Става въпрос за стара версия на пистолет \"Браунинг\". Възрастното семейство имало тежки финансови и здравословни проблеми. Разследващите изясняват подбудите на стареца за опита да се самоубие.", "date": "2019.04.22", "title": "80-годишен мъж се застреля със стар пищов"}
{"url": "https://www.monitor.bg:443/bg/a/view/butat-opasnite-ogradi-i-steni-na-kazarmi-v-haskovo-163264", "text": "Останалата част от опасната ограда на бивша казарма в Хасково, която в петък се срути и уби 57-годишен мъж ще бъде съборена. Комисия от кметството оглежда района на бившите казарми и ще направи списък на всички опасни стени, които граничат с улици. Те ще бъдат съборени превантивно, независимо дали става въпрос за огради или цели сгради, съобщи зам.-кметът Велин Балкански. Военната прокуратура в Пловдив пое разследването за смъртта на 57-годишният Манол, който бе смазан, след като обявена преди поне 20 години тухлена ограда, в обект собственост на военните, рухна върху него и го премаза.", "date": "2019.04.22", "title": "Бутат опасните огради и стени на казарми в  Хасково"}
{"url": "https://www.monitor.bg:443/bg/a/view/specakcija-se-provejda-v-stolichnija-kvartal-strelbishte-163275", "text": "Специализирана полицейска акция се провежда в квартал „Стрелбище“, потвърдиха от пресцентъра на МВР пред „Фокус“. По първоначална информация полицейските служителите работят по сигнал за разпространение на наркотици.", "date": "2019.04.22", "title": "Спецакция в столичния квартал „Стрелбище“"}
{"url": "https://www.monitor.bg:443/bg/a/view/vyrnaha-knijkata-na-mestan-163261", "text": "Кърджалийският окръжен съд е отменил прокурорското постановление, с което бе отнета шофьорската книжка на Лютви Местан. Той е обвинен за причинена смърт по непредпазливост на 6-месечно бебе при катастрофа на 14 април на разклона за село Загорско край Кърджали. Кърджалийският окръжен съд е отменил прокурорското постановление, с което бе отнета шофьорската книжка на Лютви Местан. Той е обвинен за причинена смърт по непредпазливост на 6-месечно бебе при катастрофа на 14 април на разклона за село Загорско край Кърджали. \"Съдът е приел, че единствения мотив, с който се обосновава постановяването на тази ограничителна мярка от прокурор при Окръжна прокуратура - Кърджали е, че същата се взема с цел да бъде осуетено извършването на друго престъпление от обвиняемия. Приел е също, че разпоредбата на чл. 69а, ал. 1 НПК не се прилага императивно при обвинение за извършено престъпление по Глава единадесета, Раздел ІІ от Особената част на Наказателния кодекс, а е законова възможност за временно отнемане на свидетелството за управление на моторно превозно средство, която преценка винаги е индивидуална, с оглед обществената опасност на разследваното деяние и обществената опасност на обвиняемия, като в настоящия случай от събраните до момента данни по делото не се установява разследваното деяние да се отличава с по-висока от типичната за този вид престъпления обществена опасност, и в обжалваното постановление не е налице яснота извършването на какво друго престъпление ще бъде осуетено с отнемането на свидетелството за правоуправление на обвиняемия\", гласи съобщението на Окръжния съд. Определението е окончателно. След катастрофата Местан бе задържан за 24 ч., след което прокуратурата му наложи гаранция от 10 000 лв., която беше отменена от съда, тъй като липсвали доказателства за доходите му. В петък прокуратурата отново му наложи същата гаранция от 10 000 лв., след като събра необходимите доказателства за имущественото му състояние. Сега той може пак да обжалва мярката пред съда. Прокуратурата му отне и шофьорската книжка, което бе обжалвано от Местан.  ", "date": "2019.04.22", "title": "Върнаха книжката на Местан "}
{"url": "https://www.monitor.bg:443/bg/a/view/germancite-poharchili-8-mlrd-evro-za-bira-prez-2018-ta-163265", "text": "Германците са похарчили средно около 100 евро (112 долара) на глава от населението през миналата година, за да си купят от магазините бира и напитки на основата на бира. Това сочи проучване на компанията за пазарни анализи Nielsen, цитирано от ДПА. Знойното лято на 2018-та сложи край на продължилата дълго суша за националната напитка на Германия, каза експертът на пазара на бира в Nielsen Маркус Щтробел. Общо около 6,1 млрд. литра бира и смесени с бира напитки са били продадени през миналата година, което е с 2,9% повече спрямо предходната година. Оборотът се е увеличил със 7% до 8 млрд. евро, като почти всички известни марки бира са повишили цените си през миналата година. Докато класическите разновидности като пилзнер и пшеничната бира са се сблъскали с нарастваща конкуренция, то безалкохолната бира и смесените напитки на основата на бирата са станали все по-популярни, посочват анализатори на пазара.", "date": "2019.04.22", "title": "Германците похарчили 8 млрд. евро за бира през 2018-та"}
{"url": "https://www.monitor.bg:443/bg/a/view/energijnata-borsa-zatvori-pri-sredna-cena-113-52-leva-za-megavatchas-163269", "text": "При средна цена 113.52 лева за мегаватчас е търгуван днес токът на Българската независима енергийна борса /БНЕБ/, показват данните при сегмента \"пазар ден напред\". Сделките са на база утрешен ден на доставка /23 април/. Средната цена на пиковата енергия /9.00-20.00 ч./ e 147.71 лв. за мегаватчас. Извънпиковата енергия /1.00-8.00 ч.; 21.00-24.00 ч./ е изтъргувана при средна цена 79.34 лв. за мегаватчас. Най-ниската цена в рамките на днешната сесия, при утрешен ден на доставка, е 9.35 лв. за мегаватчас, достигната за 2.00 - 3.00 ч., а най-високата е 174.13 лв. за мегаватчас - за 10.00 - 11.00 часа. Данните от БНЕБ показват, че са продадени общо 21 441.60 мегаватчаса електроенергия. Енергийната борса вчера затвори при средна цена 54.68 лв. за мегаватчас. В сегмента \"пазар в рамките на деня\" за днес БНЕБ отчита до момента общ търгуван обем от 960.30 MWh. Среднопретеглената дневна цена е 57.77 лева за мегаватчас.", "date": "2019.04.22", "title": "Енергийната борса затвори при средна цена 113.52 лева за мегаватчас"}
{"url": "https://www.monitor.bg:443/bg/a/view/df-zemedelie-izplati-nad-58-mln-leva-po-mjarka-10-agroekologija-i-klimat-za-2018-ta-163273", "text": "ДФ „Земеделие“ преведе 58 257 469 млн. лева по мярка 10 „Агроекология и климат” от ПРСР 2014-2020 г. Подпомагане получиха 5287 земеделски стопани. Изплатените средства по мярката са за Кампания 2018, като плащане получиха кандидати с поети ангажименти по направления „Възстановяване и поддържане на постоянно затревени площи с висока природна стойност (ВПС-1)“, „Поддържане на местообитанията на зимуващите видове гъски и ливаден блатар в обработваеми земи с орнитологично значение (ВПС-4.1)“, „Поддържане на местообитанията на Царски орел и Египетски лешояд в обработваеми земи с орнитологично значение (ВПС-4.2)“, „Контрол на почвената ерозия“, „Традиционни практики за сезонна паша (пасторализъм)“, „Опазване на застрашени от изчезване местни породи, важни за селското стопанство“, „Опазване на застрашени от изчезване местни сортове, важни за селското Финансовото подпомагане на земеделските стопани е осигурено 75% от Европейския земеделски фонд за развитие на селските райони (ЕЗФРСР) и 25% - от националния бюджет. Ставките, по които се извършва оторизацията на субсидиите се определят съгласно разпоредбите на чл. 14 от Наредба № 7 от 24 февруари 2015 г. за прилагане на мярка 10 „Агроекология и климат“ от ПРСР 2014-2020 г.", "date": "2019.04.22", "title": "ДФ „Земеделие“ изплати над 58 млн. лева по мярка 10 „Агроекология и климат“ за 2018-та"}
{"url": "https://www.monitor.bg:443/bg/a/view/kapital-dade-signal-za-nova-ataka-fejkove-sreshtu-peevski-163268", "text": "Новината за второто място на депутата Делян Пеевски в листата на ДПС за евровота подейства като аларма за медиите на задкулисието, които очевидно се бяха подготвили да действат по сценарий и само чакаха сигнала за атака. След няколкодневно загряване край стартовата линия, кръгът „Капитал“ и присъдружните му сайтове плеснаха с ръце и се прегърнаха около стара опорка, която превъртат неуморно от 2014 година насам в опитите да чернят репутацията на Пеевски. Лъжата,която те отново разархивираха и пробутаха в текстовете си е, че на предишните евроизбори Алиансът на либералите и демократите в Европа (АЛДЕ), към който ДПС принадлежи, уж бил реагирал срещу кандидатурата му. Нееднократно опровергавана от кого ли не, в това число от АЛДЕ, още веднага след появата си през 2014 г., тази манипулация вече живее свой собствен живот. За „капиталци“ и споделящите същите опорни точки техни колеги няма значение обективната истина. Те разравят архивите избирателно, за да ползват опорната точка, която им бе поднесена на 28 април 2014 г. Последвалите опровержения не ги интересуват. Болтчетата от машината за пропаганда, сформирана около кръга „Капитал“, които тези дни не крият радостта си, че с общи усилия отново са „класирали“ България на 111-о място в света по свобода на словото, си дадоха среща, за да синхронизират действията си. Така, както действат журналистите, които нямат собствено мнение и свобода на действията си, а по нареждане отгоре превъртат опорни точки. Така както действат и репортерите, които съчиняват „информации“ от бюро, особено когато се позовават на източници, които даже и не предполагат за тяхното съществуване. За да опресним паметта им и да им дадем шанс да се проявят като професионалисти, ако работодателите им го позволят, ще припомним хронологията, която очевидно им убягва. - Манипулацията тръгва от базирания в Брюксел сайт „Юроактив“ под формата на твърдение, че лидерът на АЛДЕ Ги Верхофстад се бил опитал да разубеди ДПС за номинацията на Делян Пеевски за евродепутат. Според \"ЮрАктив\" Верхофстад бил заявил, че ако Пеевски бъда избран за член на ЕП, на българския народен представител ще се гледа като на „депутат от задните банки“. - След тази грозна инсинуация от АЛДЕ изпращат писмо до ДПС, което гласи: „Г-н Верхофстад твърдо вярва, че е работа на всяка партия да избира кандидатите, които тя смята за най-подходящи да бъдат нейни представители в Европейския парламент. Ролята на г-н Верхофстад не е да упражнява контрол или да съди качествата или пригодността на всеки кандидат от всяка либерална и демократична партия в Европа. Решението за българските евродепутати е изцяло в ръцете на българските политически партии и накрая в ръцете на българските граждани пред избирателните урни. Всяко предположение, че г-н Верхофстад се е намесил в избирателния процес по отношение на г-н Пеевски или някой друг, е напълно невярно.“ - С опровержение на 28 април 2014 г. излиза и евродепутатът Филиз Хюсменова, която по това време е водач на листата на ДПС за Европейския парламент и на която, според първоначалния фейк, Ги Верхофстад бил доверил съображенията си. Чрез прессъобщение Хюсменова обясни, че тази тема по никакъв начин не е била коментирана. „Неприсъщо е за водача на либералите в Европарламента и кандидат на АЛДЕ за председател на Европейската комисия да взема отношение и да налага мнението си по вътрешнопартийни въпроси, дори те да касаят бъдещата група на либералите в Европейския парламент. АЛДЕ не прилага двойни стандарти“, обясни Хюсменова в разпространения текст. Както тогава, така и сега тези две изявления бяха игнорирани от съчинителите на фейкове, за които значение има само това, което им е наредено да пишат. Затова осъвременената версия на лъжата от 2014 г. на 22 април 2019 г. е поднесена от „Дневник“ така: „Имаше информации, че Алиансът на либералите и демократите в Европа, към който ДПС принадлежи, е реагирала срещу кандидатурата му“. Още по-отдадени на заданието са активистите на Стояна Георгиева в сайта „Медиапул“. При тях тази инсинуация дори е представена като собствена информация: „По информация на Mediapool Алиансът на либералите и демократите за Европа (АЛДЕ), към който ДПС принадлежи, през 2014 г. не е одобрил идеята Пеевски да влезе в европарламента“. Ако това е начинът, по който въпросните журналисти възприемат свободата на словото – като възможност да произвеждат фалшиви новини на воля, недоумение буди, че са зациклили при подредбата на любимата си класация на 111-ото място. Защото свободата им да лъжат е наистина безгранична.", "date": "2019.04.22", "title": "“Капитал” даде сигнал за нова атака фейкове срещу Делян Пеевски"}
{"url": "https://www.monitor.bg:443/bg/a/view/dejan-donkov-i-radina-s-nominacii-askeer-za-lubovnikyt-163255", "text": "Трима забележителни български актьори от поколението, което е в апогея на силата си, и трио млади, но вече много изявени актриси, са номинирани за наградите „Аскеер“ за водеща мъжка и женска роля тази година. Първите са Валентин Ганев за превъплъщението му в спектакъла „Спускане от връх Морган“ в Народния театър, Владо Пенев за ролята му в „Бащата“ - пак там, и Иван Бърнев като гост-актьор в „Празникът“ на МГТ „Зад канала“. Дамското ядро за най-добро артистично постижение в периода от 1 април 2018-а до 31 март 2019 г. се състои от Василена Винченцо за образите, които гради в „Кокошка“ на театрално сдружение „СПАМ Студиос“, Илиана Коджабашева за играта й в „Спускане от връх Морган“ и Радина Кърджилова за „Любовникът“ в Народния. За поддържаща мъжка роля номинирани са Алексей Кожухаров, Добрин Досев, Троян Гогов и останалите 9 актьори от „ятото“ на ангелите в пловдивския спектакъл „Дебелянов и ангелите“, Валери Йорданов за изпълнението си в „Опит за летене“ на академичната сцена и Стоян Младенов за изявата си в „Килър Джо“ на МГТ „Зад Канала“. Анастасия Лютова от последното заглавие, Донка Аврамова-Бочева от „Защото на мама така й харесва“ в театър „Възраждане“ и Ирини Жамбонас за „Аз обичам, ти обичаш, тя обича“ в МГТ са номинациите за поддържаща женска роля. В категорията за най-добра режисура ще спорят Деян Донков с постановката си „Любовникът“, Диана Добрева за „Бащата“ и „Дебелянов и ангелите“, както и Явор Гърдев за „Наблюдателите“ в Народния театър „Иван Вазов“. Най-доброто цялостно представление ще бъде излъчено измежду „Дебелянов и ангелите“, „Празникът“ с режисьор Явор Гърдев и „Спускане от връх Морган“ под режисурата на Николай Ламбрев-Михайловски. Александър Кънев от „Картоиграчи“ в Плевенския театър, Ненчо Костов за образа на Дебелянов в една от които – многолюдна, и Полина Христова от „Нос“ в Театър 199 ще определят изгряващата звезда на сезона. В категорията за съвременна българска драматургия претенденти за статуетката на Чапа са трима корифеи на перото – Александър Секулов с „Дебелянов и ангелите“, Константин Илиев с „Наблюдателите“ и Стефан Цанев с „Цигуларката на бога“. „Аскеер 2019“ за цялостен принос към театралното изкуство получава нашият голям артист Иван Налбантов. С обявяването на номинациите (пълния списък ще може да видите на сайта на театър „Българска армия“) официално заяви съществуването си новият управителен съвет на фондация „А`Аскеер“ в състав актьорите Владислав Виолинов (председател), Веселин Анчев, Асен Кобиларов, Луизабел Николова и Тигран Торосян. Подмладеното ръководство изразява желание инициативата с 29-годишна традиция „Едни артисти награждават други артисти“, каквато по своята същност е идеята за „Аскеер“, пак да е дело на младите, както при учредяването на приза. Към началото връща и принципът, че от тази година излъчването на номинациите и отличените ще е пак само в ръцете на артистите от театъра на Армията, а не и на външни експерти, както бе в последното десетилетие. Управителният съвет е избран на общо събрание, демократично, а не драматично и досегашният председател Милен Миланов е дал благословията си с „Направете го както го разбирате вие, младите, а аз няма да ви се бъркам“, увери Виолинов. Но нито Миланов, нито почетният председател Васил Михайлов, нито директорът на театъра Мирослав Косев присъстваха на пресконференцията. Този факт, оттеглянето на двама от основните спонсори, както и отказът на проф. Георги Каприев да участва в комисията по номинациите в категорията за драматургия (единствената, която все още кани външни експерти да следят и за опити за плагиатство) обаче подсказват за известни проблеми в комуникацията и нарушаване на приемствеността. по случая. Той и Васил Михайлов по време на пресконференцията репетираха в театъра нов спектакъл с роли само за тях двамата в култово заглавие, на което в недалечно минало сценичен живот в друга трупа бяха дали Стефан Данаилов и Мариус Донкин, научи „Монитор“. Средства за статуетките, отпечатването на книжките с пиесите и 30 000 лв. награден фонд вече са осигурени, но се търсят още спонсори, изтъкнаха от новия УС. Хората от театъра са разгледали 90 спектакъла – кандидати за номинации: 65 софийски и 25 извънстолични, които са имали премиера и в София (засега те не са успели да пътуват да гледат театър из страната). На доста успешни постановки не са сигнали само няколко гласа, за да влязат в тройките на „отличниците“: сред тях са „Аз, Фойербах“, „Животът е сън“, „Когато гръм удари“, „Казимир и Каролине“, „Настане вечер“, „Един безумен ден“ и мн. др. Гала-вечерта на 24 май, както и клиповете на номинантите, са поверени на Иван Москов – син на изтъкнатия режисьор Теди Москов, сценарият ще е на Александър Чобанов и Христо Кабаджов, а музиката – на Дони. Новата визия на сцената и рекламните материали ще изработи графикът Георги Панчев.  ", "date": "2019.04.22", "title": "  Деян Донков и Радина с номинации „Аскеер“ за „Любовникът“"}
{"url": "https://www.monitor.bg:443/bg/a/view/svyrshiha-izotopite-za-onkobolni-izprashtat-gi-na-pet-skener-i-ja-mr-163254", "text": "Изотопите за изследване при съмнения за метастази свършиха. По тази причина пациентите със съмнения за разсейки ще бъдат изследвани с ПЕТ скенер или ядрено-магнитен резонанс (ЯМР). Министерството на здравеопазването вече е изпратило чрез регионалните здравни инспекции указание до всички лечебни заведения, в които се извършва диагностика и лечение на онкологични заболявания. В него се посочва, че поради спиране на доставките на технециеви генератори, пациентите с онкологични заболявания, нуждаещи се от изследване за наличие на метастази, трябва да бъдат пренасочвани към изследвания с ПЕТ скенер или ядрено-магнитен резонанс (ЯМР). От МЗ уточниха, че са имали договор договор за осигуряване на технециеви генератори с фирмата „Новимед Фарма“ ЕООД, сключен на 31.05.2018 г. Въпреки уверенията на на представителя на компанията и, че остатъчните количества по договора ще бъдат доставени в лечебните заведения, това не се е случило. От здравното ведомство припомниха, че с оглед гарантиране своевременното осигуряване потребностите на населението с радиоактивни лекарствени продукти и медицински изделия, на 21 декември 2018 г. МЗ е провело обществена поръчка с предмет „Доставка на радиоактивни лекарствени продукти, радиофармацевтици, радионуклидни генератори, китове и радионуклидни прекурсори за 2019 г.“, включваща 50 обособени позиции. Процедурата е частично прекратена, тъй като за доставката на технециеви генератори не е подадена нито една оферта. Предстои обявяване в кратки срокове на нова обществена поръчка, като проучване на МЗ показва, че предстои на пазара да се появят нови субекти - доставчици на технециев До сключването на договор за доставка на технициеви генератори, министерството е създало необходимата организация, за да не се допуска какъвто и да било риск за здравето и живота на пациентите с онкологични заболявания, при които е необходимо провеждане на изследване за наличие на метастази.", "date": "2019.04.22", "title": "Свършиха изотопите за онкоболни, изпращат ги на ПЕТ скенер и ЯМР"}
{"url": "https://www.monitor.bg:443/bg/a/view/pijan-do-kozirkata-shofior-se-oblekchi-pred-policai-163251", "text": "Пиян до козирката водач на лек автомобил преспокойно облекчава физиологичните си  нужди пред очите на пътни полицаи, пристигнали по сигнал на местопроизшествието, показва любителски видеоклип в социалните мрежи. Инцидентът с 41-годишният жител на Стара Загора Тодор Радев е станал към 21,00 часа на 19 април по сливенския булевард „Панайот Хитов“, където колата на мъжа се е качила на разделителната лента след сблъсък с бордюрите. Проверка с дрегер установила, че водачът е седнал зад волана с 3,16 промила алкохолно съдържание в издишания въздух, истинско чудо било че Радев нямал дори драскотина. Според свидетели автомобилът се е движел с над 100 км / час като описвал сложни фигури по асфалта преди да се забие. Клипът предизвика десетки коментари, сред които не липсваха предложения да бъде отнето завинаги свидетелството му за правоуправление, както и продължителен престой зад решетките. Тодор Радев е бил задържан за 24 часа по закона за МВР, уточниха от ОД – Сливен, извън потрошените ламарини нямало други щети. Четири часа по-късно е бил задържан още един пиян шофьор, насред Нова Загора полицаите закопчали 53-годишния Йордан И. от Сливен, който управлявал под въздействието на 1,68 промила алкохол личното си возило „Фолксваген Поло“ и само по случайност не се врязал в патрулната кола която била с пуснати сини светлини и сирена. По случая е започнато бързо производство.  ", "date": "2019.04.22", "title": "Пиян до козирката шофьор се облекчи пред полицаи"}
{"url": "https://www.monitor.bg:443/bg/a/view/nova-scena-zad-ndk-kani-operata-163250", "text": "НДК и Софийската опера и балет подписаха меморандум за сътрудничество в името на съвместни бъдещи проекти, които да развиват фестивалната култура и събитията на открито в столицата. Преди месец НДК обяви стратегическата си визия, в която бе заложено и създаването на нова сцена – на открито в парка зад сградата. „Официалното откриване ще бъде на 24 май с традиционния празничен концерт, а на 14, 15 и 16 юли Софийската опера и балет ще представи на тази сцена най-добрите си спектакли“, разкри председателят на съвета на директорите на НДК Борислав Велков. Пространството ще има обособена постоянна сцена и трибуни с капацитет поне 450 седящи места с възможност за допълване на още толкова с мобилни конструкции и правостоящи. „Това пространство на открито е за най-широката публика, която често се притеснява да влиза в оперния храм или пък трудно намира достъп до някои от залите на НДК. Тези открити пространства дават демократичната възможност хората, без да чувстват задължение да се обличат специално,да се радват на изкуството“, изтъкна директорът на Операта акад. Пламен Карталов.", "date": "2019.04.22", "title": "Нова сцена зад НДК кани Операта"}
{"url": "https://www.monitor.bg:443/bg/a/view/po-slabo-tyrsene-svali-cenata-na-ruskoto-jito-163262", "text": "Цените на руската пшеница спаднаха заради слабото търсене от ключови купувачи като Турция и Египет, съобщава Reuters. През миналата седмица средните експортни цени на пшеница със съдържание на протеин от 12,5% намаляха с 3 долара до 224 долара за тон. Това е първият спад на котировките от 15 март когато бяха на равнище 226-227 долара за тон. От 1 юли 2018 г. до 18 април 2019 г. руснаците са експортирали 38,2 млн. т зърно или с 9% по-малко на годишна база. Износът на пшеница се равнява на 32 млн. т, което е с 3 на сто по-малко. Най-голям е срив от 52% е регистриран на продажбите в чужбина на царевица. Причина за спада в експорта е, че много купувачи са покрили нуждите си от зърно и чакат новата реколта, която се очаква да бъде богата. Прогнозите сочат добро състояние на зимната пшеница в САЩ, а в Германия Асоциацията на фермерските кооперации очаква ръст на производството на жито с над една пета. В Русия последните прогнози са за реколта от около 83,4 млн. т, което е с 3,4 млн. т от последните предвиждания.", "date": "2019.04.22", "title": "По-слабо търсене свали цената на руското жито"}
{"url": "https://www.monitor.bg:443/bg/a/view/chetirima-ot-policaite-po-sluchaja-chorata-veche-sa-v-zatvora-janko-grahovski-se-ochakva-v-srjada-163256", "text": "Четирима от скандално осъдените полицаи по случая с гангстера Чората вече са приведени в затвора. В сряда се очаква от Германия да пристигне Янко Граховски и той доброволно да се предаде Още в петък около 21:10 часа, веднага след като излезе скандалното окончателно решение на ВКС съдебни полицаи арестуваха в дома му в Благоевград Борис Механджийски, който отдавна работеше като директор в банков клон. Около 13:30 часа в събота бившият офицер от полицията Мирослав Писов доброволно се предаде в ОДП-Благоевград, за да бъде въдворен в затвора. Иво Иванов, който единствен остана да работи в системата на МВР и Георги Калинков също са закарани в място за изтърпяване на наказанията. Петият от осъдените Янко Граховски се е свързал с правоохранителните органи и е казал, че в сряда ще се върне от Германия, където работи от 7 години и ще се предаде доброволно. В петък, 19 април Върховния касационен съд, чийто ръководител е Лозан Панов, издаде окончателно 7-годишна присъда на петимата благоевградски полицаи.  На 10 ноември 2005 г. в рамките на полицейската акция „Респект“, наредена от тогавашния МВР- министър Румен Петков при опита да бъде арестуван на ул. „Дойран“ в Благоевград Ангел Димитров-Чората излязъл от автомобила си и побягнал към задния двор на жилищна кооперация. Полицаите Мирослав Писов, Георги Калинков, Янко Граховски, Борис Механджийски и Иво Иванов го настигнали и употребили сила, за да го свалят на земята и да му поставят белезниците. Първоначално той продължавал да се съпротивлява, но в един момент се отпуснал и малко по-късно починал в дошлата линейка. Чората е бил дрогиран, доказала кръвната проба, а в него и в колата му са открити пликчета кокаин. За смъртта му пред съда бяха изправени петимата полицаи Писов, Калинков, Механджийски, Граховски, Иванов. След продължителен процес у нас с променлив резултат, през юни 2011 г. Върховният касационен съд (ВКС) стигна до заключението, че петимата полицаи са невинни. ВКС обаче възобнови делото за смъртта на Ангел Димитров - Чората, след като главният прокурор Сотир Цацаров поиска това. Основание за искането му беше решението на Европейския съд по правата на човека в Страсбург да осъди България на 1 юли 2014 година. С решение ВКС отменя присъдата на Военно-апелативния съд, който намалява първоначалния срок, отсъден на обвиняемите от Софийски военен съд през октомври 2008 г.: на подсъдимия Писов – на 9 години лишаване от свобода (от 18 години), на подсъдимите Иванов, Механджийски, Граховски и Калинков – на по 8 години лишаване от свобода (от 16 години). Според решението на ВКС основателно е искането за отмяна и връщане на делото за ново разглеждане поради допуснати съществени нарушения на процесуалните правила.  Военно-апелативният съд е отказал да уважи искането да назначи експертиза, за да бъдат отстранени противоречията между двете групи вещи лица, дали различно заключение за причината за смъртта на Ангел Димитров. Според едната група причината е черепно-мозъчна травма и руптура на аортата – причина, заради която подсъдимите отговарят, а според другата – позиционна асфикция. Според ВКС отказът на Военно-апелативния съд е неудачно мотивиран и не съответства на процесуалните възможности и задължение да направи всичко възможно за изясняване на обективната истина. Предвид новите задачи, на които следва да има отговор, е имал не само право, но и задължение да допусне повторна експертиза, смятат касационните съдии. Последното решение на ВКС не подлежи на обжалване.", "date": "2019.04.22", "title": "Четирима от полицаите по случая Чората вече са в затвора, Янко Граховски се очаква в сряда"}
{"url": "https://www.monitor.bg:443/bg/a/view/cska-chupi-rekord-po-poseshtaemost-sreshtu-botev-pd-163253", "text": "ЦСКА е на път да запише рекорд по посещаемост на домакински мач на стадион „Българска армия“ за този сезон. „Червените“ вече продадоха 9500 билета за полуфиналния реванш от Купата на България срещу „Ботев“ (Пд) в сряда, а търговията върви със сериозни темпове, показа проверка на „Монитор“. Срещата е от огромна важност за „червените“, които имат да наваксват загуба с 2:3 от първата среща. Именно поради тази причина шефовете пуснаха евтини билети по 6 лева за всички сектори, като се очакват около 15 000 фенове на трибуните. Това на практика е съвсем близо до максималния капацитет на стадиона, а от клуба предупредиха запалянковците да си вземат навреме пропуски, защото има съвсем реална опасност талоните да свършат преди двубоя. Купата на България на практика се превърна в приоритет за ЦСКА, след като в шампионата разликата с „Лудогорец“ набъбна на 5 точки заради хикса във вечното дерби с „Левски“. Клубната легенда Стойчо Младенов обаче изрази несъгласие, че спечелването на трофея ще означава успешен сезон за ЦСКА, каквото мнение преди дни изрази италианският спортен директор Кристиано Джарета. Младенов бе категоричен, че Купата на България е утешителен турнир, а истинската цел пред „червените“ винаги трябва да бъде единствено и само шампионската титла в първенството. „Купата никога не е имала такова значение за ЦСКА, винаги сме я приемало като утешение и не сме се примирявали с този трофей. Аз не приемам някои изказвания на хора от клуба, че не било задължително да сме шампиони, ако успеем да вземем купата. На италианеца трябва да му се обясни, че ЦСКА и митологията, която винаги е съществувала, не трябва да се променя. Няма такъв филм да се задоволяваме с купата. Ако ЦСКА не стане шампион, винаги сме го приемали като провал, като трагедия. Този манталитет на победител никога не трябва да угасва в редиците на ЦСКА. Затова на този италианец трябва да му бъде обяснено още веднъж в какъв клуб работи и да не му се позволяват подобни медийни изяви. Защото ЦСКА не е сиропиталище“, недоволен бе Младенов в интервю за сайта  В същото време стана ясно, че Петър Костадинов ще ръководи напечения мач на стадион „Българска армия“, а колегата му Валентин Железов ще бъде главен съдия на протоколния реванш между „Септември“ и „Локомотив“ (Пд). Треньорът на ЦСКА Любослав Пенев пък ще даде утре в 14 ч. традиционната си пресконференция, като се очаква темата за съдийството отново да бъде основна в думите му. Вторник 19 ч. Септември – Локомотив (Пд) - 0:4 в първата среща (пряко по Diema Sport) Сряда 19 ч. ЦСКА – Ботев (Пд) - 2:3  (пряко по Diema Sport)", "date": "2019.04.22", "title": "ЦСКА чупи рекорд по посещаемост срещу „Ботев“ (Пд)"}
{"url": "https://www.monitor.bg:443/bg/a/view/bandata-za-prosjaci-kym-shvecija-se-perchela-s-imoti-i-pari-video-163252", "text": "Бандата от видинското с. Дреновец, която извеждала просяци в Швеция, демонстрирала в социалните мрежи благосъстояние и така е била засечена, съобщи и.ф. ръководител на спецпрокуратурата Димитър Петров. Преди 3 месеца службите започнали да проверяват и разследват безработните роми, защото било подозрително откъде имат средства за луксозни коли и скъпи къщи. В крайна сметка се оказало, че те са членове на организирана престъпна група, която се занимава с трафик на хора за просия в Швеция. На 20 април т.г. при акция на ГДБОП, жандармерията и полицията във Видин бяха задържани 7 участници в схемата. Според данните до този момент бандата е работила по две линии. По първата били набирани социално слаби жители на селото и им било обещавано, че ще получат половината от изкараните с просия пари. В чужбина хората живеели в скотски условия, спели в бусове, с които били превозвани от град на град. Изкараните пари те предавали на членове на бандата, които ги уверявали, че ще им ги пазят и ще ги дадат, като се върнат в България. Тук те обаче че останалата част е удържана за транспорта, спането и дневните в Швеция. Другата линия, по която действала групата за вербуване на просяци, била към хора, които са взели от тях пари назаем и не са успели да ги върнат след натрупаните непосилни лихви, каза още прокурор Петров. Денят на акцията бил изтеглен, тъй като един от участниците в бандата бил задържан по съвсем друг повод в Швеция, и притеснени, останалите бързо се прибрали в България, каза директорът на ГДБОП гл. комисар Ивайло Спиридонов. Той обясни, че оперативната работа по случая е продължила изключително кратко благодарение на добре свършената работа на полицията във Видин. Задържаните живеели в луксозни къщи и демонстрирали социален статус, положение в селото. Той подчерта, че усилията на МВР са именно в тази посока – да бъдат елиминирани групи, които тормозят местните жители на различни региони в страната. Седмината задържани са обвинени за ръководене и участие в организирана престъпна група, създадена за трафик на хора за просия, както и за пране на пари. В понеделник спецпрокуратурата поиска съдът да наложи постоянна мярка за неотклонение „задържане под стража“ на Христо Славчов, Васил Тодоров, Никола Тодоров, Славейко Костов, Надежда Георгиева, Златко Веселинов и Данаил Веселинов.  ", "date": "2019.04.22", "title": "Бандата за просяци към Швеция се перчела с имоти и пари (СНИМКИ+ВИДЕО)"}
{"url": "https://www.monitor.bg:443/bg/a/view/30-godini-zatvor-za-severin-163257", "text": "30 години затвор и 450 000 лв. кръвнина. Това е наказанието за 21-годишният Северин Красимиров за убийството на ТВ водещата Виктория Маринова. Присъдата беше прочетена от състав на Русенския окръжен съд в същия ден, в който делото тръгна пред Темида. Съдебният състав с председател Юлиян Стаменов прие, че са изпълнени изискванията за гледане на делото по процедурата на съкратеното съдебно следствие, както поиска защитата на обвиняемия, и така 21-годишният ром избегна доживотната присъда. Наказанието му за изнасилването, блудството и убийството на младата жена бе намалено с една трета, каквато възможност дава законът при съкратената процедура.  ", "date": "2019.04.22", "title": "30 години затвор за Северин "}
{"url": "https://www.monitor.bg:443/bg/a/view/okonchatelno-osydiha-shefa-na-bnt-za-shofirane-s-alkohol-163258", "text": "Софийски градски съд потвърди изцяло присъдата на първоинстанционния съд, с която генералният директор на БНТ Константин Каменаров бе признат за виновен в това, че е шофирал с 1,6 промила алкохол в кръвта, съобщиха от СГС. С решение от 22 април т.г., Х-ти въззивен състав на СГС потвърди и наложеното наказание от 1 година и 3 месеца „лишаване от свобода“ с 3 години изпитателен срок и 600 лв. глоба. Решението е окончателно и не подлежи на обжалване и протест. Законът за радиото и телевизията не позволява на генералния директор на БНТ да е осъждан за умишлени престъпления от общ характер. Забраната не прави разлика между условните и ефективните наказания. На 23 юни 2016 г. Каменаров бе хванат да шофира с 1.6 промила алкохол в кръвта, установена чрез кръвна проба. Според обясненията му положителната алкохолна проба била следствие от режим за отслабване. Каменаров твърди, че вечерта преди да бъде спрян от КАТ се прибрал в дома си около 23 ч. и изпил едно уиски, за да се отпусне. Той имал за цел и да стимулира метаболизма си, за да отслабне, и затова приемал билков разтвор в медицински спирт. В конкретната вечер изпил двойна доза от разтвора и затова и алкохолната проба е била такава.", "date": "2019.04.22", "title": "Окончателно: Осъдиха шефа на БНТ за шофиране с алкохол"}
{"url": "https://www.monitor.bg:443/bg/a/view/slagat-zam-zemedelski-ministyr-za-plodove-i-zelenchuci-163237", "text": "Готов съм да назнача зам.-земеделски министър за плодове и зеленчуци, посочен от бранша. Това каза на извънредна пресконференция ресорният министър Румен Порожанов. Изявлението му бе във връзка с протестите днес по обяд на биоземеделци, овощари и производители на зеленчуци. По думите му вината за бъркотията с Наредба 5 ще се уточнява тепърва в разговори с бранша. Открие ли се някой, допуснал нарушение ще понесе санкции. Министърът отново припомни отпуснатите досега субсидии за подпомагане на тези сектори по европрограмите и от държавната хазна и посочи, че те ще се увеличават. „Сектор плодове и зеленчуци е приоритетен и биопроизводството са приоритетни. Финансирането по Програмата за развитие на селските райони също е насочено приоритетно към тези сектори, включително и животновъдството. Към момента субсидията е към 560 млн. лв. и се очаква да нарасне над 600 милиона. Това са проекти, както за производство, така и за преработка, за млади фермери и стартовите помощи“, поясни Порожанов. Той припомни, че за овошките субсидиите варират от 250 до 400 лв. на декар, а при зеленчуците - от 200 до 300 лв., като горната граница се отнася за биопроизводителите.", "date": "2019.04.22", "title": "Слагат зам.-земеделски министър за плодове и зеленчуци (ОБНОВЕНА)"}
{"url": "https://www.monitor.bg:443/bg/a/view/pusnaha-na-svoboda-izlekuvan-mishelov-kraj-stara-zagora-163249", "text": "Излекуван представител на защитения вид орли – мишелови бе пуснат на свобода от екипа на спасителния център за диви животни в Стара Загора за Световния ден на Земята 22 април. Птицата е постъпила за лечение в началото на годината, след като била намерена със счупено, най-вероятно от сачми на ловна пушка крило. Сред присъствалите на пускането на орлето бяха малчугани от детски градини в град Гълъбово, които преди това се запознаха на място с работата на ветеринарните лечители и разгледаха най-новата придобивка на центъра: реновирани по проект на стойност 23 000 лв 6 помещения, използвани за домуването на застрашени или ранени от бракониери птици. Всяка една от шестте клетки притежава открита и закрита част. Изградени са специални хранилки, конструирани така, че птиците да не свикват прекалено много с човешкото присъствие и да могат лесно да се върнат към живота в природата. В клетките има водоснабдяване и канализация, за да се улесни почистването и поддържането им, монтирани са и видеокамери, средствата са осигурени от мениджмънта на ТЕЦ  „Контур Глобал Марица Изток 3“ .  ", "date": "2019.04.22", "title": "Пуснаха на свобода излекуван мишелов край Стара Загора"}
{"url": "https://www.monitor.bg:443/bg/a/view/pytna-policija-sys-zasileni-merki-po-praznicite-163236", "text": "Екипите на „Пътна полиция“ към ОДМВР- София са в готовност за подпомагане, регулиране и контрол на трафика във връзка с предстоящите Великденските празници. Това съобщиха от ОДМВР- София. Във връзка с очаквания интензивен трафик преди и след поредицата почивни дни е изготвен план и създадена организация за осигуряване безопасността на движението по основните пътни артерии на територията на ОДМВР- София, извършване на строг контрол над водачите на МПС, неспазващи ЗДвП и неизпълняващи разпорежданията на контролните органи, както и недопускане на движение в лентата за аварийно спиране на автомагистралите. На територията, обслужвана от областната дирекция, ще бъдат разположени максимален брой полицейски екипи, които да подпомагат движението и да следят за недопускане на автомобилни колони в участъците с въведена временна организация на движението. От ОДМВР- София обръщат внимание, че санкцията за движение в аварийната лента Санкцията за нарушаване на забраната за движение на МПС над 12 тона е в размер на 300 лева и 1 месец лишаване от правоуправление спрямо водача и спиране на МПС от движение за 1 месец спрямо собственика. Служителите, работещи по контрол на пътното движение, ще бъдат ангажирани приоритетно към подпомагане и регулиране на движението, контрол на водачите с рисково поведение /неправилно изпреварване, неправилни маневри, отнемане на предимство/, както и на водачите с опасно и демонстративно управление без необходимата дистанция, които извършват рискови маневри, изпреварване или преминаване от една лента в друга, създавайки непосредствена опасност за останалите участници в движението. Засилен ще е контролът и по отношение спазването на скоростните режими, управлението на МПС ОДМВР- София информира, че ще бъде прилагана нулева толерантност към всички нарушители. Водачите, които с рисковото си поведение на пътя застрашават своята безопасност и тази на останалите участници в движението, ще бъдат санкционирани с цялата строгост на закона! - До 31 юли движението от км 11+530 до км 16+560 се осъществява двупосочно в платното посока София поради ремонтно – възстановителни дейности на виадукти при км 13+140 и км 15+940. През празничните и почивни дни се въвежда реверсивно движение както следва: - В деня преди празничния или почивен ден се обособяват две ленти в посока Бургас и една в посока София. - За последния почивен или празничен ден се обособяват две ленти в посока София и една в посока Бургас. - До 30 юни движението от км 18+530 до км 23+330 се осъществява двупосочно в платното посока София поради ремонтно – възстановителни дейности на виадукт при км 20+840. През празничните и почивни дни се въвежда реверсивно движение както следва: - В деня преди празничния или почивен ден се обособяват две ленти в посока Бургас и една в посока София. - За последния почивен или празничен ден се обособяват две ленти в посока София и една в посока Бургас. - До 31 май движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. - До 31 май движението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. - Движението при Потоп от км 18+230 до км 20+620 се осъществява двупосочно в платното посока София поради ремонтно-възстановителни дейности на виадукт при км 19+270. През празничните и почивни дни се въвежда реверсивно движение както следва: - В деня преди празничния или почивен ден се обособяват две ленти в посока Варна и една в посока София; - За последния почивен или празничен ден се обособяват две ленти в посока София и една в посока Варна. - При благоприятни атмосферни условия ограничението се въвежда в участъка от км 14+210 до км 22+620 поради извършване на ремонтни дейности до 15.12.2019 г. - До 31 май движението на МПС над 12 тона е ограничено в участъка от км 30+260 до км 35+450 /от п.в. „Витинска река“ до служебна пътна връзка/ само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Автомобилите до 12 тона в двете посоки и трафикът на товарните превозни средства над 12 тона в посока Варна от км 31+996 до км 33+780 се осъществява двупосочно в платното в посока Варна, като са обособени по една лента в посока София и в посока Варна поради ремонтно-възстановителни дейности на виaдукт при км 33+600 и тунел „Витиня“ /лявата тръба в посока София/ до 28.05.2019 г.; - Движението от км 33+960 до км 40+310 се осъществява двупосочно в платното посока София поради ремонтно-възстановителни дейности на виадукти при км 36+450 /Коренишки дол/ и при км 37+920 до 28.05.2019 г.; - До 31.05.2019 г. движението от км 48+800 до км 53+690 се осъществява двупосочно в платното за София поради ремонтни дейности по виадукт при км 51+360. - Днес от 9.00 до 19.00 часа движението в тунел „Топли дол“ се осъществява двупосочно в тръбата посока Варна поради ремонт по осветителната система, измиване на стените, настилката и бализите. Шофьорите да се движат с повишено внимание и съобразена скорост.", "date": "2019.04.22", "title": "„Пътна полиция“ със засилени мерки по празниците "}
{"url": "https://www.monitor.bg:443/bg/a/view/pokupkite-na-zemja-i-akcii-naj-dohodonosni-163245", "text": "В акции, земя, криптовалути или други активи е най-доходоносно да инвестират парите си се питат малките инвеститори със средства до 50 000 лева. По-скромните възможности при добро управление също може да доведат добри резултати и това не е запазена територия само на големите институционални вложители. Около тази теза се обединиха участниците в панела за лични финанси, част от форума „Шумът на парите“, който се проведе в София. Несигурната обстановка по света може да изиграе лоша шега на невнимателните инвеститори, но също така разкрива редица възможности за доходоносни вложения. Това посочи Петко Вълков, ръководител дирекция \"Частно банкиране\" в Първа инвестиционна банка. По думите му, но дори и това да се случи, подобна обстановка ще отвори добри възможности за инвестиции. Експертът смята, че вземането на решения за вложения не бива да се разглежда като краткосрочен процес, а трябва да се планира дългосрочно. „Търсенето на доходност изисква проучване на най-добрите алтернативи”, съветва той. На сходно мнение е и Явор Ачев, мениджър за България на Амунди Асет Мениджмънт. По думите му, историята показва, че идеален момент за инвестиции са миговете, в които се наблюдават спадове на финансовите пазари. Според Ачев обаче, няма основания да се очаква нова финансова криза, въпреки забавянето в темпа на растеж на световната икономика. Малките инвеститори трябва да подхождат диверсифицирано към инвестициите си, съветва експертът. „Взаимните фондове и колективните инвестиционни схеми, които вече навлязоха доста широко на българския пазар, ви дават възможност за такава диверсификация, включително такива, които инвестират и в земеделски земи, първокласни акции, първокласни облигации и различни видове портфейли”, каза той. Най-важното правило за един инвеститор, според Иван Кутлов, председател на УС на Българска дилърска асоциация, е дисциплината. „Инвестицията се прави всеки ден и изисква различна доза дисциплина. За всеки има различни продукти, в които може да влезе и да се погрижи за бъдещето си“, каза той. По думите му, нещо характерно за съвременния пазар е появата на т.нар. „парадокс на дългите хоризонти“. Той даде пример с пенсионните фондове и тяхната безпомощност в последните години. Оказва се, че днес те са по-опасни от „късите хоризонти“, дали ще има перспектива в определен инвестиционен продукт, заключи той. Българските инвеститори вече имат достъп до разнообразни инвестиционни продукти, като по всичко личи, че съвсем скоро те ще се увеличат с още един. „Планираме да стартираме във втората половина на годината шорт фонд върху SOFIX”, посочи по време на форума Никола Янков, управляващ партньор и председател на Съвета на директорите на Експат Капитал. Новият фонд също ще е борсово търгуван и ще позволим на инвеститорите да печелят от низходящите движения на пазара в България, като това е проект, зависещ от Комисията за финансов надзор, добави Янков. Според Ангел Хаджийски, председател на Съвета на директорите на ИП Капман, инвестицията в компании с ясна визия винаги е добро решение. Компаниите с ясна визия, които влагат в своето бъдеще и които т.е. само на едно място, са добър избор за инвестиция, посочи той. Хаджийски даде за пример автомобилния производител Volkswagen, който, след като се забърка в грандиозен скандал, свързан с отделяните вреди емисии на автомобилите си, предприе мащабна инвестиционна активност в посока бъдещото си развитие. Германският концерн ще инвестира няколко десетки милиарда в автономност и електрическа мобилност, изтъкна Хаджийски. Инвестицията в земеделска земя също не е запазена територия само за големите инвеститори, а съвсем реална възможност и за малките вложители с по-скромни финанси. „Опитът, който имаме, показва, че инвестициите в земеделска земя са сред най-сигурните в страната. Цената й расте всяка година с 5%, на места - до 10%. Допълнително имаме и сигурна доходност от рента - отново 5-10%”, каза Анатоли Георгиев, изпълнителен директор на Агрион. По думите му, всичко това прави земята сигурна и стабилна инвестиция с ниска волатилност. „Сами можете да си направите сметката за 10 години, с доходност 5-10% и покачване на цената, каква възвръщаемост ще имате”, заяви още Георгиев. Според него, хубавото на тези инвестиции е, че не е нужен голям финансов ресурс. По думите му, инвеститор може да закупи и но експертът съветва преди това хората да се обръщат към специалист, който да ги насочи към определено землище и особеностите му. Независимият финансов експерт Димитър Цонев посъветва малките инвеститори да не търсят сигурност, тъй като в наши дни такова понятие не съществува, особено на фона на нулевите лихви по света. По думите му, стимулите от страна на централните банки по света в даден момент неминуемо ще доведат до висока инфлация или някакви други геополитически размествания. Според Цонев, малките инвеститори трябва да влагат в активите и инструментите, за които се говори най-малко, като даде пример с криптовалутите, признавайки, че през миналата година е бил скептичен към тях. Малките инвеститори няма как да спечелят, ако оставят парите си пасивни и не поемат рискове. Сигурност няма, на фона на нулевите лихви по света, подчерта Цонев. С оглед несигурността по света и спада в темпа на растеж на икономиката, което се наблюдава, въпреки щедрите стимули на централните банки, инвеститорите могат да помислят и за застрахователни продукти с цел хеджиране на риска. Българинът има тенденция да казва „да чукам на дърво“, „да не дава Господ“, „да не дърпам дявола за опашката“ или ако стана нещо, ще помогне правителството, но всъщност това е доста недалновидно и лековерно. По-скоро, ако имате застраховка, това ще ви даде възможност да спите спокойно и да не се притеснявате какво би станало с вас, жилището ви и инвестиционния ви портфейл, посочи Николай Генчев, главен изпълнителен директор и председател на УС на ЗК „УНИКА“ АД.", "date": "2019.04.22", "title": "Покупките на земя и акции най-доходоносни"}
{"url": "https://www.monitor.bg:443/bg/a/view/levski-pochita-sasho-kostov-sreshtu-beroe-163241", "text": "“Левски” ще почете с минута мълчание паметта на легендата Сашо Костов в мача срещу “Берое” в петък, 26 април. Двубоят ще се изиграе на “Герена” от 20:30 часа и е от програмата на 31-вия кръг. Първоначално идеята на „синьото“ ръководство бе това да стане преди вечното дерби с ЦСКА, завършило 0:0. След мача изпълнителният директор Павел Колев дори нападна „червените“, че са отказали подобен жест. Делегатът на БФС, както и ръководството на ЦСКА обаче контрираха, че подобно искане изобщо не е било отправяно и ако е имало, то „армейците“ са щели да се съгласят веднага. Истината около спора излезе часове по-късно, когато от „Левски“ обявиха, че решението да няма минута мълчание преди дербито е тяхно. Причината – в лагера на „сините“ се опасявали, че паметта на Костов ще бъде осквернена с евентуални освирквания от страна на агитката на ЦСКА по време на минутата мълчание. Затова в крайна сметка отдаването на почит бе оставено за мача с „Берое“. Иначе за срещата със заралии в състава на Георги Дерменджиев се завръщат няколко основни играчи. Капитанът Иван Горанов изтърпя наказанието си и ще е на линия, а освен това друг от лидерите – Валери Божинов, вече е възстановен от травмата си. Очаква се от сряда към пълноценни тренировки да се завърне и защитникът Деян Иванов. След вечното дерби Нуно Рейш и Паулиньо имат леки оплаквания, но също се очаква да няма проблем с участието им в мача на „Левски“ с „Берое“ този петък на „Герена“.", "date": "2019.04.22", "title": "“Левски“ почита Сашо Костов срещу „Берое“"}
{"url": "https://www.monitor.bg:443/bg/a/view/godji-krysti-dyshterja-si-snimki-163238", "text": "Китаристът Георги Милчев- Годжи и нежната му половинка Надежда Дончева кръстиха дъщеричката си. Това се случи навръх Цветница, когато детето празнува и имен ден. Музикантът избра за щастливото събитие църквата „Свети Николай“ в своя роден град Враца. Кръстник стана местният хирург д-р Георги Езекиев. Припомняме, че малката Цвета се появи на бял свят през декември 2017 г. Тя е кръстена на майката на Годжи - Цветана. Момиченцето е първият общ наследник на Милчев и Дончева, които държат отношенията си скрити от публичното пространство. Цвета е трето дете за музиканта на „Ку-ку бенд“. Той има двама сина от ученическата си любов и впоследствие първа съпруга Даниела – Цветомил и Волен. Подобно на баща си и двамата имат певчески талант.  ", "date": "2019.04.22", "title": "Годжи кръсти дъщеря си (СНИМКИ)"}
{"url": "https://www.monitor.bg:443/bg/a/view/bnb-potvyrdi-deloto-na-sultanata-oman-za-80-mln-evro-prikluchi-v-polza-na-bylgarija-163240", "text": "В полза на България бе решено арбитражното дело от Държавния фонд на Султаната Оман във връзка с поставянето под специален надзор на \"КТБ“ АД и отнемането на лиценза на \"Корпоративна търговска банка“, потвърди пресслужбата на Българска народна банка (БНБ). То бе за обезщетение от 80 милиона евро. \"Арбитражното дело, заведено на 22 октомври 2015 г. в Международния център за разрешаване на инвестиционни спорове срещу Република България от Държавния резервен фонд на Султаната Оман в качеството му на акционер в \"Корпоративна търговска банка“ (дело № ARB/15/43), приключи в полза на България\", се казва в прессъобщението на БНБ от днес. \"Претенциите на Държавния резервен фонд се основаваха на твърдение, че България е нарушила стандартите за третиране на чуждестранни инвеститори, установени в Договора за взаимно насърчаване и защита на инвестициите между България и Султанат Оман, чрез действията на българското правителство, Българската народна банка и българския съд, свързани с поставянето под специален надзор на \"КТБ“ АД и отнемането на лиценза на \"Корпоративна търговска банка“. Държавният резервен фонд претендираше обезщетение в размер на 80 милиона евро. В това дело България беше представлявана от експерти на Министерството на финансите и водещи адвокатски кантори. По време на защитата в Международния център за разрешаване на инвестиционни спорове бяха представени писмени свидетелства от представители на ръководството на БНБ, както и становища от авторитетни световни експерти. В резултат от успешната защита на българската страна Държавният резервен фонд на Султаната Оман се отказа от исковете си срещу БНБ и другите органи на Република България. Този изход на делото изключва и възможността същите искове да бъдат предявени наново пред този или друг международен трибунал. Приключването на делото в полза на България доказа законосъобразността на атакуваните от Държавния резервен фонд на Султаната Оман действия и решения на БНБ, свързани с \"Корпоративна търговска банка“.", "date": "2019.04.22", "title": "БНБ потвърди: Делото на султаната Оман за 80 млн. евро приключи в полза на България"}
{"url": "https://www.monitor.bg:443/bg/a/view/megz-predskazala-aresta-na-lubovnika-si-163239", "text": "Дизайнерката Миглена Каканашева, по-известна като Мегз, призна, че е предсказала ареста на любовника й Румен Рончев близо половин година по-рано. „Всеки ден в продължение на 5-6 месеца повтарях на всички около мен Имах всичко, за което съм мечтала. Случи ми се голямата любов – като по филмите“, изповяда се миньончето пред bTV. Каканашева обясни, че се е почувствала „счупена“ след скандала с Рончев, след който бизнесменът се оказа зад решетките. Категорична бе обаче, че не е искала да завземе фирмата му. „Как мислите се появява едно момиче 49 килограма и заплашва някой мъж, за да й прехвърли бизнеса. Всичко това се е случило пред нотариус“, отсече тя. По повод факта, че той е все още женен, Мегз обясни, че Рончев все още не е задействал процедура за развод заради заплахи от страна на съпругата му, че ще се самоубие. допълни още носителката на „Златна игла“. Припомняме, че Румен Рончев е обвинен от прокуратурата за съучастничество в обсебването на лизинговия джип на Мегз, струващ 98 560 лева. Миглена се затруднявала да му плаща вноските и според прокуратурата през септември м.г. умишлено склонила Румен Рончев и братовчед си Антон Лесов да присвоят джипа. В края на септември 2018 г. Каканашева обявила за откраднат джипа си марка \"Мерцедес G350”. Жалбата в Първо районно била подадена от братовчеда на Мегз- Антон Лесов. ", "date": "2019.04.22", "title": "Мегз предсказала ареста на любовника си"}
{"url": "https://www.monitor.bg:443/bg/a/view/vseki-treti-gryk-kara-pil-163231", "text": "Повече от 1/3 от гръцките водачи са шофирали под влияние на алкохол, значително над средното равнище за ЕС, съобщава \"Катимерини\", позовавайки се на Гръцкото общество за съдебна медицина. Конкретно, според данните на Европейската комисия, 35% от гърците признават, че са шофирали след консумация на алкохол. 10% над средното ниво за ЕС, което е 25 на сто. \"Алкохолът и шофирането не вървят заедно\", заявяват от гръцката организация дни преди Великден, когато пътните инциденти нарастват, тъй като хиляди гърци напускат градовете. \"Комбинация, която убива\", предупреждават от Гръцкото общество за съдебна медицина.  ", "date": "2019.04.22", "title": "Всеки трети грък кара пил"}
{"url": "https://www.monitor.bg:443/bg/a/view/sformiraha-shtab-za-morbili-sluchaite-sa-463-163247", "text": "Със заповед на министъра на здравеопазването е сформиран Национален координационен съвет за контрол на морбили, който ще го подпомага при осъществяване на дейностите по ограничаване разпространението на заболяването. Също така ще изпълнява дейности, свързани с анализирането и контрола на предприетите мерки. Това съобщиха от ведомството на Кирил Ананиев. Към 22 април в Министерство на здравеопазването са съобщени 463 случая на морбили. Териториално са засегнати единадесет области в страната: София-област – 165 заболели, Благоевград – 136 заболели, София-град – 134 заболели, Пазарджик и Перник – по 6 заболели, Бургас – 5 заболели, Велико Търново и Кюстендил – по 4 заболели, Ловеч, Монтана и Пловдив – по 1 заболял. През последната 16-та седмица на 2019 г. най-много случаи са съобщени от София-град -30 случая, София-област – 16 случая и Благоевград – 12 случая. По възрастови групи случаите са разпределени както следва: 0 г. – 81 сл.; 1-4 г. – 153 сл.; 5-9 г. – 110 сл.; 10-14 г. – 17 сл.; 15-19 г. – 17 сл.; 20-24 г. – 15 сл.; 25-29 г. – 22 сл.; 30-34 г. – 7 сл.; 35-39 г. – 20 сл;, над 40 г. – 21 сл. 91 случая са при лица под 13-месечна възраст, при които не е проведена имунизация поради недостигната ваксинална възраст, съгласно Имунизационния календар. Регистрирани са случаи на заболял персонал в лечебни заведения за болнична помощ, поради осъществен контакт с болни от морбили при изпълнение на професионалните си задължения. Министерството на здравеопазването още след първите регистрирани случаи на морбили в страната даде указания до Регионалните здравни инспекции медицинският персонал на лечебните заведения за болнична помощ, обслужващ заболели от морбили, да е с данни за протективен имунитет срещу заболяването. Тези от тях, които са неимунни към вируса на морбили, да се имунизират с трикомпонентна ваксина срещу морбили, паротит и рубеола. Дадени са указания и за стриктно прилагане и спазване на противоепидемичните мерки за недопускане на вътреболнично разпространение на морбили, обясниха от МЗ. За засилване на контрола е разпоредено на общопрактикуващите лекари да извършат преглед на пациентските листи за неимунизирани деца и за приоритетно обхващане на всички подлежащи през годината и на необхванати деца. По отношение на имунизационния статус на деца от най-засегнатите райони на страната е разпоредено провеждането на серопревалентно проучване за наличието на защитен имунитет срещу морбили, паротит и рубеола, като резултатите от него ще покажат дали децата са реално имунизирани. Съгласно Имунизационния календар на България на децата се поставят задължителна профилактична имунизация с комбинирана ваксина срещу морбили, паротит и рубеола от тринадесетия месец (след навършване на 13-месечна възраст) и реимунизация срещу морбили, паротит, рубеола на 12-годишна възраст, припомниха от здравното министерство. От там призовават всички родителите да проверят имунизационния статус на децата си за морбили и при установяване на пропуск или при съмнение за морбили да се обръщат към общопрактикуващия си лекар.  ", "date": "2019.04.22", "title": "Сформираха щаб за морбили, случаите са 463"}
{"url": "https://www.monitor.bg:443/bg/a/view/chetat-prisydata-na-severin-v-17-chasa-163225", "text": "В 17 ч. днес Русенският окръжен съд ще прочете присъдата на убиеца на ТВ водещата Виктория Маринова - Северин Красимиров.  \"Признавам си. Съжалявам много\", заяви пред съдията Северин. Близките на убитата водеща пък поискаха общо 450 000 лв. кръвнина от убиеца й.", "date": "2019.04.22", "title": "Четат присъдата на Северин в 17 часа"}
{"url": "https://www.monitor.bg:443/bg/a/view/fen-sybira-pari-za-rampa-za-bran-stark-163220", "text": "Разтревожен фен на фентъзи епоса „Игра на тронове“ използва краудфъндинг платформа, за да подпомогне героя Бран Старк. Причината – екранната Триока врана прекара по-голяма част от първи епизод на финалния сезон на сериала навън в студа. „Горкото дете е заседнало навън от няколко дни. и затова само гледа преминаващите около него хора. Вече започва да ни стряска“, гласи описанието. Страницата е фалшива и създадена за забавление. Затова и тези, които вече са „дарили“ пари за рампата, са други герои от кървавата сага на НВО – сестрата на Бран Санса, Тирион Ланистър и потребите л с името „Егон Тар... Имам предвид Джон Сноу“ (б. а. - препратка към факта, че Джон всъщност е последният наследник от рода Таргериан) . Видяното в новия сезон от Бран Старк, изигран от актьора Айзък Хемпстед Райт, даде повод за много мемета с образа му. Повечето гравитират около факта, че просто стои в инвалидната си количка и гледа странно околните.", "date": "2019.04.22", "title": "Фен събира пари за рампа за Бран Старк"}
{"url": "https://www.monitor.bg:443/bg/a/view/patriarh-neofit-sluji-po-vreme-na-strastnata-sedmica-163230", "text": "Патриарх Неофит, който е и Софийски митрополит, ще служи по време на цялата Страстна седмица с изключение на сряда, когато служби в софийските църкви няма да има. Това става ясно от оповестената му програма от Светия синод. 22 април 2019 г., Велики понеделник - 18:00 ч. - „Последование на Жениха„ в митрополитската катедрала „Св. Неделя“. 23 април 2019 г., Велики вторник - 18:00 ч. - „Последование на Жениха“ в митрополитската катедрала „Св. Неделя“. 25 април 2019 г. , Велики четвъртък - 09:00 ч. - Начало на архиерейската св. Василиева литургия в митрополитската катедрала „Св. Неделя“, 18:00 ч. - Последование на 12-те евангелие в храм „Св. Александър Невски“. 26 април 2019 г., Разпети петък - 08:00 ч. - В митрополитската катедрала „Св. Неделя“, се отслужват Царски часове и вечерня с изнасяне на св. Плащаница, 18:00 ч. - Вечерта в митрополитската катедрала „Св. Неделя“ се отслужва Опело Христово. 27 април 2019 г., Велика събота - 09:00 ч. - В митрополитската катедрала „Св. Неделя“ се отслужва архиерейска вечерня със св. Василева литургия, 23:30 ч. - В храма „Св. Ал. Невски“ се отслужва полунощница с утреня и Златоустова литургия. В полунощ се оглася: Христос Воскресе! 28 април 2019 г., неделя - Пасха Христова - 11:00ч. - Пасхална вечерня в митрополитската катедрала „Св. Вмчца Неделя“.", "date": "2019.04.22", "title": " Патриарх Неофит служи по време на Страстната седмица "}
{"url": "https://www.monitor.bg:443/bg/a/view/makedonija-razlikata-mejdu-choveka-na-zaev-i-na-vmro-dpmne-pod-procent-163228", "text": "Кандидатът на управляващата в Северна Македония коалиция Стево Пендаровски и кандидатката на ВМРО-ДПМНЕ Гордана Силяновска-Давкова ще се борят на балотаж на президентските избори на 5 май, според резултатите от преброяването на почти всички бюлетини от първия тур, съобщиха Франс прес и ДПА.  И двамата кандидати обявиха победа късно снощи, след като ЦИК обяви, че Пендаровски печели 42,63 процента от гласовете, а Силяновска-Давкова - 42,39 процента.  \"Днес постигнахме огромна победа\", заяви пресконференция в Скопие Пендаровски, който кандидат на управляващата коалиция, водена от Социалдемократическия съюз на Македония /СДСМ/ и Демократичния съюз за интеграция /ДСИ/. Силяновска-Давкова каза, че \"ние убедихме гласоподавателите, че без справедливост няма НАТО и ЕС\". Независимият кандидат Блерим Река, подкрепен от партиите Алианс за албанците и Движение \"Беса\", се нареди на трето място с 10,36 процента от гласовете. Първият тур на изборите беше белязан от изключително ниска избирателна активност, отбелязва АФП. По данни на ЦИК в гласуването са участвали 41 процента от регистрираните 1,8 милиона избиратели, което е най-слабото участие от независимостта на бившата югославска република през 1991 година.", "date": "2019.04.22", "title": "Македония: Разликата между човека на Заев и на ВМРО-ДПМНЕ – под процент"}
{"url": "https://www.monitor.bg:443/bg/a/view/ultrasite-na-paok-podpaliha-solun-za-shampionskite-praznenstva-163229", "text": "Непобеденият през сезона ПАОК спечели първата си титла в гръцкото футболно първенство от 34 години насам, след като победи с 5:0 „Левадиакос“. Отборът от Солун е и първият тим извън столицата Атина с трофея от 1988-а насам, когато шампион стана „Лариса“. Домакините играха пред препълнени трибуни на \"Тумба\" и зарадваха рано феновете си. Евгени Шахов вкара още в третата минута от близко разстояние, а Диего Бисесвар увеличи преднината на ПАОК от дузпа в осмата. Фернандо се разписа с глава в 53-та минута и феновете възпламениха факли по трибуните, но техните любимци не спряха да вкарват. Шахов се разписа отново след час игра и Карол Свидерси оформи крайното 5:0 девет минути преди края. По този начин тимът на Разван Луческу остана непобеден в перфектния си сезон. ПАОК е със 77 точки, а “Олимпиакос” е втори със 72 само един кръг преди края на сезона. След успеха феновете на ПАОК буквално подпалиха Солун в радостта си. Стотици хиляди излязоха по улиците за празненствата, а по време на купона имаше впечатляващи пироефекти, жертви на които станаха няколко автомобила.", "date": "2019.04.22", "title": "Ултрасите на ПАОК подпалиха Солун за шампионските празненства"}
{"url": "https://www.monitor.bg:443/bg/a/view/psj-zavouva-titlata-vyv-francija-163227", "text": "ПСЖ срази у дома “Монако” с 3:1 в мач от 33-тия на френската Лига 1, след който започнаха празненствата за спечелената шампионска титла. Парижани станаха шампиони още преди тази среща, след като основният им преследвач “Лил” завърши 0:0 при визитата си на “Тулуза” по-рано през деня. Килиан Мбапе (15, 38, 55) се развихри и отбеляза хеттрик на „Парк де Пренс“ след асистенции последователно на Диаби и Дани Алвеш, а други три гола за домакините не бяха признати заради засада. Към края на срещата Александър Головин (80) се разписа за „монегаските“ след пас на Карлос. Така ПСЖ е недостижим с 84 точки на върха, докато “Лил” е с 65 пет кръга преди края на сезона. Това е осма титла за парижани. Успехът на френския гранд пък превърна защитника Даниел Алвеш във футболиста с най-много трофеи в историята на футбола. Бразилецът вече има 42 в актива си. До момента десният бек делеше първото място с египетската легенда Хосам Хасан, който има 41 подобни отличия с “Ал Ахли” и “Замалек”. Двубоят ще се запомни и с жест, който от клуба направиха към изгорялата парижка катедрала „Нотр Дам“, чийто силует се появи върху специално изработените екипи. Освен това пък на терена след 3-месечна пауза се завърна бразилската звезда Неймар, който обаче не успя да се разпише.", "date": "2019.04.22", "title": "ПСЖ завоюва титлата във Франция"}
{"url": "https://www.monitor.bg:443/bg/a/view/mix-master-mike-ot-beastie-boys-idva-sys-cypress-hill-v-sofija-163224", "text": "Легендарните Cypress Hill са замислили наистина голямо завръщане в България. Освен че ще се появят в пълен състав на сцената на зала „Универсиада“ на 24 юни, зад грамофоните ще застане един от най-титолуваните диджей в историята Mix Master Mike. Най-добрите парчета на рапърите, и песните от новия албум ще прозвучат по влудяващ начин с помощта на човека, довел култовите Beastie Boys до първото им „Грами“ през 1999 г. с албума Hello Nasty, обявен за най-добра алтернативна тава. Въртял е винилите за икони като Ози Осбърн, Томи Лий, Роб Зомби и Джо Стоун, а през 2017 г. прави световно турне с Metallica. Името му е изписано и в Рокендрол залата на славата, заедно с тези на Beastie boys, а от миналата година е неизменна част от живите участие на Cypress Hill. Все още има билети за големия концерт на Cypress Hill на 24 юни в зала „Универсиада“ на цени от 72 лв.", "date": "2019.04.22", "title": "Mix Master Mike от Beastie Boys идва със Cypress Hill в София"}
{"url": "https://www.monitor.bg:443/bg/a/view/zapochna-kampanijata-ne-shofiraj-ako-si-pil-163233", "text": "За единадесета поредна година започна кампания „Не шофирай, ако си пил!“, организирана от дирекция „Превенции“ към Община Варна. Дейностите, които стартират от днес, 22-ри април, и ще продължат до 31-ви май. Кампанията е насочена към различни групи млади хора – ученици, студенти и млади шофьори, като целта е опазване живота и здравето на участниците в движението. Партньори на кампанията са ОД на МВР – Варна, сектор „Пътна полиция“, Областен отдел „Автомобилна администрация“, единадесет варненски средни училища и други организации. В рамките на инициативата се предвиждат прожекции на тематични филми, провеждане на беседи и училищни кампании, разпространение на информационни и рекламни материали с посланието на кампанията- стикери, силиконови гривни, бележници, тениски и балони. От началото на месец април областният съвет на Български червен кръст – Варна, в партньорство със сектор „Пътна полиция“, реализира проект „Шофирай, разумно!“#2, който се финансира от дирекция „Превенции“ на Община Варна.Инициативата се очаква да достигне до над 2 000 младежи на възраст между 18-25 г.", "date": "2019.04.22", "title": " Започна кампанията „Не шофирай, ако си пил!“ "}
{"url": "https://www.monitor.bg:443/bg/a/view/6-3-po-rihter-udari-filipinite-163232", "text": "Петима души загинаха при срутването на поне две сгради в резултат на силното земетресение в северната част на Филипините днес, предаде Франс прес, като се позова на местните власти. Три тела били извадени изпод отломките на сграда в малкия град Порак, на стотина километра северозападно от столицата Манила. Дете и баба му загинали при срутване на сграда в град Лубао, съобщи губернаторката на провинция Пампанга, Лилия Пинеда. Тя добави, че трусът е предизвикал прекъсване на електроснабдяването, което затруднява работата на спасителите тази вечер. Най-малко 20 души са били ранени при падането на 4-етажна сграда със супермаркет на партера в Порак, в тежко засегнатата провинция Пампанга, северно от столицата Манила. Неуточнен брой хора са блокирани под отломките, каза Пинеда, цитирана от ДПА. Земетресението с магнитуд 6,3 разтърси филипинския остров Лусон - най-големия и най-населения в страната, съобщи Геоложкият институт на САЩ. Трусът разлюля сгради в центъра на Манила. Земетресението беше усетено в 17.11 ч. (9.11 ч. по Гринуич) и стана на дълбочина 40 километра, посочва Франс прес.", "date": "2019.04.22", "title": "6,3 по Рихтер удари Филипините"}
{"url": "https://www.monitor.bg:443/bg/a/view/na-vseki-chetiri-dni-po-edin-zaginal-rabotnik-u-nas-163234", "text": "На всеки четири дни един работник в България умира. Всеки ден 7500 души в света губят своя живот, ходейки на работа. Смъртните случаи в България са намалели от 94 на 92 през миналата година. Това е заявил президентът на КНСБ Пламен Димитров, който заедно със синдикалисти, работодатели и министъра на труда и социалната политика Бисер Петков е почел паметта на загиналите работници пред сградата на КНСБ, съобщиха от КНСБ. \"Все пак на всеки четири дни един работник в България умира\", посочил Димитров. Той припомнил, че в резултат на професионални заболявания и трудови злополуки в ЕС всяка година умират 200 000 души, като 52 на сто от случаите са свързани с онкозаболявания. КНСБ настоява втора година правителството да приеме мерки за защита от канцерогенни мутагени на работните места у нас и да се приемат необходимите мерки за защита на работниците от тази, очевидно убийствена болест, припомнил Димитров. По данни на НОИ трудовите злополуки в страната са колкото миналата година. Близо 2 млн. дни са загубени за българската индустрия в резултат на това. Трудовите злополуки за 2018г. са 2914, а през 2017г. - 2911. Най-много нарушения има на разпоредбите за здравословен труд в строителството, търговията на дребно, ресторантьорството, и т.н. На второ място са нарушенията на безопасността на работното оборудване, а на трето - на нарушение на нормите на хигиена, в т.ч. измерване на факторите на работната среда, осигуряване на лични предпазни средства, не се извършват специализирани медицински прегледи на служителите и др. По-късно са били раздадени наградите \"Прометея\". Призове за безопасни условия на труд да получили столичната Финансово-стопанска гимназия, Национален дворец на културата - НДК и Strabag.", "date": "2019.04.22", "title": "На всеки четири дни по един загинал работник у нас"}
{"url": "https://www.monitor.bg:443/bg/a/view/edna-treta-priznavat-sivata-ikonomika-za-prestyplenie-163215", "text": "Общо 65,2% от участвалите у нас в изследване за сенчестата икономика считат, че икономиката в сянка е най-бързият начин да се изкарат повече пари. А само 36% от анкетираните споделят, че икономиката в сянка е тежко морално престъпление, показват резултатите от изследване по проект \"Икономиката в сянка - осъзнавано и добре замаскирано нарушаване на законодателството и социалните норми\". То беше представено днес от проф. Емилия Ченгелова и от учени от Института за изследване на обществата и знанието БАН. В националното представително изследване за сенчестата икономика са участвали 1000 анкетирани над 15-годишна възраст. Икономиката в сянка се нарича още сива, неформална или скрита икономика. \"При икономиката в сянка се извършват принципно разрешени от закона икономически дейности, но тя не трябва да се бърка с черната икономика, при която има дейности, преследвани от закона. При сенчестата икономика се допускат нарушения на фискалното, на финансовото и най-вече на трудовото и на социално-осигурителното законодателство, обясни проф. Ченгелова. Тя информира, че 56,9 на сто от анкетираните заявяват, че за нищо на света не биха погазили закон, дори и да виждат, че от това ще имат материална полза. 65 на сто от участвалите в изследването са убедени, че всички закони трябва да се спазват. Само 31,9 процента са убедени обаче, че повечето закони са добре написани и са напълно приложими за реалния живот. Като цяло може да се обобщи, че българинът става все по-критичен към качеството на законодателството, коментира проф. Ченгелова. Тя подчерта, че изследването е установило, че колкото по-висока е образователната степен на българите, толкова в по-голяма степен те се склонни да спазват законодателството. Хората с по-ниско образование много повече са критично настроени и си позволяват да не спазват законодателството. Младите хора - особено тези до 25 години, са най-критично настроени към законодателството и в най-малка степен са склонни да го спазват, обясни проф. Емилия Ченгелова. И обобщи, че 81% от българите са фиксирани към преследване на материалното и на лични материални изгоди, и не се интересуват от идеални и висши цели.  Най-често разпространената сива практика у нас е когато работещите имат трудов договор, но се съгласяват да бъдат наети на по-ниска заплата и да бъдат осигурявани на по-ниска сума, но в замяна получават \"на ръка допълнително необлагаеми пари\", заяви проф. Емилия Ченгелова. Тя отбеляза, че има тенденция работата, изцяло без договори да намалява, но при 30-40% от работодателите е разпространена практиката да дават пари на ръка на своите работници, извън трудовите им договори.", "date": "2019.04.22", "title": "Една трета признават сивата икономика за престъпление"}
{"url": "https://www.monitor.bg:443/bg/a/view/amerikanecyt-stopi-20-kilograma-s-bireni-posti-163216", "text": "Американецът Дел Хол, който реши по време на Великденските пости да премине само на бира, успя да отслабне с 20 килограма. Хол започна да се храни само с бира на 6 март и издържа на тази диета 46 дни, до 21 април, съобщи сайтът Лайф. Жителят на гр. Нютаун в щата Охайо се вдъхновил от примера на баварски монаси. През Средновековието божиите служители по време на Великите пости преминавали само на бира собствено производство. Пивото им било доста силно и достигало 12 градуса. По време на своите пости Хол пиел също неподсладен чай, кафе без захар, газирана вода и взимал мултивитамини. На ден американецът изпивал от две до пет бутилки бира. По време на изпитанието си той не чувствал нито глад, нито опиянение, а само от време на време сънувал храна. В началото на постите Хол тежал 132,6 килограма.", "date": "2019.04.22", "title": " Американецът стопи 20 килограма с бирени пости "}
{"url": "https://www.monitor.bg:443/bg/a/view/aleks-bogdanska-iska-vtoro-dete-163223", "text": "Няма и половин година, след като даде живот на първото си дете, моделът Александра Богданска призна, че се чувства готова за следващо включване от щъркела. Интересното е, че аз настоявам повече за второ дете, чак сама се учудвам от себе си“, разкри риалити звездата пред woman.bg, като добави, че съпругът й – Дани Петканов, по-известен като Лудия репортер, е по-сдържан от гледна точка на увеличаването на семейството с още един член. „Дани иска да попорасне Габриел преди да имаме още едно, за да сме сигурни, че ще дадем на всяко от децата си необходимите му внимание и грижи. Казва ми: \"Поне едното качествено да отгледаме, после да се появи другото\", намигна още Богданска. Младата майка призна, че се радва на изключително спокойно бебе, което й позволява да наваксва, както с работните ангажименти, така и с хобитата си – четене и фитнес. „Имам още около 5-6 килограма за сваляне, които много ме дразнят“, уточнява тя. Дани, с когото се венчаха в рамките на любовния сезон на „Вип Брадър“, също й помага много в грижите за малкия.", "date": "2019.04.22", "title": "Алекс Богданска иска второ дете"}
{"url": "https://www.monitor.bg:443/bg/a/view/bylgarsko-agneshko-i-kozunaci-v-lidl-163218", "text": "В навечерието на един от най-хубавите семейни празници Великден Lidl ще зарадва потребителите с разнообразие от висококачествени продукти в оптимално съотношение качество-цена. Козунаци по традиционна рецепта и българско агнешко месо са сред основните предложения на веригата за празника. Козунакът е един от символите на Великденската трапеза и е много важно рецептата и приготвянето на сладкия обреден хляб да следват традициите, познати от поколения. За производството на козунак Лидл България се доверява на своя дългогодишен партньор в доставката на хлебни изделия „Симид“ и предлага три основни вкуса козунаци: класически със захарна поръска, със стафиди и лимонови корички и с орехова плънка. Всички основни суровини в състава им са с български произход, а брашното се прави от зърно, отглеждано на собствени масиви на „Симид“, което позволява осъществяването на строг контрол върху качеството му. „В българската традиция правенето на козунак е свещенодействие. Смятаме, че с изключение на замесването на тестото, което става с технологично оборудване, другите етапи на приготвянето на козунак са като вкъщи. Затова при производството на нашите козунаци пресъздаваме домашна атмосфера. Няколко жени, събрани около една маса, говорейки си, сплитат козунаци, намазват ги и ги поръсват със захар, а около тях се носи аромат на лимон и стафиди. Смятаме, че желанието, което всеки участник влага в процеса, прави нашия козунак специален“ – това разказва Тамара Енева, технолог в „Симид“. Агнешкото месо в Lidl е единственото, сертифицирано от SGS в България – световен лидер в контрола на хранителни продукти. Месото е с гарантиран български произход и е опаковано в защитна атмосфера, което го запазва чисто и свежо. За по-голямо удобство на клиента агнешкото е в разфасовки, подходящи за нуждите на едно домакинство, като всеки може да избере спрямо своя вкус и предпочитания – котлет с ребра, плешка или заден бут. А за тези, които все още не знаят как да приготвят агнешкото, на помощ идват шеф Манчев и шеф Шишков с рецепти за вкусни гозби, които можете да разгледате на  . Освен вкусни козунаци и качествено агнешко месо, веригата е подготвила и всички съставки за незабравими празник – от празнична украса и необходимото за най-красивите великденски яйца, до богат избор от висок клас продукти Deluxe и Favorina. За любителите на изискани специалитети Deluxe предлага готови разядки, сирена, деликатесни меса и морски дарове, а за децата и почитателите на шоколада Favorina има специални изненади – от шоколадови яйца с най-фин шоколад до вкусни шоколадови бадеми.", "date": "2019.04.22", "title": "Българско агнешко и козунаци в Lidl"}
{"url": "https://www.monitor.bg:443/bg/a/view/pluvcite-shte-gonjat-olimpijska-kvota-v-kralskata-shtafeta-163217", "text": "Българските плувци ще гонят квота в кралската щафета (4х100 м св. стил) за олимпийските игри в Токио, обявиха от федерацията. За целта ще се подготвят 8-10 национали, а най-добрите 4 от тях ще сформират квартета, който ще атакува визите. Първо в дисциплината ще се пробват юношите по време на европейското за тази възраст в Казан (3-7 юли) и световното в Будапеща (21-28 август). Догодина пък заедно с мъжете ще се сформира състав, който ще търси място в топ 4 на ранглистата извън 12-те квартета, които вече ще имат квоти от световното в Южна Корея (5-28 юли). Новата стратегия в плуването е талантливите ни юноши да не бъдат хвърляни в състезанията за мъже, а да се съсредоточат върху европейското, където имат шанс за медали. В Казан ще ни представят младите Йордан Янчев, Йосиф Миладинов, Калоян Левтеров, Павел Банчев и Здравко Баблаков. На световното за мъже и жени пък ще плуват Антъни Иванов, Лъчезар Шумков, Любомир Епитропов, Калоян Братанов, Светлозар Николов и Габриела Георгиева. За първи път от доста време насам обаче България няма да има представители в плуването в открити води, където Петър Стойчев, а след това и Венцислав Айдарски оставиха трайна диря.", "date": "2019.04.22", "title": "Плувците ще гонят олимпийска квота в кралската щафета"}
{"url": "https://www.monitor.bg:443/bg/a/view/britni-spiyrs-prekratjava-karierata-si-163206", "text": "Принцесата на попа Бритни Спиърс се оттегля от музикалната сцена и то завинаги. Или поне това твърдят медиите отвъд Океана. Ако спекулациите се окажат верни, певицата ще е прекратила кариерата си след 20 години под светлината на прожекторите. Повод за тези твърдения даде поредното влизане на чаровната блондинка в психиатрична клиника. Припомняме, че , което получила вследствие на тежката болест на баща й. Напоследък на таткото на суперзвездата - Джейми, били направени две операции. Изпълнителката на хита Baby One More Time постъпила доброволно в психиатрията преди около седмица. През месец януари певицата написа в социалните мрежи, че прекъсва концертите си, тъй като баща й е бил хоспитализиран и едва не се е простил с живота си.", "date": "2019.04.22", "title": "Бритни Спиърс прекратява кариерата си"}
{"url": "https://www.monitor.bg:443/bg/a/view/krystonoscite-ne-bili-samo-evropejci-163214", "text": "ДНК от костите от 9-има кръстоносци от ХIII век, погребани в яма в Ливан, показва, че има какво да се научи за кръстоносците и за контактите им с популациите хора, които срещнали по пътя си, съобщи Сайънс дейли. Тленните останки навеждат на мисълта, че воините в армиите на кръстоносците са се отличавали с генетично многообразие и са се кръстосвали с местното население в Близкия изток, макар това да не е имало голямо въздействие върху генетичните особености на днешните ливанци. Изследването хвърля също светлина върху значимата роля, което ДНК може да изиграе, за да опознаем исторически събития, за които информацията е оскъдна. \"Знаем, че Ричард Лъвското сърце е участвал в кръстоносен поход, но не знаем много за обикновените воини, които са живели и умрели тук - заяви един от авторите на изследването Крис Тайлър-Смит от лондонския институт \"Уелкъм Сангър\". - Тези ДНК проби хвърлят нужната светлина.\" \"Получените резултати предоставят безпрецедентен поглед върху произхода на хора, които са се сражавали в редовете на армиите на кръстоносците - поясни Марк Хейбър от екипа. - Тези армии не са включвали единствено европейци. Виждаме изключителното генетично многообразие в Близкия изток - европейци, жители на Близкия изток, индивиди със смесен произход, които се сражавали и умирали един до друг.\" Археоложки данни свидетелстват, че 25 души, чиито тленни остаки бяха открити в погребална яма близо до Сайда в Ливан, са воини, които са загинали в битка през 13-и век. Тайлър-Смит, Хейбър и колегите им са извършили генетичен анализ на костите и са успели да дешифрират ДНК от 9-има кръстоносци. Оказало се, че трима са европейци, четирима - жители на Близкия изток, а двама - със смесен генетичен произход. Други големи човешки миграции, като тази на предвожданите от Чингис хан монголи в Азия и пристигането на испанските конквистадори в Южна Америка, са довели до значими генетични промени у популациите хора във въпросните региони. Авторите на изследването обаче твърдят, че влиянието на кръстоносците е било с по-краткотраен ефект, тъй като генетичните следи от тях у днешните ливанци са незначителни.", "date": "2019.04.22", "title": "Кръстоносците не били само европейци"}
{"url": "https://www.monitor.bg:443/bg/a/view/sirak-sybira-za-rojdenija-si-den-pari-za-blagotvoritelnost-163221", "text": "Председателят на Сдружението на сираците в България, Слави Михайлов обяви нова благотворителна инициатива. За предстоящия си рожден ден, който е на 25 април, той не иска неговите близки, познати и приятели да му купуват подаръци, а да му помогнат със средства за една достойна кауза. „Решил съм да не празнувам. Имам важна мисия да осигуря средства за провеждането на \"Звезден бал\", който ще се проведе на 13 май 2019 г. в парк хотел \"Кайлъка\" град Плевен. Всеки, който иска да ми направи подарък, може да не ми взима нищо и да дари средства, с които да покрия разходите за куверт на 37 абитуриенти в неравностойно социално положение от училищата в Плевен и областта. Знам, че всеки по малко да дари ще е от голяма полза за инициативата ми. Този жест от Ваша страна би бил истински подарък за мен! Благодаря на всички, които ще дарят средства за да подарим усмивки и незабравим абитуриентски бал на младите момичета и момчета”, апелира с профила си в социалната мрежа Слави Михайлов. През последните няколко месеца младият мъж, който е прекарал детството си също по домовете за сираци и е запознат с условията на живот там, посвещава дните си на това да помогне на младите хора с неговата тежка и нерадостна съдба. През февруари след обявяване от него на акция, бяха събрани огромно количество дарения за бедни деца с и без родители от няколко плевенски села.  През последните години името на Слави Михайлов стана известно и в няколко случая, при които той се обяви в защита на деца и младежи сираци или в неравностойно положение.", "date": "2019.04.22", "title": "Сирак събира за рождения си ден пари за благотворителност"}
{"url": "https://www.monitor.bg:443/bg/a/view/policaj-s-1-8-promila-predizvika-katastrofa-do-selo-trud-163222", "text": "Пиян полицай от Второ районно управление на МВР в Пловдив предизвика катастрофа на пътя Пловдив – Карлово, край село Труд, съобщиха от МВР. 37-годишният Методи Хаджиев е шофирал с 1,8 промила алкохол, установила проверка с дрегер. Като по чудо при катастрофата не пострадал сериозно никой. Полицаят, който е с дългогодишен стаж в системата на МВР, е шофирал лека кола „Фолксваген”. Край село Труд по пътя от Пловдив към Карлово миналия петък около 20,45 часа, той настигнал лека кола „Шкода”, шофирана от жена на 59 години. Ченгето не преценил дистанцията и блъснал отзад шкодата, която излязла извън пътното платно. Шофьорката се отървала със силен шок от катастрофата и не пострадала сериозно, уточниха от пресцентъра на МВР. На мястото на инцидента били повикани негови колеги, които извадили дрегер и проверили двамата шофьори. Пробата на 37-годишния Методи отчела 1,8 промила, а на другият участник в пътното произшествие дрегерът показал нулеви резултати. Веднага, след като станало ясно, че виновният шофьор е полицай, който шофира след употреба на алкохол, било образувано следствено дело. Със заповед на директора на ОД на МВР в Пловдив ст. ком. Атанас Илков започнала и служебна проверка срещу полицая. „Назначена е дисциплинарна проверка, която ще приключи до дни. Правилата са безкомпромисни. Ако служител на МВР шофира след употреба на алкохол, следва да бъде уволнен дисциплинарно”, каза ст. ком. Илков. Хванатият да шофира с 1,8 промила полицай е дал и кръвна проба за изследване. Когато станат ясни резултатите от химическата експертиза, се очаква да му бъде повдигнато обвинение. В момента разследването се води по член 343 б, ал. 1 от НК.", "date": "2019.04.22", "title": "Полицай с 1,8 промила предизвика катастрофа "}
{"url": "https://www.monitor.bg:443/bg/a/view/sydrujnikyt-na-prokopiev-zahov-dal-zaem-na-arteks-163219", "text": "Съдружникът на разградския олигарх Иво Прокопиев и съиздател с него на „Икономедиа“ Теодор Захов е дал 1,2 млн. евро заем на строителната компания „Артекс“. Сделката е подписана със собствениците на \"Артекс\" преди точно година – на 3 април 2018 г., като Захов е отпуснал парите през две свои дружества - „Иновент холдинг“ и „Иновент финанс“. Срокът за погасяването на дълга е една година при лихва от 6%, но с особена клауза в договора – Захов може да поиска сумата да му бъде върната в срок до 3 работни дни при „настъпване на необичайни събития“, които „биха могли да застрашат надеждността на заемателя като длъжник или безупречната му репутация на пазара“ Това се разкрива в  , в което са публикувани и факсимилета от договора и повдига въпроса дали в случая на става дума за корпоративен рейд. Обвързването на заема с имиджа на фирмата поражда редица въпросителни на фона на скандалите около „Апартаментгейт“. Първите разкрития за ниските цени, на които по документи фирмата „Артекс“ е продавала имоти на ВИП клиенти бяха направени от двама пряко свързани с „Икономедиа“ журналисти – Полина Паунова и Николай Стайков. Паунова работи в момента за българската секция на „Свободна Европа“, но е бивш кадър на пряко свързания с „Икономедиа“ сайт „Медиапул“. Стайков също е бивш кадър на седмичника на „Икономедиа“ - „Капитал“, представящ се сега за антикорупционен борец. Независимо, че от години той про форма не работи за „Капитал“, въпросният човек присъстваше на сбирките от стенограмите за „АРГОгейт“ и участваше в сбирките на Иво Прокопиев, на които разградският олигарх е обсъждал със свои сподвижници кой да бъде издигнат от псевдодесните партии „Да, България“ и ДСБ за кандидат за президент. Самият „Капитал“, чийто съиздател е заложил въпросната имиджова клауза в договора си за отпускането на заем на „Артекс“, Самият скандал пък избухва броени дни преди падежа на изплащането на кредита. А от договора за отпускането му става ясно, че през цялото време Теодор Захов е имал достъп до конфиденциална информация на \"Артекс\". Пред екип на \"Канал 3\", открил съиздателя на \"Икономедиа\" в офиса на фирмите му, Захов заяви, че било  \"нормално да има клаузи, който дават право на заемодателя да си потърси парите. Не обръщаме никаква палачинка и ако гледате по-трезво, а не обърнато на нещата, ще установите, че с ”Артекс” се случи някаква беда, аз очевидно ще пострадам от това, което пък абсолютно изключва това, че има връзка между двете неща. Ако приемем, че нещо се случи с тази фирма, какво ще стане“. Той обяви също, че е Според информация на \"Канал 3\", получена от съседи на съиздателя на \"Икономедиа\", непосредствено преди екипът на телевизията да хване за коментар Теодор Захов, в сградата е бил лидерът на \"Да, България\" Христо Иванов. Захов обаче отрече информацията. ", "date": "2019.04.22", "title": "Съдружникът на Прокопиев – Захов, дал заем на „Артекс“ (ОБНОВЕНА)"}
{"url": "https://www.monitor.bg:443/bg/a/view/dokyde-shte-letjat-bylgarite-po-praznicite-163210", "text": "Дестинацията фаворит, до която са закупени най-много самолетни билети за майските празници, е Лондон с 11.6% от общия брой закупени билети. Вторият най-посещаван град ще бъде Рим (11.2%), а Берлин се нарежда на трето място с 5.4%. се допълва от Милано, Виена, Барселона, Париж, Атина, Франкфурт и Мадрид. Тази година Великден е много близо до майските празници и едва с 3 дни отпуск може да се направи около 10 дневна почивка. Къде ще пътуват най-много българите със самолет, анализира туристическата агенция eSky. За сравнение, миналата година в периода на великденските празници, българите са пътували най-много до Германия – Франкфурт и Меминген, Италия – Рим и Милано и на трето място Великобритания и в частност Лондон. Статистиката показва също, че 36% от пътуванията със самолет по празниците ще бъдат по двойки, 12% от резервациите са с трима пътници, а други 12% включват повече от трима пътници в една резервация. Средната цена на самолетните билети за периода е била €156, а най-често използваните авиокомпании – нискотарифните и националният превозвач Bulgaria Air.", "date": "2019.04.22", "title": "По празниците българите ще летят най-много до Лондон и Рим"}
{"url": "https://www.monitor.bg:443/bg/a/view/biznesyt-predlaga-i-vnos-na-tok-bez-taksa-163213", "text": "След отпадането на таксата за износ на ток от 1 юли да се премахне таксата и за внос на енергийната борса. Това каза председателят на Асоциацията на индустриалния капитал в България (АИКБ) Васил Велев след среща среща при премиера Бойко Борисов с представители на работодателски и синдикални организации. \"Предложихме да отпадне таксата за внос и подкрепихме промените в Закона за енергетиката, които ще бъдат обсъдени на второ четене в парламента\", съобщи Васил Велев. Чрез промените на енергийната борса ще излязат и ВЕИ-тата на борсата, които произвеждат между и 1 и 4 мегавата, уточни Велев и допълни, че това не трябва да се отлага и от 1 юли да е факт. Васил Велев добави, че на срещата е било предложено в закона да бъде записано, че КЕВР трябва да оповестява решенията си поне един месец по-рано, което, По думите му, ще даде възможност да има по-голяма прогнозируемост на цените на тока. Въпросната идея била подкрепена и от синдикатите. Председателят на АИКБ настоява да се развалят договорите с т. нар. американски централи, защото те допълнително изкривяват пазара. \"Ние имаме за регулаторния период, който изтича сега на 1 юли, надплащане над пазара 548 млн. лева за едногодишен период за американските централи\", коментира Васил Велев. Според него, едната от американските централи вече е изплатила инвестициите и това е недопустима държавна помощ. Президентът на Конфедерация на независимите синдикати в България /КНСБ/ Пламен Димитров коментира, че през първите 10 дни за април цената на енергийната борса наистина е била малко над цената в сравнение с тази на регионалните борси. Според него причина за това са изтекли договори на големи индустриални потребители, които са изтекли в края на март и не са подновени. Според него повишената цена в началото на месеца не се дължи на дефицит, защото дружествата от групата на БЕХ продължава да увеличава предлагането на електроенергия. Във връзка със състоянието на \"ТЕЦ Марица изток 2\" ЕАД от КНСБ смятат, че дружеството трябва да бъде капитализирано възможно най-бързо. Според Пламен Димитров това ще даде възможност да се запази стабилността на основната електрогенерираща мощност. Той е на мнение, че \"ТЕЦ Марица изток 2\" трябва да може да влезне в т. нар. \"механизъм за капацитет\", който да му позволи да изпълнява договори към НЕК и ЕСО и ще гарантира бъдещото на централата, независимо от пазарните изменения. По въпроса с високите цени на емисиите Пламен Димитров смята, че единственото решение е след време тези цени да бъдат вкарани в цената на тока. \"Даваме си сметка, че това не може да стане толкова бързо, защото това би повлияло на цените на електрическата енергия както за бизнеса, така и за домакинствата, добави Пламен Димитров. Той е категоричен, че няма друг изход. Според него трябва да бъдат разширени подпомаганите лица и въвеждането на дефиниция за енергийно бедни.", "date": "2019.04.22", "title": "Бизнесът предлага и внос на ток без такса"}
{"url": "https://www.monitor.bg:443/bg/a/view/izpolzvat-hiv-virus-pri-borba-s-tejyk-imunodeficit-163205", "text": "Учени от САЩ използваха HIV-вирус при терапия на момчета, за които всяка инфекция е животозастрашаваща, защото са се родили без функционираща, бореща се с микробите система. Сега 8 деца с тежък комбиниран имунен дефицит са се справили с проблема благодарение на генна терапия, базирана върху един от най-големите врагове на имунната система - вируса ХИВ, предизвикващ СПИН, съобщи АП. Изследване показва как учени превърнали този вражески вирус в спасител, като го модифицирали, за да не може да причини заболяването, а след това го използвали, за да достави ген, който липсва у засегнатите от тежък комбиниран имунодефицит момчета. \"Тази терапия излекува пациенти\", увериха специалисти от Детската изследователска болница \"Сейнт Джуд\" в Мемфис. Омариън Джордан, който ще навърши 1 годинка по-късно този месец, бил подложен на терапията през декември м.г., за да бъде излекуван от тежък комбиниран имунодефицит. \"Дълго не знаехме с какво е свързан неговият проблем - заяви майка му Кристин Симпсън. - Много се натъжихме, когато научихме, че е засегнат от тежък комбиниран имунодефицит.\" Сега Омариън е с нормална имунна система. \"Той е като нормално здраво бебе - каза Кристин Симпсън. - Смятам, че това е изумително.\" Терапията е въведена за пръв път от д-р Брайън Сорентино от болницата \"Сейнт Джуд\", който вече не е между живите.", "date": "2019.04.22", "title": "Използват ХИВ вирус при борба с тежък имунодефицит"}
{"url": "https://www.monitor.bg:443/bg/a/view/10-dushi-chernjat-svobodata-na-slovoto-v-bylgarija-obzor-163204", "text": "Едва между 5 до 10 човека у нас реално попълват анкетите, върху които се прави т.нар индекс за свобода на словото, представян ежегодно от „Репортери без граници“. Това скандално признание са направили от самата организация, която от години се ползва с доста спорна репутация точно заради неясните критерии, по които оценява свободата на журналистиката по света. И има защо класацията да буди сериозни въпроси изобщо достоверна ли е тя и не е ли просто инструмент за натиск върху неудобните. От организацията обясниха в четвъртък пред медии, че разпращат въпросници, публикувани и на сайта на “Репортери без граници”, на 5-10 „представители на гражданското общество“ в съответната страна. Според данните на НСИ у нас само печатните издания са 245. Заетите в медийния сектор пък са около 30 000 души. Това на практика означава, че на журналистическия бранш у нас е определящо за това дали в страната ни има цензура, монопол или дори тормоз над журналисти. Още по-притеснителният факт е, че най-вероятно процентът на журналистите може и да е по-малък, защото от „Репортери без граници“ уточняват, че не всички от тези 5 или 10 анкетирани са журналисти. Сред тях имало университетски преподаватели и юристи, експерти по проблемите на свободата на словото. Или казано по-ясно – едва двама или трима „добре подбрани“ журналисти се явяват решаващи за оценката, давана върху целия медиен сектор у нас. Подобни цифри означават не просто че изследването на Репортерите не е представително, защото анкетираните са в пъти а че целта на класацията е тя да се ползва като инструмент за укротяване на опърничавите. Ако се погледнат данните на Репортерите ще се установи, че България е наредена сред страни, в които има реален риск за живота не само на журналистите, а дори на цивилните граждани. Освен това в тях рядко има повече от една или две държавни медии. В същото време страни като Ботсвана и Тонга например, с несъизмеримо по-малко многообразие на медиите, заемат 44-то и 45-то място. Нигер, където е отчетено блокиране на социалните мрежи покрай президентските избори и наказателно преследване срещу журналисти, въпреки декриминализирането на обиди в медиите – на 66-то. Примерите за подобни очевидни манипулации на индекса са десетки, а от тази година в доклада за България организацията Става въпрос за убийството на ТВ водещата Виктория Маринова, която стана жертва на пиян и дрогиран младеж от ромски произход. Въпреки че извършителят – Северин Красимиров, бе задържан в Германия, а по делото са събрани ДНК проби, видеозаписи и пълни самопризнания на убиеца, от Репортерите пишат в доклада си, че властите у нас едва ли не покривали разследването, а Маринова е станала жертва на професионалните си разследвания. Тази фалшива новини предизвика сериозен отзвук в българското медийно пространство и десетки журналисти скочиха на Репортерите. Учудващо сред критикуващите ги се нареди дори братската им грантово зависимата организация АЕЖ, която в свое становище посочи, че доказателствата ясно сочат, че Маринова не е била убита заради работата си. Журналисти пък дори поискаха оставката на отговорничката на организацията за Балканите и Източна Европа Полин Адес-Мевел, която от години идва унас, за да участва единствено във форуми, организирани от подсъдими олигарси като Иво Прокопиев.", "date": "2019.04.22", "title": "10 души чернят свободата на словото в България (ОБЗОР)"}
{"url": "https://www.monitor.bg:443/bg/a/view/katja-stojanova-e-novijat-i-d-kmet-na-sozopol-163207", "text": "Катя Стоянова е временно изпълняващия длъжността кмет на Созопол. Това решиха общинските съветници на извънредно заседание. До избора се стигна, след като сегашният кмет Панайот Рейзи бе отстранен от поста по искане на покуратурата. За Стоянова гласуваха със „за“ 12 съветници, а петима се въздържаха. БСП и земеделците не подкрепиха новия и.д. кмет, тъй като Стоянова е от най близкото обкръжение на Рейзи, а от 12 години е зам.-кмет на общината.", "date": "2019.04.22", "title": "Катя Стоянова е новият и.д. кмет на Созопол"}
{"url": "https://www.monitor.bg:443/bg/a/view/toto-pechalbi-163211", "text": " Числа - (17, 19, 20, 40, 43, 45); 6 - няма, 5 - 3 по 12 498,40 лв., 4 - по 101,10 лв., 3 - по 6,70 лв.; ДЖАКПОТ: 2 664 589,04 лв.  Числа - (1, 7, 20, 22, 33, 35); 6 - няма, 5 - 1 от 11 021,50 лв., 4 - по 39,10 лв., 3 - по 3,50 лв.; ДЖАКПОТ: 400 147,94 лв.  I теглене - (7, 8, 11, 26, 35); 5 - 2 по 12 296,50 лв., 4 - по 122,30 лв., 3 - по 5,60 лв.; II теглене - (2, 14, 30, 32, 34); 5 - 1 от 24 593,00 лв., 4 - по 189,20 лв., 3 - по 7,50 лв.  Числа - (1, 17, 18, 38, 46); Зодия 4 - Рак; 5+1 - няма, 5 - няма, 4+1 - няма, 4 - 3 по 500,00 лв., 3+1 - 16 по 100,00 лв., 3 - 129 по 100,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (4, 6, 7); Цифри – (5, 6, 6); 3 - 16 по 1997,50 лв., 2 - 2820 по 11,30 лв.; ДЖАКПОТ: 0,00 лв.  Година 99, месец 05, дата 25, ден 7; I група - няма, II - няма, III - няма, IV - 1 от 227,00 лв., V - 2 по 113,50 лв., VI - 3 по 60,50 лв., VII - 6 по 37,80 лв., VIII - 18 по 10,10 лв., IX - по 5,90 лв., X - по 4,90 лв., XI - по 2,60 лв., XII - по 2,20 лв., XIII - по 1,90 лв., XIV - по 1,10 лв., XV - по 1,20 лв.; ДЖАКПОТ: 2732,93 лв.             \"5 от 35\"                 098700172                          Бургас             \"5 от 35\"                 771167941                          Разлог             \"5 от 35\"                 098410764                          Русе             \"5 от 35\"                 984136490                          София             \"5 от 35\"                 098751008                          София \"5 от 35\"                 979530825                          Котел  \"5 от 35\"                 634140617                          София  \"5 от 35\"                155593237                           Монтана             \"5 от 35\"                098608327                           Ямбол  \"6 от 49\"             724147186                           Г. Оряховица", "date": "2019.04.22", "title": "Тото печалби, тираж №32"}
{"url": "https://www.monitor.bg:443/bg/a/view/karadajy-povede-listata-na-dps-peevski-e-vtori-163203", "text": "Председателят на ДПС Мустафа Карадайъ е водач на листата на движението за изборите за Европейски парламент на 26 май. Днес сутринта той регистрира списъка в Централната избирателна комисия. На второ място в листата е депутатът от ДПС и издател на „Телеграф медиа“ Делян Пеевски. Третата и четвъртата позиции се заемат съответно от двама настоящи евродепутати на движението – Илхан Кючюк и Искра Михайлова. На следващите места са зам.-изпълнилният директор на ДФ „Земеделие“ Атидже Алиева-Вели, Севим Мусак, Станислав Анастасов, Сюлейман Сюлейман, Антоанета Асенова, Гюлфие Парушева, Петър Чобанов, Сюзан Мехмедова, Синан Пехливанов, Танер Бакилов, Сунай Якуб, Ертен Анисова и Цветан Енчев. Листата ни за евровота гарантира приемственост и победа, подчерта на излизане от ЦИК Мустафа Карадайъ. \"Ние залагаме на младите, нашата листа е силна. Тя генерира енергия. Знание и опит вървят заедно. Нашата листа включва млади, знаещи, можещи, смели, решителни, отговорни, свободни и активни младежи. Нашата листа гарантира приемственост. Нашата листа гарантира победа\", коментира още той.", "date": "2019.04.22", "title": "Карадайъ поведе листата на ДПС, Пеевски е втори"}
{"url": "https://www.monitor.bg:443/bg/a/view/fandykova-vyzlojila-da-se-mahnat-perkite-po-grafa-163209", "text": "Възложила съм да се премахват старите ограничители на ул. „Граф Игнатиев“ и да се създаде организация това да се случи, каза пред журналисти кметът на София Йорданка Фандъкова. На въпрос, свързан с нов инцидент с жена, която се е спънала на ул. „Граф Игнатиев“, Фандъкова коментира, че е поискала и вече има решение да бъдат премахнати ограничителите, които са в момента там. „Ограничителите ще бъдат заменени с познатите за всички чугунени колчета“, заяви кметът на София. Тя подчерта, че е било взето такова решение от експертния съвет и вече е подготвен проектът за смяната. „Утре на Комисията за безопасност на движението ще бъде разгледан проектът и ако бъде одобрен и съгласуван с \"Пътна полиция\", това означава, че ще може да започне неговата реализация. Възложила съм да се премахват старите ограничители и да се създаде организация това да се случи. Надявам се, че по този начин ще изпълним най-важната ни задача - опазването живота и здравето на хората“, каза още Фандъкова, цитирана от „Фокус“.", "date": "2019.04.22", "title": "Фандъкова възложила да се махнат перките по „Графа“ "}
{"url": "https://www.monitor.bg:443/bg/a/view/nov-vzriv-v-shri-lanka-163212", "text": "Експлозия отекна днес в бус при обезвреждане на взривно устройство в него, край църквата в Шри Ланка, където вчера десетки хора загинаха при атентат, предаде Ройтерс като се позова на очевидци. \"Бус експлодира, докато екип от сапьори от специалните сили и ВВС се опитваха да обезвредят бомбата\", каза свидетел. Говорител на силите за сигурност засега не е коментирал информацията. По предварителни данни по време на обезвреждане се е взривил натъпкан с експлозиви бус, паркиран до църквата. Полицията в Шри Ланка откри 87 детонатора на автогара в столицата Коломбо днес - ден след вълната от самоубийствени атентати в страната, отнели живота на над 290 души, предаде Франс прес. \"87 детонатора са открити на частната автогара Бастиан Мавата в Пета - столичен квартал, разположен по средата между хотелите и църквата, разтърсени вчера от експлозии, съобщиха силите на реда. \"Полицията откри 12 от тях, пръснати по земята, и по-късно претърси сметище, където откри още 75 детонатора\".", "date": "2019.04.22", "title": "Нов взрив в Шри Ланка "}
{"url": "https://www.monitor.bg:443/bg/a/view/obraha-djuliana-gani-163208", "text": "Мис Силикон 2013 Джулиана Гани и годеникът й Илиян Найденов станаха жертва на крадци по време на престоя си в екзотичния остров Бали. След като обявиха, че обмислят опцията да преместят адресната си регистрация на любопитната локация заради интереса, който предизвикват като двойка сред местните рекламодатели, влюбените останаха разочаровани от мошеническата практика. „Двама азиатци се приближават към туристите с мотор, докато се снимат, питат дали могат да ти помогнат с нещо и в този момент ти дръпват телефона от ръцете“, обяснява Малката Джулка. Единствената задигната вещ е именно мобилното устройство на Найденов. Инцидентът се случил навръх Цветница. които вярвам, че ще си възстановим. Беше последен модел Iphone X, но това не е от такова значение“, жали се още Гани.", "date": "2019.04.22", "title": "Обраха Джулиана Гани"}
{"url": "https://www.monitor.bg:443/bg/a/view/osmoklasnik-podredi-v-izlojba-uchebna-tehnika-ot-minalija-vek-163199", "text": "Индивидуален магнитен набор за онагледяване на учебния материал по химия в 7 клас, микроскопи, макети на молекули, аспектомат, шрайбпроектор - това са само част от дидактичните помощни средства и апаратура, които осмокласникът от Шумен Георги Йорданов подреди в изложба в един от кабинетите на СУ \"Сава Доброплодни\" в Шумен. Експозицията пренася ученици, учители и родители във времената на учебния процес от втората половина на XX век, а голяма част от предметите в нея са непознати не само за тийнейджърите, но и за по-младите учители. Самият Георги, когато попаднал на първите си находки също не знаел за какво служат. Бил в пети клас и докато се прибирал видял, че до едно училище изхвърлят кашони в контейнерите. Вътре имало кутийки с картончета с прозорчета и изображения. Занесъл ги вкъщи, а майка му му обяснила, че това са диапозитиви, които са били използвани в училище в часовете по изобразително изкуство. Момчето разгледало всичко и се запалило да търси други \"антики\" от учебния процес. Обиколил всички училища в града - на места го посрещнали радушно, на други му обърнали гръб, но събрал методически указания за учителя, диапроектори, магнетофон, препарирани птици, карти, табла, пособия. За три години колекцията му достигнала над 600 експоната, а само диапозитивите, с които започнал вече са над 16 хиляди. Тъй като всичко е затворено в шкафове у баба му и дядо му, Георги решил да ги покаже на съучениците си. За откриването на изложбата влиза в ролята на гид и показва уникален за днешно време индивидуален набор по химия. \"Такива кутийки навремето е имало за всеки ученик и с тяхна помощ е можел да съставя химически формули и уравнения, да демонстрира химически процеси. Мисля, че така е било по-интересно за учениците, вместо просто да записват в тетрадките. Ето тук съм ви показал процеса на неутрализация – киселина плюс основа и се получава сол и вода. Този набор магнитчета е бил използван за онагледяване на процесите, които се изучават в 7 клас.” – обяснява Георги. Съучениците му гледат с интерес като техническо чудо познатия на всички от по-старите поколения шрайбпроектор, който показва върху стената картината от прозрачни плаки. Плаките могат да се налагат една върху друга, както и да се пише върху тях, а устройството би могло да мине за баба на днешната интерактивна дъска. \"Вярно е, че технологиите много са се развили, но е истина, че те не се използват достатъчно в учебния процес. Бих призовал всички учители да правят уроците си по-интересни и да използват онагледяващи средства.\" - обръща се към преподавателите си тийнейджърът. Засега \"науките\" не са му основно занимание. Георги е ученик в музикална паралелка с профил пиано, има трета награда за собствена композиция на песен (текст и музика) при неприсъдена първа, носител е и на първа награда за пиано от националния конкурс \"Децата на България пеят, танцуват, рисуват\", солист на училищния хор и певец в градския \"Бодра песен\". Пред репортери обаче разказва, че мечтата му не е свързана с музика, а иска да стане учител по биология и химия.", "date": "2019.04.22", "title": "Осмокласник подреди в изложба учебна техника от миналия век"}
{"url": "https://www.monitor.bg:443/bg/a/view/otide-si-legendarnijat-krasimir-bezinski-163196", "text": "Петкратният шампион на България с ЦСКА Красимир Безински почина на 57-годишна възраст след продължително лечение на раково заболяване. \"Легендарният Красимир Безински ни напусна на 57-годишна възраст след продължителна битка с рака. Той има записани 245 мача в \"А\" група с червения екип между 1981 и 1989 и през сезон 1992-1993. В европейските клубни турнири с ЦСКА има 31 мача и 1 гол. Част е от митичния тим, който достига до полуфинал за Купата на европейските шампиони през 1982. През 1989 участва в кампанията на армейците, която води до полуфинал за Купата на носителите на купи. Във визитката си има още пет титли на България с ЦСКА, както и шест Купи на България. Легендарният бранител изиграва и 25 мача за националния отбор на България. Изказваме своите искрени съболезнования към всички близки на Красимир Безински! Поклон пред паметта му! Легендите не умират!\", пишат от клуба на официалния си сайт. Поклонението ще се състои в сряда, от 11.00 часа в “Света София”, а погребението - в 16:00 часа в Благоевград.", "date": "2019.04.22", "title": "Отиде си легендата на ЦСКА Красимир Безински"}
{"url": "https://www.monitor.bg:443/bg/a/view/grisho-zagubi-15-mesta-veche-e-izvyn-top-40-na-sveta-163198", "text": "Най-добрият ни тенисист Григор Димитров загуби 15 позиции в световната ранглиста след ранното си отпадане от турнира от сериите „Мастърс“ в Монте Карло, където отстъпи в 1/8-финалите пред Рафаел Надал. Българинът вече заема 43-о място в ранглистата на ATP с 1030 точки, като от актива му са отнети 270 точки. През миналата година Димитров игра полуфинал в Монте Карло отново срещу Надал. Испанецът не успя да защити титлата си, спечелена изненадващо от Фабио Фонини (Ит), и също се прости с точки, но продължава да заема второто място в света с 8085 точки. Лидер е Новак Джокович с 11 160 точки. За последно Григор Димитров беше извън топ 40 в света през февруари 2013 г., когато беше 41-ви. Настоящото класиране е най-лошото за него от 2012 г., когато завърши сезона на 48-о място. Днес Гришо ще научи първия си съперник на турнира в Барселона, където тази седмица ще участва директно във втория кръг. Той ще бъде определен в мача между испанските ветерани Фелисиано Лопес – Фернандо Вердаско. Българинът се нуждае от поне две победи, за да защити актива си от миналата година, когато победи Жил Симон и Малек Джазири, преди да отпадне от Пабло Кареньо Буста на четвъртфиналите. След това Димитров ще има възможност да натрупа актив и на два \"Мастърс\" турнира на клей - в Мадрид и Рим, където през миналата година стартира от втори кръг и допусна две загуби в първите си мачове. На \"Ролан Гарос\" пък Гришо отпадна в третия кръг, а сезонът на трева също беше слаб - една победа в Куинс и две загуби, съответно във втори кръг там и в първи кръг на „Уимбълдън“. Всичко това означава, че Димитров ще има достатъчно шансове в следващите месеци, при добра игра, отново да натрупа актив от точки и да се изкачи обратно нагоре в ранглистата. Шампионът от Монте Карло Фабио Фонини се изкачва до рекордната за него 12-та позиция след скок с 6 места. Неговият съперник на финала Душан Лайович (Сър) пък прогресира с 24 места до №24 в света. При останалите представители на България най-високо за поредна седмица е класиран Димитър Кузманов, който отстъпва с 2 места до №326. 480-ти е Александър Лазов, а 485-ти - Александър Лазаров. Първата ни ракета при жените Виктория Томова падна с една позиция в класацията на WTA. 24-годишната софиянка, която не участва в турнири през миналата седмица, вече заема 152-ото място с 391 точки. 19-годишната Гергана Топалова пък записа рекордно класиране в кариерата си, като вече е 603-а в света с 26 точки. Промени на върха няма. Шампионката от Откритото първенство на Австралия Наоми Осака (Яп) продължава да бъде лидерка в класацията с 5967 т. На второ място е Симона Халеп (Рум) с 5782 т., а трета е Петра Квитова (Чех) с 5645 т.", "date": "2019.04.22", "title": "Гришо загуби 15 места, вече е извън топ 40 на света"}
{"url": "https://www.monitor.bg:443/bg/a/view/mestan-si-iska-otnetata-shofiorska-knijka-163197", "text": "Лидерът на ДОСТ Лютви Местан си иска обратно отнетата шофьорска книжка. Той е обжалвал в съда наложените му от прокуратурата санкции, между които и отнемането на свидетелството за правоуправление на автомобил. Местан обжалва и гаранцията от 10 000 лева, с която е пуснат на свобода, след катастрофата, при която причини по непредпазливост. Местан първо беше задържан за 24 часа след инцидента, при който загина 6-месечно бебе, а майка му и братчето пострадаха и се лекуват в болница. След това прокуратурата му наложи гаранция от 10 000 лева. Тя първо беше отменена, докато се установи финансовото състояние на лидера на ДОСТ и после пак беше върната. Местан има и забрана да напуска страната. Според обвинението лидерът на ДОСТ е нарушил 2 разпоредби на Закона за движение по пътищата. Първата е, че при завой за влизане в път с двупосочно движение шофьорът трябва да навлезе по възможно най-краткия път в дясната лента. Втората - предвижда, че шофьорът, приближаващ се към кръстовище, трябва да се движи с такава скорост, че при необходимост да може да спре и да пропусне участниците в движението, които имат предимство.", "date": "2019.04.22", "title": "Местан си иска отнетата шофьорска книжка"}
{"url": "https://www.monitor.bg:443/bg/a/view/zaradi-obidi-pink-spira-da-kachva-snimki-na-decata-si-163202", "text": "Певицата Пинк се зарече повече да не публикува снимки на децата си в социалните мрежи. Причината – винаги се намират потребители, които й правят забележки след това. Чашата преляла, когато 39-годишната звезда качила в Инстаграм фотография на децата си с пеликан, който влетял в дома й. На кадъра синът й Джеймсън, който е на 2 години, не носи памперс. Това провокирало последователите й да напишат редица гневни коментари заради факта, че качва наследника си гол. Част от тях дори заплашили, че ще подадат оплакване срещу нея. След това Пинк качила повторно снимката, но замазала интимните части на Джеймсън. „Има нещо много сбъркано с голяма част от вас. Да говорите за пениса на бебето ми? И за обрязване? Сериозно ли“, написа към кадъра тя. „Не съм осъзнала и не съм гледала на нещата от този ъгъл. цели два часа, което беше невероятно преживяване за семейството ми. Хората ми пишеха отвратителни коментари и аз много плаках...“, сподели певицата в предаването на Елън Дедженерис. Изпълнителката на Walk Me Home разказа още, че получила негативни коментари и след клип на сина си, в който той казва „По дяволите“, докато играе телевизионна игра. „Гордея се с децата си повече от всичко на света и повече няма да ги споделям с никого“, отсече тя. Пинк възпитава и 7-годишна дъщеричка – Уилол.", "date": "2019.04.22", "title": "Заради обиди: Пинк спира да качва снимки на децата си"}
{"url": "https://www.monitor.bg:443/bg/a/view/mestna-isljamistka-grupirovka-zad-atentatite-v-shri-lanka-163195", "text": "Сред жертвите на атентатите в Шри Ланка (по последни данни общият брой на жертвите е 290) са три от общо четирите деца на най-богатия човек в Дания - милиардера Андерс Холш Поулсен, съобщиха агенциите. Не се знаят повече подробности, но е известно, че Поулсен е пътешествал със семейството си на острова. Междувременно министърът на здравеопазването на Шри Ланка Раджитха Сенаратне каза, че местна ислямистка групировка, наречена Нешънъл Таухид Джамаат, е отговорна за нападенията в църкви и хотели на Възкресение Христово, предаде АП. Министърът, който е говорител на правителството, каза на пресконференция, че нападенията са били извършени от седем атентатори камикадзета. Все още не са ясни причините за трите бомбени експлозии, станали по-късно вчера, след серията от взривове в три църкви и три хотела, допълва АП. Според министъра нападенията, отнели живота на 290 души, са били осъществени с помощта на международна мрежа, предаде Ройтерс Не вярваме, че тези атаки са били извършени само от група хора, действащи само в нашата страна, допълни той. Има някаква международна мрежа, без която тези атаки нямаше да се увенчаят с успех, каза министърът. Шриланските власти са започнали разследване за евентуалните връзки на местната групировка с чужди групи. Преди 10 дни в полицейските участъци в страната е било разпратено предупреждение, че въпросната групировка подготвя атентати срещу църкви и срещу посолството на Индия в Коломбо, допълва Франс прес. Телевизия Ал Арабия казва, че групировката е поела отговорност за атаките, извършени вчера. В нападението загинаха и 35 чужденци, сред които двама австралийци от едно и също семейство, петима британци, двама индийски политически представители, граждани на Турция, на Португалия, Китай, както и няколко американци. Същевременно президентът на Шри Ланка Маитхрипала Сирисена обяви, че от полунощ ще въведе извънредно положение в страната след нападенията, предадоха световните агенции. Президентът ще поиска и международна помощ за разследването на атаките.", "date": "2019.04.22", "title": "Три от децата на най-богатия човек в Дания сред жертвите на атентатите в Шри Ланка"}
{"url": "https://www.monitor.bg:443/bg/a/view/italianka-izpeche-40-hil-evro-v-shtrudel-163201", "text": "Италианката Силвия Моро от град Падуа изпече 40 хил. евро в щрудел и ги превърна в хрупкави хартиени корички. Парите били скрити в полуготовия суров ябълков сладкиш, държан в хладилника от гаджето й – IT-предприемача Алберто Вацолер. На номера с необичайното, ама сигурно скривалище, го била научила неговата баба, която редовно криела пари и ценности в тестото за пица или сладкиши. Изпепелаването на едрите банкноти само по себе си е голяма загуба, но изглужда то ще докара още куп проблеми и главоболия на четирийсетгодишния дипломиран зъболекар, преквалифицирал се в интернет – специалист. Защото Силвия се похвалила на приятелката си по телефона какви ги е свършила, мълвата разнесла „подвига“ й из Падуа и бързо, бързо стигнала до ушите на местните служители на Финансовата гвардия. Те пък от край време държали под око Алберто Вацолер, тъй като имали съмнения, че укрива данъци и дори че пере пари. Така изпечените в щрудела 40 хил. евро ускорили отдавна замисляните проверки на уеб-бизнесмена, като началото им било поставено с обиск на дома му и на неговия офис. Там финансовите ченгета не намерили обаче нищо, тъй като най-вероятно Алберто междувременно бил „изчистил“ всичко подозрително, ама щателният анализ на финансовите отчети на фирмата му превърнал съмненията на финансовите гвардейци в доказателства за куп подсъдни нарушения. Най-голямото от които е препирането на някъде към 40 млн. евро чрез схема, която предприемачът изпълнявал съвместно с италиански и швейцарски одитори и адвокати. Сега се очертава процес, на който на подсъдимата скамейка в компанията на Алберто ще бъде и гаджето му Силвия. Той ще бъде съден за участие в престъпна група с цел пране на пари и укриване на данъци. Девойката пък е нарочена от прокурорите за негова ятачка, нищо, че не е знаела какво всъщност слага да пече в домашната фурна.", "date": "2019.04.22", "title": "Италианка изпече 40 хил. евро в щрудел"}
{"url": "https://www.monitor.bg:443/bg/a/view/gorja-kolata-na-kmeticata-na-kozloduj-163200", "text": "Личният автомобил на кметицата на Козлодуй Маринела Николова е пламнал в нощта срещу понеделник. Сигнал за горящо „Ауди А4“ е получен в 1.50 часа в местното районно управление, съобщиха от областната дирекция на МВР във Враца. Колата била паркирана пред жилищен блок в ж.к. №3 в града, където живее кметицата. Огънят е загасен от служители на местната противопожарна служба, които предотвратили пълното унищожаване на немската машина, както и пренасянето на пожара на съседните превозни средства. Щетите по автомобила са само в предната му част. От разследването не изключват версията, че автомобилът е умишлено подпален. Маринела Николова също смята, че е възможно палежът да е във връзка с работата й като кмет на общината.  Семейния автомобил \"Ауди\" А4, модел 2006-та от години се ползва от Маринела Николова и има автокаско. По случая е образувано досъдебно производство.", "date": "2019.04.22", "title": "Горя колата на кметицата на Козлодуй"}
{"url": "https://www.monitor.bg:443/bg/a/view/fandykova-vyzstanovjavame-aleja-na-belejitite-bylgari-163194", "text": "„Когато са изграждали „Борисовата градина“ са били изключително далновидни и са изградили тази „Алея на бележитите българи“, която за съжаление, в първите бурни години на прехода, беше оставена да се разрушава. Знаем, колко много бюстове бяха откраднати. Те бяха обречени на забвение, за това още когато станах заместник-кмет по култура на София, създадох една инициатива за възстановяване постепенно на всички паметници на културата в столицата и най-вече, като първа задача паметниците и „Алеята на бележитите българи“. Това коментира кметът на София Йорданка Фандъкова при откриването на реновирания бюст-паметник на композитора Панчо Владигеров. Тя подчерта, че поводът е 120-годишнината от рождението на бележития композитор и че бюстът е върнал предишния си блясък, благодарение на Инициативен комитет. В комитета се включват наследниците на композитора и представители на образователни, творчески и културни институции в България - Националната музикална академия \"Проф. Панчо Владигеров”, Националното музикално училище „Любомир Пипков”, Съюзът на българските композитори, Съюзът на българските музикални и танцови дейци, Българската асоциация на работодателите в областта на културата (БАРОК), Софийска филхармония, Къща музей „Панчо Владигеров” – София, Фондация „Духовно наследство на Панчо Владигеров” и Фондация „Панчо Владигеров”. Комитетът внася предложение и получава одобрението на Столичния общински съвет за повторното изграждане на паметника. Автор на оригиналния бюст е скулпторът Тодор Първанов. Той го създава през 50-те години на миналия век, като Панчо Владигеров лично му позира за него. Паметникът е поставен в Борисовата градина през 1987/1988 г. по повод 10-годишнината от смъртта на композитора. Фандъкова уточни, че заедно с възстановяването на Борисовата градина, се изграждат нови алеи.", "date": "2019.04.22", "title": "Фандъкова: Възстановяваме „Алея на бележитите българи“"}
{"url": "https://www.monitor.bg:443/bg/a/view/biznes-menidjmynt-i-finansi-naj-jelani-v-chujbina-163193", "text": "Един на всеки четири желаещи да продължат образованието си в чужбина (26%) избират специалности като бизнес, мениджмънт, икономика, финанси и подобни. Това сочат данните от последното изложение „Европейско образование“. Според експерти от ЕДЛАНТА, причината се корени в инвестициите и т.нар „финансови посредници“, а и напоследък на мода са криптовалутите. Хората разчитат, че придобивайки знания в тази сфера, могат бързо да се изстрелят към лесната и сигурна реализация. Според експертите тенденциите сред кандидат-студентите за обучение зад граница тази година не са се променили значително спрямо последните няколко години. След специалностите в сферата на финансите се нареждат компютърните науки. Към тях има подчертан интерес от 17% кандидат-студентите. По-артистичните и креативни специалности са сред желаещите от кандидат-студентите в чуждите университети. Експертите посочват, че е повишен интересът към маркетинг, реклама и ПР, към които се насочват 14%. Толкова избират и специалностите музика и изкуство. Сред другите артистични направления, посочвани от кандидат-студентите, е дизайнът (12,8%). Видовете дизайн определено са чест избор на студентите – графичен, интериорен или продуктов. Анимация и 3D ефекти също са търсени специалности. Причината е актуалността на гейм индустрията в момента.  Експертите посочват, че най-желани дестинации за образование в чужбина остават Великобритания, Холандия, Германия, Австрия и Дания. Около 14% от желаещите да продължат образованието си извън България пък проявяват интерес към Италия и Испания. Всеки десети на 100 кандидат-студенти (11,7%) пък се насочват към Франция.", "date": "2019.04.22", "title": "Бизнес мениджмънт и финанси най-желани в чужбина"}
{"url": "https://www.monitor.bg:443/bg/a/view/napadnaha-baba-s-noj-i-boks-v-doma-i-163185", "text": "Бандити нападнаха възрастна жена в дома й за да я ограбят. Престъплението е извършено в стражишкото село Камен, известно като едно от селищата на телефонните измамници. 68-годишната жена е нападната в събота около 20.30 ч. от три лица, въоръжени с метален бокс и нож. След като първо я заплашили, те задигнали от дома дамската й чанта със 120 лв., два мобилни телефона и лични документи и избягали. След подадената жалба, полицията бързо разкрива извършителите на престъплението. Това са 32-гдишен мъж от село Нова Върбовка и непълнолетни момче и момиче от Камен. Тарторът на бандата е задържан за 24 часа. По случая е образувано досъдебно производство.", "date": "2019.04.22", "title": "Нападнаха баба с  нож и бокс в дома й"}
{"url": "https://www.monitor.bg:443/bg/a/view/kulagin-dara-e-naglo-i-degradiralo-momichence-163162", "text": "Гримьорът с поразяваща уста Валентин Кулагин захапа здраво любимката на тийнейджърите Дара. Терен за изявленията му по неин адрес дадоха социалните мрежи, а поводът – въпроси от феновете му. Последователка на най-колоритния участник в последния сезон на „ВИП Брадър“ в Инстаграм поиска мнението му за изпълнителката на „Родена такава“. „Обожавам „Недей“, но Дара като човек е пълен шит. Много объркано, нагло и деградирало още в началото на кариерата си момиченце, Ярък пример за това как един музикален продукт може да бъде добър, но личността зад него – кофти“, отговори гримьорът. Феновете на Кулагин не пропуснаха да го питат и за мнението му за други популярни лица у нас. Така стана ясно, че той „харесва само задника на Моника Валериева“, но пък „удря лайк“ на поп-фолк певицата Андреа.", "date": "2019.04.22", "title": "Кулагин: Дара е нагло и деградирало момиченце"}
{"url": "https://www.monitor.bg:443/bg/a/view/petja-dikova-rodi-momche-163187", "text": "Телевизионната водеща Петя Дикова стана майка. Това разкри таткото на бебето Илиян Любомиров тази сутрин пред Нова тв. Първородният син на двойката се казва Александър. „Майката и детето са добре. Александър е 55 сантиметра и тежи 4,260 кг“, разкри още поетът, който вече е успял да види бебето. Връзката между Дикова и Любомиров, известен и с псевдонима Августин Господинов, датира от преди малко повече от две години. Водещата разкри, че очаква първото си дете в ефира на своето предаване CoolT. Това стана докато на гости в шоуто бе световноизвестният илюзионист Андрю Басо, като по думите й именно той я е предразположил да сподели новината.", "date": "2019.04.22", "title": "Петя Дикова роди момче"}
{"url": "https://www.monitor.bg:443/bg/a/view/roman-polanski-podade-sydeben-isk-sreshtu-amerikanskata-filmova-akademija-163192", "text": "Роман Полански иска да се завърне като пълноправен член в редиците на Американската филмова академия. Това стана ясно, след като адвокактите на прочутия режисьор подадоха иск към Върховния съд в Лос Анджелис. Юристите са изтъкнали, че клиентът им не е бил осведомен предварително, че ще бъде изключен от Академията. Полански бе изхвърлен от филмовата организация през месец май миналата година заедно с Бил Козби заради сексуални престъпления. До това се стигна след скандала около мастития продуцент Харви Уайнстийн, заради който Академията прие нов кодекс за поведение. Полански пристъпи към обжалване решението на киноакадемията през месец януари, но то беше отхвърлено. В отговор на новия иск на режисьора представители на киноакадемията изтъкнаха, че Въпреки това адвокатите на Полански цитират калифорнийските закони, като според тях изключването му ги е нарушило. Местното законодателство задължава управителните тела да не изключват членове на своите организации, без преди това да са ги изслушали. Припомняме, че авторът на „Наемателят“ се призна за виновен в сексуално посегателство над 13-годишно момиче през 70-те години на миналия век. ", "date": "2019.04.22", "title": "Роман Полански подаде съдебен иск срещу Американската филмова академия"}
{"url": "https://www.monitor.bg:443/bg/a/view/kuche-nahapa-3-godishno-dete-163190", "text": "Куче нахапа 3-годишно дете в кърджалийско село, съобщиха от полицията. Инцидентът е станал на 19 април в село Македонци. По първоначални данни, животното е било вързано в двора на къщата на 40-годишна жена, но успяло да се отскубне, нападнало е детето и го нахапало по лицето. Пострадалото момченце е транспортирано в Центъра за спешна помощ в Кърджали, а след това в пловдивска болница. Уведомен е дежурен прокурор в Районна прокуратура, който е разпоредил кучето да бъде настанено в приют. Образувано е досъдебно производство.", "date": "2019.04.22", "title": "Куче нахапа 3-годишно дете"}
{"url": "https://www.monitor.bg:443/bg/a/view/na-10-min-pishat-po-akt-za-vyrbovi-klonki-na-cvetnica-163189", "text": "На всеки десет минути проверяващите от Столичния инспекторат са съставяли по един акт по време на празника Цветница в неделя. Това съобщи пред „Монитор“ ръководителят на службата инж. Веска Георгиева. По думите й, до вечерта са били написани общо 47 акта. При осъществения контрол, днес около храмовете бяха съставени 47 акта. Най-много на „Св. Александър Невски“, „Св. вмкч Георги“, „Св. вмчк Неделя“ и Св. вмкч Николай Софийски“.  Както „Монитор“ писа, освен за нерегламентирана търговия, нелегалните продавачи могат да бъдат сериозно глобени и за кършенето на четири вида забранени за бране върби. Защитени от закона за биологичното разнообразие са видовете – петтичинкова, тъполистна, розмаринолистна и ксантийска. За кършенето и нерегламентираната им продажба се налагат сериозни санкции. Експерти по биологично разнообразие напомнят, че е незаконно да се продават букетчета или части от защитени растения за украса направени с видове от дивата природа, показа проверка на „Монитор“. При констатирани нарушения се налагат глоби – на физически лица от 100 до 5000 лева, а на юридически – от 500 до 10 000 лева. От 30 януари тази година пък е в сила и заповед на министъра на околната среда и водите Нено Димов, с която се определя специален режим на опазване и ползване на лечебните растения през 2019 г. На Цветница сериозен проблем обаче създават търговците, които продават върбови клонки. Те нямат разрешения и не разполагат с никакви документи за произход на стоката. Именно заради това са били сериозно проверявани и от Столичния инспекторат.", "date": "2019.04.22", "title": "На всеки 10 минути пишат по акт за върбови клонки на Цветница"}
{"url": "https://www.monitor.bg:443/bg/a/view/surface-hub-2s-promenja-biznes-sreshtite-163186", "text": "Четири години след представянето на Surface Hub и година след обявяването на неговия наследник, Microsoft пуска в продажба Surface Hub 2S с 50-инча диагонал и евентуално 85-инчова версии. Огромната интерактивна цифрова черна дъска ще се продава от юни на цена от само $ 9.000. За начало, ще се предлага най-малкият модел Surface Hub 2S от 50-инча, който ще е на цена от $ 8.999.99 и е оборудван с 8-мо поколение процесор Intel Core i5, 8 GB оперативна памет и 128 GB SSD, както и впечатляващия екран с 3.840 x 2.560 пиксела. За важните видеоконферентни разговори, Hub 2S разполага с осем интегрирани микрофона, двулентови високоговорители и отделен събуфер, вграден в елегантния корпус. Както може да се очаква, Surface Hub 2S е проектиран да работи най-добре със софтуер на Microsoft, като Windows 10, Office 365, Skype и подобния на Slack Microsoft Teams. Hub 2X ще се предлага и като подобрение, за което притежателите на модела Hub 2S ще могат да разменят компютърната касета за по-мощна, когато бъде достъпна. Към Surface Hub 2S има Surface Hub 2 Camera с 4K резолюция за видео разговори и Surface Hub 2 Pen за писане и рисуване по екрана. За тези екрани се предлагат и безброй допълнителни аксесоари, като поставка на колелца и стойка за стена. Дори и никога да не използвате Surface Hub 2S или 2X в офиса си, това е още едно впечатляващо технологично постижение от Microsoft.  ", "date": "2019.04.22", "title": "Surface Hub 2S променя бизнес срещите"}
{"url": "https://www.monitor.bg:443/bg/a/view/bolnite-ot-morbili-postojanno-se-uvelichavat-163184", "text": "Броят на болните от морбили нараства и ще продължава да расте. Това прогнозира главният държавен здравен инспектор д-р Ангел Кунчев пред БНТ. В момента те са 460, сред които 20 служители на болници. Най-много заразени има в София, София-област и Благоевград. Според д-р Кунчев става дума за т. нар. джобове с голям брой неимунизирани хора, което благоприятства бързото разпространение на болестта. В Пловдив и Бургас, където също бяха регистрирани случаи не се стигна до бързо увеличаване на болните, защото там има по-малко хора, които не са ваксинирани в рисковите групи.. Кунчев уточни, че най-много случаи в Европа от заболяването има в Украйна, Северна Македония, Италия и Франция. В момента България е на шесто място по разпространение на морбили, като през миналата година у нас са регистрирани едва 13 случая.", "date": "2019.04.22", "title": "Болните от морбили постоянно се увеличават"}
{"url": "https://www.monitor.bg:443/bg/a/view/oshte-shestima-nashi-v-kyrvavija-kapan-v-shri-lanka-163188", "text": "По последна информация от посолството ни в Делхи е установен контакт с още шестима български граждани, намиращи се на почивка в Шри Ланка, за които по-рано сигнализираха техни близки, съобщиха от пресцентъра на Министерството на външните работи. Шестима българи се намират в град Тамбуа. Единият от тях е потвърдил пред близките си, че всичките са добре. Посъветвани са да не предприемат пътувания и да изчакат нормализирането на ситуацията в страната. Предадени са им и телефоните за връзка с посолството в Индия, което е готово да им окаже съдействие при необходимост. Така мисията ни в Индия вече е във връзка 18 български граждани в Шри Ланка. Всички те са невредими след атентатите от 21 април. Други шестима български граждани са в различни градове, извън Коломбо, и са посъветвани да изчакат пълното успокояване на ситуацията преди да пътуват. Българското посолство в Делхи е в постоянен контакт по линия на местното консулско сътрудничество с посолствата на страните от ЕС в индийската столица, където се подава актуална информация от Коломбо. Посолството ни е в постоянен контакт и с хотели, и с болниците в Коломбо, където са настанени пострадали при атентатите. Българските граждани са съветвани да поддържат връзка с посолството в Делхи, с близките си и да изчакат ситуацията в Шри Ланка да се нормализира. Тя постепенно се успокоява. Препоръчително е българските граждани в Шри Ланка да избягват места, в които се провеждат религиозни прояви или в близост до религиозни храмове, а също и да проявяват предпазливост, ако са в близост до големи събирания на хора, протести или демонстрации. Сред идентифицираните до момента чуждестранни граждани, жертви на бомбените експлозии в Шри Ланка, няма български граждани. Няма данни и за ранени български граждани. По последна информация от посолството ни в Индия 293 са загиналите, 502 души са пострадали при атентатите. При необходимост или при извънредна ситуация българските граждани могат да се свържат с посолството на Република България в Делхи на тел.: + 91 11 26115549; +91 11 26115550 , тел. в извън работно време: + 91 9910999498. Сигнали и молби за съдействие се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.", "date": "2019.04.22", "title": "Още шестима наши в кървавия капан в Шри Ланка"}
{"url": "https://www.monitor.bg:443/bg/a/view/amerikanec-napravi-rabotesht-laptop-v-lazanja-163191", "text": "Американецът Мика Лаплант демонстрира в Ютюб действащ модел на лаптоп, чието шаси и кутия бяха заменени с листа от лазаня, съобщава сайтът Мадърборд. Ексцентричният конструктор пусна в социалната мрежа целия процес по изработването на \"паста-компютъра\". Той изтърбушил своя Asus Transformer и го вградил в корите от лазаня. Всяка част той залепвал с пистолет с горещ силикон. Лепилото след това било боядисано с червеникавия цвят на плънката. В крайна сметка се получила апетитна лазаня, от която се подават USB и всякакви други портове, характерни за всеки лаптоп. В края на опита си Лаплант показва как действа новоконструираното устройство и дори успява да изиграе на него някоя и друга видеоигра при включване на външен монитор. Идеята за ексцентричния лаптоп била подхвърлена от съпругата на рационализатора. Тя на шега му казала дали може да направи компютър от паста. Лаплант взел обаче предизвикателството много сериозно и не след дълго лазаня-лаптопът бил готов за употреба.", "date": "2019.04.22", "title": "Американец направи работещ лаптоп в лазаня"}
{"url": "https://www.monitor.bg:443/bg/a/view/severin-mylchi-predi-deloto-galeri-ja-163183", "text": "Русенският окръжен съд ще разгледа по съкратената процедура делото на срещу убиеца на ТВ водещата Виктория Маринова - Северин Красимиров. Това решиха магистратите след кратко съвещание. Съдът прецени, че са спазени всички изисквания процесът да се разглежда по съкратената процедура, приключи разпоредителното заседание и насрочи делото за днес от 11,15 часа. Тогава в съдебната зала ще бъде изчетен обвинителният акт срещу Красимиров и ще бъдат изслушани пледоариите на прокуратурата , частните обвинители и защитата. Възможно е още днес делото да приключи с присъда. По закон, ако Северин признае вината си, е възможно той да получи присъда под минималната, която в случая е около 30 години. След началото на делото стана ясно, че близките на убитата ТВ водеща Виктория Маринова поискаха общо 450 000 лв. кръвнина от убиеца й. Бяха внесени три граждански иска - от майката, от бащата и от дъщерята на убитата Виктория - София. Подсъдимият за зверската смърт на Маринова Северин Красимиров дойде в съда. Пред Темида той ще отговаря за убийство по особено мъчителен начин, придружено с изнасилване и побой. Преди заседанието Северин запази пълно мълчание пред журналистите. \"Признавам си. Съжалявам много\", заяви обаче пред съдията Северин. В съдебната зала пък дойдоха бащата на убитата Виктория Георги Маринов и свекъра й Румен Максимов. Минути по-късно пред съдебната зала се появи майката на Северин Надежда. Жената е пристигнала за делото от Германия. В коридора на Русенския окръжен съд тя започна да се тръшка на земята с викове и писъци \"Селяйдин, какво стана\". Наложи се охратата да се намеси и да я изведе. Междувременно в съдебната зала, защитата на Северин поиска процесът да се гледа при закрити врати, тъй като щяла да бъде изнесена информация свързана с интимния живот на убиеца и жертвата му. Прокуратурата и частните обвинители настояха делото да се гледа в открито съдебно заседание. Затова съдът се оттегли на заседание, след което ще се произнесе по исканията им.", "date": "2019.04.22", "title": "Гледат делото на Северин по съкратена процедура (ГАЛЕРИЯ+ВИДЕО)"}
{"url": "https://www.monitor.bg:443/bg/a/view/jajcata-po-magazinite-stignaha-27-stotinki-163171", "text": "Средната цена на дребно на яйцата през миналата седмица достигна 27 ст. за брой, сочат данни на Системата за агро-пазарна информация (САПИ). Най-евтините се купуваха по магазините по 18 стотинки, а максималната достигната цена е 0,38 лв./бр. На тържищата за хранителни стоки в последния работен ден на миналата седмица средната цена на яйцата бе 20 ст. и тя остава на нивото от предходната, каза за „Монитор“ Владимир Иванов, председател на Държавната комисия по стоковите борси и тържищата (ДКСБТ). Той добави, че по тържищата има достатъчно български яйца, които са и много качествени. По думите му има и вносни от Полша - по 12-13 ст. на едро, на немски по около 15 ст., но количествата на импорта обаче не са големи. „В тези страни имат традиции в производството на евтини яйца, но нашите са с много по-високо качество и са търсени от търговците в страната“, добави той. Според Иванов проблемите с цената на яйцата идва в пласмента на дребно, като някои малки търговци се опитват да вдигат неоправдано цените. „В големите магазини и в търговските вериги обаче няма паника и прекалено високи цени и хората пазаруват спокойно“, констатира шефът на ДКСБТ. Според него някои ще се опитат, може би в сряда или четвъртък, да сътворят някаква паника с яйцата, но при голямата конкуренция на пазара подобни неща са невъзможно. „Да не говорим, че в момента в Европа има голяма конкуренция между Франция и Полша за пазара на всякакви хранителни продукти и имат свръхпроизводство“, добави Иванов и прогнозира, че трудно в близко време може да има инфлация в храните. „Това обаче не е добре за производителите“, припомни той. Картофите на дребно в страната се продаваха през миналата седмица на средно по лев и половина за кило, като цените варираха от 1,20 до 1,90 лв./кг. Салатите, които са една от другите основни гарнитури към агнешкото за Великден, вървяха в търговската мрежа в широки граници от половин лев до 1,80 лв. бройката. Връзка с репички също почваше от 50 стотинки, но горната граница бе до 1,39 лв. При по-скъпите зеленчуци – доматите, през миналата седмица се продаваха средно по 3,28 лв./кг, а цените им по магазините варират от 2,00 до 3,99 лв. килото. Краставиците се предлагаха на потребителите средно по 2,63 лв./кг, като в различните магазини цените бяха от 1,60 до 3,50 лв./кг.", "date": "2019.04.22", "title": "Яйцата по магазините стигнаха 27 стотинки"}
{"url": "https://www.monitor.bg:443/bg/a/view/bylgarija-v-top-10-na-destinaciite-za-kitajcite-163172", "text": "България е в топ 10 на страните от Европейския съюз (ЕС), които са били най-посещавани от китайски туристи по време на „Златната седмица“ за отбелязване на националния празник (бел. авт. - националният празник на Китай се отбелязва на 1 октомври, а празненствата продължават около 7-8 дни, по-известни като „Златната седмица”) през 2018 г., сочат данни на Европейската комисия по пътуванията (ЕКП), предоставени на „Монитор”. Страната ни се нарежда на 6-о място с 32,1% повишение на посещенията, следвана от Словения, Белгия, Румъния и Люксембург. В челната тройка са Малта, Естония и Кипър, сочат данни на Европейската комисия по пътуванията (ЕКП), изведени за „Монитор”. С решение на президента на Европейската комисия (ЕК) Жан-Клод Юнкер и на китайския премиер Ли Къцян от юли 2016 г., през 2018 г. стартира програма, която имаше за цел да насърчи обмена на туристи между Китай и Европейския съюз (ЕС). На 18 април 16-месечната инициатива официално приключи, като отчете 5.1% ръст на азиатските гости на континента, а всеки регион на ЕС също отбеляза повишение в посещенията. Най-висок резултат имат страните от от Централна и Източна Европа (ЦИЕ), където е имало 10.6% повече гости от Изтока, а най-малко е било повишението в Северна Европа - 2.7%. В ЦИЕ има и най-голям ръст от 13.5% на посещенията в периода септември-декември 2018 г. За периода януари-април 2019 г. пък има 6.8% ръст на резервациите на самолетни билети в сравнение с предходната година. Според комисията в региона със съответно 28%, 18.8% и 14.9% ръст въпреки малките си пазарни дялове. Като причина за това от ЕКП изтъкват увеличилия се капацитет на европейските летища, което стимулира азиатците да пътуват насам. За последните 10 години Турция, Гърция и Румъния също са част от туровете за китайските туристи, които включват и България. За 2018 г. е имало близо 350 хил. посещения на азиатци в Турция, около 70 хил. в Румъния и малко по-малко в Гърция. За България посещенията са под 50 хил. За 2017 г. картинката е подобна. Освен китайци България е привлякла и много японци, като пикът е бил през 2016 и 2017 г., когато имаме около 15 хил. посещения. За 2018 г. обаче е налице спад и те са малко над 12 хил. На въпрос на „Монитор“ дали е възможно в бъдеще България да посрещне повече китайски туристи от ЕКП споменаха, че все още нямат подобни изследвания за тенденциите, но скорошните статистики и Въпреки че китайците показват интерес към други региони на ЕС за зимните месеци през януари-април, ЦИЕ все още има 6.8% ръст на резервациите в сравнение с миналата година. България е с най-голям ръст в региона от 73.2% поради факта, че пътуващите съчетават идването си с посещение към Литва, Черна гора, Малта или Турция. Очакванията са до 2022 г. някои страни от ЦИЕ да имат 27.8% ръст на посещенията от Китай, или на година по близо 5%.", "date": "2019.04.22", "title": "България в топ 10 на дестинациите за китайците"}
{"url": "https://www.monitor.bg:443/bg/a/view/konvejer-na-kapitalni-lyji-sreshtu-peevski-163181", "text": "Фабриката за фалшиви новини за пореден път изпадна в тотална творческа безизходица и от нямане какво да прави избълва поредния фейк за депутата и издател на „Телеграф медиа“ Делян Пеевски.  В статия, озаглавена „Комисия за отстрелване на конкуренцията“, флагманът на Фабриката „Капитал“ на подсъдимия разградски издател Иво Прокопиев името на Пеевски присъства без реална връзка и причина. Материалът е поредният опит на медиите на олигархията след решението на Комисията за защита на конкуренцията да се съживи фейкът за оръжейния завод „Дунарит“ и Пеевски. Всичко това се случва на фона на факта, че КЗК и така да отмъкне под носа на държавата и ужилените вложители в КТБ един от най-големите длъжници на фалираната банка. Припомняме, че с решение от 11 април КЗК забрани на предприятието на оръжейния бос Емилиян Гебрев – ЕМКО, да придобие контрол над военния завод заради опасност от установяване на монополно положение на пазара.  Разбира се, , като отново са му приписали някакви имагинерни интереси към завода. Още през 2017 г. в своя официална позиция Пеевски категорично заяви, че няма, никога не е имал и няма да има и в бъдеще нищо общо с дружества от военната индустрия. „Никога не съм посещавал оръжейни изложения в Индия, Судан, Катар, Дубай или където и да е другаде и не съм предлагал „автомати или снаряди“ или каквато и да е друга военна продукция. Тенденциозните и крайно недобросъвестни инсинуации, както и опитите за създаване на изцяло фалшиви „новини“, свързани с името ми, предварително са обречени на пълен неуспех“, написа тогава той.  В същото време обаче на него оръжейницата му е жизненоважна, за да продължи да точи от нея пари, с които да плаща на армията си от скъпоплатени говорители, адвокати и журналисти. И това се доказва от няколкото опита на престъпния тандем Гебрев – Василев да овладеят „Дунарит“.  Първият датира от началото на 2016 г., когато дуетът се опитва да превземе предприятието с увеличение на капитала на дружеството майка на „Дунарит“ - „Кемира“. Схемата е задвижена благодарение на друго лице, считано за част от обкръжението на Цветан Василев – Иван Езерски. Чрез фирмата ТМН Езерски влиза като съдружник в „Кемира“ и придобива мажоритарен дял в собствеността й с увеличение на капитала. Увеличението е вписано и така досегашният едноличен собственик „Хедж инвестмънт“, който дължи на фалиралата КТБ почти 53 млн. евро, остава само с 10% от капитала. През юли 2016 г. „Кемира“ продава на ТМН мажоритарния пакет от „Дунарит“, а месец по-късно Езерски го препродава на ЕМКО на Емилиян Гебрев. (по твърдения на самия Гебрев), което е смешна цена предвид факта, че пазарната стойност на предприятието е около 300 млн. лв. Сделка обаче не може да има, тъй като върху акциите е наложен запор от страна на КПКОНПИ, която забранява прехвърлянето.  Междувременно е задействан и друг опит за превземане на завода от тандема чрез тогавашния изпълнителен директор на „Дунарит“ Кръстьо Кръстев – също човек на Василев. Кръстев сключва договор за заем от 10 млн. евро с ЕМКО, вписвайки завода като обезпечение срещу сумата. Подобно обезпечение е абсурдно предвид факта, че заемът е по-нисък дори от чистата печалба на предприятието към онзи момент. Така решението на КЗК от април е последният звучен шамар за двамата авери.  Най-очевидната причина за опитите на тандема да овладеят „Дунарит“ е, че заводът играе ролята на касичка, благодарение на която Василев вече години поддържа луксозния си живот в съседна Сърбия.  На фона на всички опити на капиталци и присъдружните им медии да припишат несъществуващи интереси на Пеевски към всичко е странно как за своите съдебни саги, а се занимава да брани банкера беглец. Освен по аферата за EVN разградският олигарх е изпратен на съд и за пране на пари, за тази му афера пък на него и жена му Галя Прокопиева бе наложен запор на дружествени активи за 200 млн. лв. Прокопиев и Цветан Василев са сиамските близнаци на Костов, създадени от Командира по време на неговия премиерски мандат. Факт, известен, въпреки опитите на Костов с книгата си да се отрече от КТБ.  И докато капиталци обслужват интересите на Василев в „Дунарит“, личният му пресцентър, в лицето на „Фрогнюз“, пусна поредна пасквилна ода за задкулисието. Хващайки се за темата, че премиерът Бойко Борисов заяви в събота, че у нас ще проведат проверки за властимащи с офшорки, от сайта на ченгето от ДС с псевдоним Академик Сред тях са както представители на прокуратурата, в лицето на обвинител №1 Сотир Цацаров, и заместникът му Иван Гешев, членове на кабинета, представители на разследващите органи у нас и т.н. От статията на „Фрог“ се разбират две неща – първо, жабешкото блато е разтревожено, че някой може да разследва далаверите му, и затова всички, които олигарсите не харесват – от разследващите, до медиите - са оплюти, без факти и доказателства, разбира се. И второ – много важно е някой да каже две-три добри думи за олигархичните издания, защото истината за тях започва да излиза наяве. Така се налага сами, един на друг да си правят реклама, за да се пропусне фактът, че това са бутикови издания на задкулисието.", "date": "2019.04.22", "title": "Конвейер на капитални лъжи срещу Пеевски"}
{"url": "https://www.monitor.bg:443/bg/a/view/17-ot-kyshtite-za-gosti-finansirani-ot-es-bili-provereni-163182", "text": "Извършени 122 проверки, което е над 17% от всички, а изискването е това да се прави за от 1% от 5% всички за гости, финансирани с евросредства. Това каза в ефира на Нова телевизия земеделският министър Румен Порожанов. „На 63 от тях са направени финансови корекции, като на 32 от тях е поискано финансово възстановяване в размер на над 8,4 млн. лв., а общо финансовите корекции са за близо 10 милиона”, уточни министърът и припомни, че максималната субсидия е левовата равностойност на 200 хил. евро. Той припомни за публикуването през 2016 г. на страницата на ДФ „Земеделие” на информация къде се намират всички къщи за гости финансирани по ПРСР, за да могат да бъдат посещавани от българските граждани. „Ясното послание бе, там където има отказ и те не се използват по предназначение - да получаваме сигнали. Контролът се извършва от „Разплащателна агенция”. След 2016 г. имаше много сигнали”, добави министърът. За къщата в Сандански на подалия оставка икономически зам.-министър Александър Манолев Порожанов обясни, че е била проверена на място и цялата документация по проекта, включително са били правени замервания. „След това не е правена проверка дали се ползва по предназначение, защото сигналът за това е от скоро”, уточни земеделският министър. По думите му, всеки такъв проект трябва да има бизнес план и ако той не се изпълнява над 50% се налагат финансови корекции, които се плащат от получателите на субсидията. Той призна, че по тази подмярка не е правен анализ колко пари са влезли в хазната от данъци платени от бизнеса с къщи с за гости. По думите му, не е възможно да се проверяват всички, защото бенефициентите на „Разплащателна агенция” са десетки хиляди, както по директните плащания, така и по ПРСР. За това се прави и анализ на риска. Когато има сигнал винаги се прави проверка”, добави Порожанов и добави, че заради проблемите с къщите за гости в настоящия програмен период досега не са отпускани субсидии за изграждане на къщи за гости, въпреки големия интерес и многото подготвени проекти. Във връзка с поредния протест днес на биопроизводителите, към който ще се присъединят и оващарите и зеленчукарите Румен Порожанов каза, че няма да си подава оставката, която бе поискана от фермерите. Чавдар Маринов, председател на Асоциацията на производителите на плодове и зеленчуци каза пред Нова, че 86% от земеделските субсидии у нас отиват в джобовете на 4 на сто от бенефициентите. По думите му, за това и нашите магазини са пълни с продукция от чужбина, а българските плодове и зеленчуци ще влязат в червената книга. „Ние сме незащитени и това недопустимо. Настояваме за спешна промяна и реформа”, каза браншовикът. Милен Стоянов от Асоциацията на биопроизводителите обвини министъра за допуснат хаос в биоземеделието. В отговор Порожанов поясни, че единния пазар на ЕС е конкурентен. „Проблемите ги имаше в биоземеделието и преди екипа ми да встъпи в длъжност през 2017 г. и от тогава започнаха да се отнемат лицензи, както на контролиращи лица, така и на биологични производители, които не отговарят на изискванията. Те имат бележки към мерките, но е една от тях е намаляване на броя на пробите, но това носи риск за потребителите на биопродукти”, уточни той. По думите м,в производството на плодове и зеленчуци, независимо дали е био или друго, се получават между 5 и 8 различни субсидии по различни схеми. При плодовете се получават между 250 и 420 лв. за декар, а зърнопроизводителите - под 40 лв./дка. При плодовете и зеленчуците има и други нотифицирани схеми, като едната от тях е за пръсканията на през пролетта и есента. При картофите се дават по 85 лв. за декар да борба срещу една от болестите по тях. Сега ще решим и за доматите. Това, което се прави е в рамките на лимита по закона за държавния бюджет. Парите от хазната се изразходват с предимство за чувствителните сектори - плодове и зеленчуци, животновъдство и биоземеделие. По ПРСР средствата приоритетно отиват също в тези сектори. За 44% от проектите там има субсидия от 560 млн. лв., които ще се увеличат.", "date": "2019.04.22", "title": "17% от къщите за гости финансирани от ЕС били проверени"}
{"url": "https://www.monitor.bg:443/bg/a/view/ot-2-maj-vyvejda-sa-sht-totalni-sankcii-sreshtu-iranskija-petrol-163180", "text": "Очаква се днес Държавният департамент на САЩ да обяви за прекратяване на действието на временното изключване на някои страни от санкциите за търговия с ирански петрол, пише Washington Post. Според изданието мярката ще влезе в сила от 2 май. През миналата година щатите едностранно излязоха от т. нар. ядрена сделка и отново въведоха санкции срещу Иран. Тогава държавният секретар на САЩ Майк Помпео обяви целта за пълно зануляване на експорта на нефт от Ислямската република. За 8 страни - Китай, Индия, Италия, Гърция, Япония, Южна Корея, Тайван и Турция бе временно бе дадено изключение да не бъдат санкционирани за покупки на петрол от Иран. Днес японското правителство обяви за готовността си да преговаря със САЩ, защото смята, че американските санкции не бива да оказват негативно влияние на бизнеса в Страната на изгряващото слънце.", "date": "2019.04.22", "title": "От 2 май въвежда САЩ тотални санкции срещу иранския петрол"}
{"url": "https://www.monitor.bg:443/bg/a/view/vilner-napravi-naj-ekskluzivnija-trabant-u-nas-163176", "text": "„Всеки, роден преди 1990 година разпознава мигновено формите на Trabant”, казва Атанас Вилнер, основател и собственик на дизайнерското ателие Vilner Garage. „Това е автомобил, който е много повече от достъпна форма на транспорт. Той е символ на една ера на разделение, белязала съдбите на няколко поколения”, допълва Атанас Вилнер. Екземплярът, влязъл във Vilner Garage обаче, е от последните произведени в бившата Източна Германия. На мястото на 2-тактовия двигател на Trabant 601 е монтиран 1,0-литров агрегат от първото поколение на Volkswagen Polo MkI, скоростите вече са долу, между предните седалки, като визията на Trabant 1.1 на практика остава същата, като на 601. „Създадохме интериор, какъвто Trabant никога не е имал. Избрахме карирания десен, за да остане верен на ретро стила, като същевременно използвахме най-съвременните методи за изработка”, казва Атанас Вилнер. Салонът е обвит в текстил и дублирана кожа. Последната се нарича така заради меката подплата, което и придава специфичен обем и я прави също толкова приятна на пипане, колкото и за окото. Седалките са облицовани кожа Ivory Soft, в средата е поставен кариран текстил, а подглавниците умишлено са оставени в оригинален вид. Таблото също комбинира финия естествен материал с текстил, като цветът на винтидж кожата там е Charcoal Black. Кормилото е Momo, облечено с черна кожа и съшито с контрастни шевове, като в средата е поставена значка с номер 21. „Сменихме всички емблеми на Trabant с любимото число на собственика”, казва Вилнер. „Поставихме го и на B-колонките, в центъра на джантите, на вратите и дори на покрива на колата”. Таванът отвътре е изцяло покрит с раиран текстил, какъвто е положен и в основата около кожения лост на 4-степенната механична скоростна кутия. Радиото изглежда старо, но ретро визията му прикрива модерна техника. Екстериорът запазва познатата визия, но изпъква с модерни акценти. Фаровете са изцяло LED, като дневните светлини дублират и функцията на мигачите. Всички панели на колата са напълно ревизирани, таванът е получил графика 21, повтаряща изпълнението на салона, която присъства и на вратите. Джантите също са получили специално отношение във вид на текстилна обработка и централни капачки с любимото число на собственика. С най-ексклузивния Trabant у нас, българското дизайнерско ателие Vilner Garage отново доказва, че може да направи автомобил, достоен за най-престижния музей на изкуството.", "date": "2019.04.22", "title": "Vilner направи най-ексклузивния Trabant у нас"}
{"url": "https://www.monitor.bg:443/bg/a/view/13-sa-aresta-za-terora-v-shri-lanka-163179", "text": "Българското посолство в Делхи контактува с 12 българи в Шри Ланка, които са добре, съобщиха от МВнР. Българи не са пострадали при серията атентати на 21 април в Шри Ланка. Това става ясно от последна информация на министерството на външните работи в Шри Ланка, които официално са оповестили идентифицираните чуждестранни граждани, жертви на атентатите от 21 април. Полицията в Шри Ланка арестува 24 мъже във връзка с вчерашните атентати срещу църкви и хотели, при които загинаха над 290 души, съобщи АФП, като се позовава на официален източник. Заподозрените били задържани в две различни места, в столицата Коломбо и в околностите й. Повече подробности не бяха оповестени. Междувременно близо до основното летище в Коломбо вчера беше открита и успешно обезвредена самоделна бомба. Според полицейски източник бомбата била поставена на шосе, водещо към главния терминал на летището. Броят на загиналите при вчерашните нападения срещу три църкви и четири хотела в Шри Ланка нарасна на 290, а близо 500 са ранените, съобщиха АФП и Ройтерс, като се позовават на местната полиция. Правителствен източник заяви, че президентът Маитхрипала Сирисена, който се намираше в чужбина когато бяха извършени атентатите, е свикал за днес среща на Съвета за национална сигурност. В нея ще участва и премиерът Ранил Викремесинге. \"Терористичните групировки продължават да подготвят нападения в Шри Ланка. Терористите могат да нападнат без никакво предупреждение туристически обекти, транспортни центрове, пазари/търговски центрове, хотели, клубове, ресторанти, храмове, паркове, спортни и културни събития, образователни центрове, летища или други обществени места\", предупреждават от Държавния департамент на САЩ в свое съобщение до пътуващите.", "date": "2019.04.22", "title": "Външно в постоянен контакт с 12 българи в Шри Ланка, 24 са в ареста за терора, загиналите са 290"}
{"url": "https://www.monitor.bg:443/bg/a/view/trymp-pozdravi-zelenski-i-ukraincite-163178", "text": "Новизбраният президент на Украйна комикът Владимир Зеленски победи настоящия лидер Петро Порошенко с близо 9 милиона гласа разлика, информира украинската информационна агенция УНИАН. Централната избирателна комисия е обработила 98,04% от бюлетините след втория тур на президентските избори. Според данните за Зеленски са гласували 73,15% или 13 262 089 украинци, а за Порошенко са пуснали гласа си 24,53% или 4 447 166. Общо 17 709 255 украинци са гласували. Избирателната активност е около 62%. Комикът води във всички региони с изключение на Лвов, където Порошенко е получил около 63% подкрепа, а около 34 на сто са гласували за Зеленски. На вота в чужбина Порошенко печели. При 100% от преброените бюлетини за държавния глава са гласували 54,73%, а за комика Зеленски - 43,78%. В България повечето са гласували за Порошенко, включително в държави като САЩ, Румъния, Италия, Китай, Франция, Германия, Турция и други. Зеленски е подкрепен в държави като Грузия, Азербайджан, Литва, Латвия, Беларус, Армения, Естония, Куба, Молдова, Полша, Унгария и други. От избирателната комисия съобщиха, че официалните резултати от балотажа могат да бъдат съобщени около 30 април. Зеленски заяви, че победата му е обединителен фактор за страната.  \"Главното което направихме е, че обединихме нашата страна, нашия живот, нашия народ. Благодаря\", каза Зеленски във видеообръщение. \"Задача номер едно - да върнем всички наши затворници, всички пленници. Ще направя всичко, за да върнем нашите момчета у дома. Всички наши затворници, без изключение\", увери Зеленски. Той заяви, че в най-скоро време ще представи план за действия за прекратяване на огъня в Донбас и смята да ускори Минския процес. \"Ние ще водим много мощна информационна война, за да бъде прекратен огъня в Донбас. Скоро ще оповестим нашия план за действия\", посочи Зеленски. Зеленски даде да се разбере, че смята да смени ръководството на Генералния щаб на Въоръжените сили на Украйна, както и да назначи нов главен прокурор на мястото на Юрий Луценко. Президентът на САЩ Доналд Тръмп поздрави Зеленски за победата му на президентските избори в Украйна, съобщи в Туитър специалният представител на САЩ за Украйна Кърт Волкър.  \"Президентът Тръмп позвъни на Володимир Зеленски, за да го поздрави за победата на изборите, а също украинския народ за произвеждането на мирни и демократични избори\", посочи дипломатът. \"Ние ще продължим да поддържаме усилията на Украйна за възстановяване на нейната териториална цялост и противодействието на руската агресия\", добави Волкър. Сред поздравилите новия президент бяха председателят на Европейския съвет Доналд Туск, френският държавен глава Еманюел Макрон, германският канцлер Ангела Меркел и много други.", "date": "2019.04.22", "title": "Зеленски смаза с 9 милиона гласа Порошенко (ОБНОВЕНА)"}
