{"url": "https://www.monitor.bg:443/bg/a/view/integracija-na-kniga-153942", "text": "Странно нещо сме ние, българите. Бием се в гърдите с мисълта, че сме европейци, но все излиза „булгар, булгар“. Помните онзи израз на бай ви Ганя в банята. Нещо такова се случва и в момента у нас по отношение на дневните центрове за деца с увреждания. Проверка на държавната агенция за закрила на детето показва, че не един и два центрове от тях не само, че не разполагат с рампи за инвалидни колички, но нямат и первази, по които малките клетници да си помагат при придвижването. Не стига това неудобство, но тези заведения, които трябва да са създадени точно в подкрепа на нуждаещите се малолетни и непълнолетни български граждани със специални потребности, не разполагат и с рехабилитатори и логопеди. На книга обаче тези заведения са изрядни, както с „изрядности“ изобилстват и отчетните доклади на фондации, сдружения и общини, които отчитат етапи по проекти и пачката европеийски пари. Така стои у нас въпросът с интеграцията и социализацията на на инвалидите и хората със специални потребности, независимо от възрастта им. Погледнете само, минавайки покрай някои институции за подемни съоръжения или скосени алеи за качване на инвалидните колички до съответния обект. Ще забележите, че не на всички места ги има. А на други, където са налични, се вижда с невъоръжено око, че са направени, колкото да не бъдат глобени собствениците. Представете си само, как човек на количка, дори с придружител, ще успее да премине през някой от подлезите в София (какво ли остава за по-малките градове!) при наклон на помощните релси почти на 90 градуса. Пределно ясно е, че без асансьор, какъвто има само при подлезите на метрото, трудно такъв човек ще се наеме да излезе от вкъщи не с един, та дори и с двама придружители. Затова и рядко ще видите човек с ограничена двигателна активност или незрящ по улиците независимо дали в малкия или в големия град. Това съвсем не означава, че у нас няма такива хора. По данни на Министерството на труда и социалната политика инвалидите в България са 600 000. От тях 80 000 са с право на личен асистент. Къде са тогава те? Те са скрити в домовете си, но не защото идва високопоставено лице, а защото средата за тях не е достъпна независимо, колко европроекта за подобряването й са отчетени и колко пари са усвоени. Помните ли онзи случай от българската история с пристигането на княз Фердинанд в България? Накратко, за да не бъде уплашен от вида на поданиците си, по нареждане на министър-председателя Стефан Стамболов от софийските улици са прибрани и запряни по къщите всички градски идиоти и сакати. Към днешна дата се оказва, че без нечие нареждате, нашите сънародници с инвалидизиращи заболявания са принудени да се самоизолират по домовете си. Във всяка друга страна от Европейския съюз ще видите инвалиди да пазаруват без чужда помощг в супермаркетите, да карат автомобилите си, да работят, да си плащат данъците и да са от полза на обществото. Нашите сънародници, по принуда затворници, не са по-некадърни от тях. В началото на промените, след битова авария моя близка претърпя редица операции в Париж, но остана на количка. Това не й попречи там на направи магистратурата си и дори да започне работа в едно радио. Можете ли да познаете колко още години трябва да минат, за да не се смятат подобни случаи за изключение у нас?  ", "date": "2019.01.07", "title": "Интеграция на книга"}
{"url": "https://www.monitor.bg:443/bg/a/view/centrove-za-invalidi-bez-rampi-i-logoped-153930", "text": "Дневни центрове за деца с увреждания не разполагат с рампи за инвалидни колички, рехабилитатори и логопеди. Това показват резултатите от проверките на Държавната агенция за закрила на детето (ДАЗД), предоставени на „Монитор“. Инспекциите на специализираните институции бяха разпоредени от премиера Бойко Борисов след среща с хората с увреждания през лятото, на която те се оплакаха, че услугите не са на ниво. Освен липсата на рампи, в някои от сградите на центровете няма и парапети за подпомагане на трудноподвижните подрастващи, показали проверките. Проблем с достъпната среда е установен в 5 от всички 92 специализирани институции в страната. На места инспекторите са констатирали и липса на уединение на децата при къпане, както и невъзможност вратите на тоалетните, ползвани от малчуганите, да се отварят от персонала при произшествие. В 3 от дневните центрове пък изобщо не били предвидени логопеди, рехабилитатори и психолози, а в други два числеността на персонала не била съобразена с ползвателите на услугата. Поради липсата на физеотерапевти и рехабилитатори, в някои от центровете невролози или лекари с призната специалност по психиатрия назначавали рехабилитацията на децата. По закон всяка от специализираните институции е задължена да има педагог, логопед, психолог, детегледач, рехабилитатор и социален работник. Наемането на квалифицирани специалисти в част от центровете обаче се оказва почти невъзможна мисия. „В някои дневни центрове се наемат външни специалисти на граждански договор с цел удовлетвореност на нуждите. Обикновено става дума за педагози, психолози, ерготерапевти, музикотерапевти. За някои от децата в дневните центрове пък психологичната и логопедичната подкрепа се осигурява в сродни социални или образователни услуги“, коментираха от Агенцията за закрила на детето пред „Монитор“. Служителите в проверените центрове споделили пред инспекторите още, че има нужда от специалисти, които умеят да работят с деца аутисти, защото те не се чувствали подготвени, а броят им с всяка година нараствал. Именно осигуряването на обучение на персонала в част от специализираните институции е друго констатирано нарушение при проверките им. Сред заключенията на инспекторите е и че не може да бъде осигурена подготовка за трудова дейност на децата с увреждания, защото в страната ни нямало специалисти, които да оценят потенциала им. Затруднение с набирането на персонал за центровете се наблюдава не само в големите градове, но и в малките населени места, като най-сериозен е проблемът със социалните работници, психолозите, логопедите и трудотерапевтите. Текучеството в областите Пловдив, Бургас, Хасково и Смолян се дължи на икономически добре развития пазар на труда. Причината е, че специалистите се насочват към сфери с по-добро заплащане, обясниха ДАЗД. В малките населени места, като селата Асеновец и Добромирци и градовете Ракитово, Ивайловград и Панагюрище, пък изобщо нямало специалисти, с които да бъдат обезпечени центровете. В нито един от центровете не е констатиран проблем по отношение на осигуряването на здравословно хранене и оказване на първа долекарска помощ, уточниха от агенцията. Материалната база и обзавеждането на специализираните институции били съобразени с възрастта и специфичните нужди на децата, но при някои от тях имало недостиг на помещения, необходими за провеждането на по-качествената индивидуална работа или за почивка и сън на децата, казват от агенцията. Инспекторите подчертават още, че родителите споделили пред тях, че благодарение на услугата децата им вече се социализират и се подобряват здравословно, образователно и емоционално.", "date": "2019.01.07", "title": "Центрове за инвалиди без рампи и логопед "}
{"url": "https://www.monitor.bg:443/bg/a/view/na-vtorija-den-nameriha-krysta-v-reka-mytnica-v-kostandovo-153929", "text": "29-годишният Николай Тумбев от град Костандово извади след 29-часово търсене Богоявленския кръст от водите на река Мътница. Младият мъж заедно със свои приятели, които в неделя се хвърлиха в ледените води, за да спасят Божието разпятие, не се отказаха, след като металният кръст потъна в тинята и продължиха да го търсят и на другия ден. След като намерихме и осигурихме багер да ни помага, машината изгреба тинята. Ние копахме с лопати и с помощта на помпи източихме водата от реката, сподели един от доброволците Константин Кадинов. Той допълни, че кръстът е бил намерен на 50 сантиметра дълбочина, забит в коритото на реката. Групата младежи, сред които и двама техни приятели от съседното село Дорково, повече от денонощие търсиха изгубения Божи символ. Те не могат да си намерят място от радост, доволни, че са спасили родния си град от лоша поличба. Когато Ники извади позлатеният кръст, на двата бряга на реката имаше около стотина души зрители, които ни подкрепяха и изръкопляскаха при победоносното вдигане на кръста от Ники, допълни Кадинов. Най-сетне костандовци си отдъхнаха след повече от денонощие притеснение, след като багерът бе преровил целия участък в реката, където отец Стоил хвърли разпятието навръх Богоявление. На помощ се притече и местен жител с металотърсач, който също обходи периметъра, където се видя да пада кръста. Най-вероятно Йордановският кръст, след като падна в реката, е бил стъпкан от смелчаците, хвърлили се в ледените води, за да го извадят и се е забил надълбоко в тинята, някъде на половин метър от мястото, където е паднал. Т ова, че християнското разпятие не бе спасено от водата в неделя по време на ритуала, бе посрещнато с неодобрителни коментари от присъстващите, особено по-възрастните. Те се тюхкаха, че Йордановският кръст трябва да се намери. Според местни хора преди 3 години е имало подобна случка, но го били намерили след 12 часа преравяне на коритото на иначе плитката река Мътница.", "date": "2019.01.07", "title": "На втория ден намериха кръста в река Мътница в Костандово"}
{"url": "https://www.monitor.bg:443/bg/a/view/sokolov-kazijski-24-22-t-pri-14-ata-pobeda-na-lube-153945", "text": "Голямо българско надиграване падна във волейболното дерби от 16-ия кръг на мъжката Суперлига в Италия. Цветан Соколов записа 24 точки (5 блока, 1 ас, 53% в атака) срещу 22 т. (2 аса) на Матей Казийски при драматичната победа на \"Кучина Лубе\" (Чивитанова) с 3:2 (-23, 24,-23, 19, 12) над \"Калцедония\" (Верона). Повторен дебют за \"Лубе\" направи Иржи Ковар, който изтърпя наказанието си за допинг и влезе като резерва във втория гейм и остана в игра в третата част. Посрещачът се отчете с 3 точки (1 блок). Въпреки успеха отборът на Соколов остана на трето място във временното класиране с 14 победи, 2 загуби и 38 точки. Казийски и съотборниците му във Верона пък са 6-и с 8 победи, 8 загуби и 23 т. Начело остава \"Трентино\", тимът в който играха и двамата българи в началото на кариерата си на Апенините, с 41 т. и баланс 14:2, а след него е шампионът за 2017 г. \"Сър Сейфти\" (Перуджа). Соколов беше отбелязан като най-резултатен и най-полезен играч (MVP) на 16-ия кръг, а до него се нареди Тревор Клевено от \"Ревивре\" (Милано) също с 24 т. (4 блока, 2 аса) при победата с 3:1 (-22, 25, 23, 28) над \"Топ Волей\" (Латина). За \"Калцедония\" пък с 25 точки се отчете френският национал Стефан Бойе. В 17-ия кръг \"Кучина Лубе\" гостува на перуджанци в неделя. \"Калцедония\" пък посреща ББС от Кастелана Гроте.", "date": "2019.01.07", "title": "Соколов - Казийски 24:22 т. при 14-ата победа на \"Лубе\""}
{"url": "https://www.monitor.bg:443/bg/a/view/kristalina-georgieva-vremenno-stava-shef-na-svetovnata-banka-153949", "text": "Българският финансист Кристалина Георгиева ще стане временно изпълняващ длъжността президент на Световната банка от 1 февруари. Това съобщиха от Световната банка. Причината е оставката на Джим Йон Ким, поводът за която не е ясен. Ким ще се върне в частния сектор и в здравната организация, чийто съосновател е преди 30 години. В изявлението, с което обявява оттеглянето си, Ким определя работата си в Световната банка като \"най-важната в живота му\".", "date": "2019.01.07", "title": "Кристалина Георгиева временно става шеф на Световната банка "}
{"url": "https://www.monitor.bg:443/bg/a/view/papa-francisk-idva-s-200-slujiteli-i-70-jurnalisti-obzor-153947", "text": "Папа Франциск ще доведе в България 200 свои служители и около 70 журналисти. Това ще стане по време на визитата му в нашата страна, която е планирана от 5 до 7 май, когато ще се отправи за македонската столица Скопие, съобщиха от католическата общност у нас. Той ще лети до Балканския полуостров със самолет на италианските авиолинии, който ще бъде само за него и придружаващите го лица. За организацията на визитата му вече е сформиран специален комитет, в който от българска страна е включен католическият свещеник отец Димитър от град Раковски. Папата ще посети градчето на 6 май. Свещеникът заминава за Ватиката на 12 януари, едва след завръщането му ще е ясно какви точно изисквания има към българската страна и какво трябва да бъде подготвено от нас. Това заяви за „Монитор“ заместник – кметът на Раковски Божидар Стрехин. Очаква се той да кацне в града с хеликоптер. Вероятно това ще стане на стадиона или на новия площад, допълни той. По време на визитата си у нас Франциск ще бъде с папамобил, коментираха източници на „Монитор“, без да споменават модела му на колата, с която ще се вози високият гост. „Посещението на папа Франциск е огромно събитие за нас. За мен дори по-височайшо събитие за нас няма. На шега с колегите си казваме, че дори президентите Тръмп и Путин да се срещнат в Раковски, това няма да е толкова голямо събитие, колкото визитата на светия отец”, обясни кметът на община Раковски Павел Гуджеров. Той и местните хора очакват в Раковски на 6 май да се съберат между 50 000 и 100 000 души. По думите му не е ясна и бройката на децата, които ще получат първо причастие лично от светия отец. Според него и за тази цифра може само да се гадае. Може и да са 40, но може и да са над 50 деца. Имайте предвид, че има и други католически общности, които не са никак далече от Раковски и че и оттам ще дойдат деца за първо причастие, каза още той. До 6 май от общината са предвидили да рехабилитират общо 11 улици, повечето от които са в Раковски, а останалите са в Белозем и Стряма. Обявен е и конкурс сред местните художници за картина на църквата „Пресвето сърце Исусово”, където папа Франциск ще даде първо причастие на децата. Предвижда се молитва на открито, която ще се проведе на площад „България” и на която се очакват да присъстват хиляди католици от България и Румъния. Отделно папата ще посети и църквата „Св. Архангел Михаил”, където ще има среща с младежи. Посещението на светия отец през месец май е втората визита на папа у нас. Папа Йоан Павел Втори беше първият, който дойде в България през 2002 година.", "date": "2019.01.07", "title": "Папа Франциск идва с 200 служители и 70 журналисти (ОБЗОР)"}
{"url": "https://www.monitor.bg:443/bg/a/view/blizo-1-8-leva-shte-struva-krygovoto-na-vhoda-na-gabrovo-153936", "text": "Близо 1,8 млн. лева с ДДС ще струва строежа на новото кръгово кръстовище на входа на Габрово от Велико Търново. Агенция „Пътна инфраструктура“ (АПИ) стартира обществените поръчки за избор на изпълнители и строителен надзор при реконструкцията и изграждането на пътното съоражение. Кръгово кръстовище на път път I-5 на входа на Габрово ще замени съществуващото четириклонно кръстовище на улица „Орловска“, която съвпада с първокласния път I-5 в град Габрово и улиците „Търновско шосе“, „Лазурна“ и бул. „Бойката“. С построяването на ново кръгово кръстовище ще се улесни трафикът на входа на областния град и ще се повиши безопасността на движение в района. Проектът се финансира от бюджета на АПИ. Индикативната стойност за изпълнението на строежа, а срокът за изпълнение 160 дни. Реконструкцията предвижда полагане на нова асфалтова настилка, предпазни ограждения и пътна маркировка. Ще се възстанови отводняването на платното. Ще бъдат обновени тротоарите, борюдюрите и прилежащите зелени площи. Кръговото кръстовище ще бъде с ново енергоефективно осветление, уточняват още пътната агенция.", "date": "2019.01.07", "title": "Близо 1,8 млн. лева ще струва кръговото на входа на Габрово"}
{"url": "https://www.monitor.bg:443/bg/a/view/tyrsjat-se-novi-kupuvachi-za-nova-tv-153938", "text": "Шведският собственик на Нова ТВ Моdеrn Тіmеѕ Grоuр (МТG) обяви, че прекратява споразумението за продажбата й на PPF. Чешката група е собственост на Πeтp Keлнep - нoвият coбcтвeниĸ нa aĸтивитe нa Теlеnоr в Бългapия. „Прекратяването на споразумението с PPF е следствие от решението на българската комисия за защита на конкуренцията да блокира продажбата, както и изтичането на удължена крайна дата по договора за покупко-продажба“, се казва в официално съобщение на МТG. Освен това шведската група е осигурила кредит от 1 млрд. крони oт най-голямата скандинавска банка зa дoпълнитeлнo финaнcиpaнe. Очаква се MTG да приключи разделянето си на две компании - MTG и NENT Group през март 2019 г., а Нова ТВ ще остане част от MTG до приключване на продажбата. МТG пpитeжaвa 95% oт \"Hoвa Бpoyдĸacтинг Гpyп\", a ocтaнaлитe 5% ca coбcтвeнocт нa люĸceмбypгcĸaтa Еаѕtеrn Еurореаn Меdіа Ноldіngѕ. Шведите са влезли в преговори с други заинтересовани страни относно продажба на акциите си в най-голямата медийна група в България, се казва още в съобщението. През февруари м.г. беше съобщено, че Πeтp Keлнep е готов да плати 185 млн. евро за медийната група, ĸaтo в cпopaзyмeниeтo влизaт и \"Heтинфo\", \"Eвa\", paдиo \"Hoвa нюз\", както и Grаbо, Тrеndо, Vbох7, и др.", "date": "2019.01.07", "title": "Търсят се нови купувачи за Нова ТВ"}
{"url": "https://www.monitor.bg:443/bg/a/view/policai-preprechiha-pytja-na-protestirashtite-za-prebitija-ot-romi-voenen-153937", "text": "От засилено полицейско присъствие е съпроводен протестът, организиран заради   от Войводиново. В демонстрацията пред църквата участват около 100 души. Униформени избутват хората, препречвайки им пътя към махалата. Междувременно стана ясно, че състоянието на пострадалия мъж се е влошило. Валентин Димов не можел да изговаря думи и близките му били принудени спешно да го закарат отново в болница. Пострадалият е баща на две деца. Той е снайперист към Специалните сили. Участвал е в три мисии в Ирак и Афганистан. Валентин бе нападнат на Богоявление от двама младежи, когато се връщал от ритуала по хвърлянето на кръста в Пловдив. До побоя се стигнало заради забележка, след като пред автомобила на Валентин на уличното платно изскочили двамата роми на 17 и 21 години. Според очевидци те повалили на земята мъжа и започнали да го ритат в главата. В последвалото меле пристигнали още около 20 души от циганската махала с колове. Близките на арестуваните след екшъна побойниците се страхуват от линч.", "date": "2019.01.07", "title": "Полицаи препречиха пътя на протестиращите за пребития от роми военен"}
{"url": "https://www.monitor.bg:443/bg/a/view/angelkova-se-sreshtna-s-shefove-na-vodeshtija-kitajski-turoperator-haj-siis-interneshynyl-153932", "text": "Министърът на туризма Николина Ангелкова проведе работна среща с мениджърите на един от водещите туроператори в Китай - “Хай Сиис Интернешънъл”. Компанията е член на Европейската туристическа комисия и има офиси в 8 китайски града. Освен в Азия туроператорът развива дейност в Европа и Северна Америка. Китай е изключително важен целеви пазар за България, ръстът на туристите от тази страна през последните години е значителен, но възможностите са многократно по-големи, каза министър Ангелкова. Тя открои важността на маркетинговите активности за повишаване интереса на огромния китайски пазар към страната ни. По време на срещата бе подписано Споразумение за сътрудничество в туризма, чиято цел е да популяризира в Китай разнообразните типове туризъм и възможности, които България предлага през цялата година. Работи се в още 8 града в Китай да бъдат открити туристически информационни центрове на България. През септември 2017 г. бе отворен първият български туристически информационен център в китайския мегаполис Шанхай. За година компанията „Хай Сиис Интернешънъл“ е изпратила близо 1,5 млн. туристи в Европа, информира президентът й Уонг Дума. По думите му България има огромен потенциал да бъде все по-предпочитана дестинация от китайските туристи, тъй като страната ни има огромно културно-историческо наследство.", "date": "2019.01.07", "title": "Ангелкова се срещна с шефове на водещия китайски туроператор “Хай Сиис Интернешънъл”"}
{"url": "https://www.monitor.bg:443/bg/a/view/grisho-s-otigravanija-shediovri-v-nov-videoprofil-za-melbyrn-153944", "text": "Нови видеопрофили в YouTube е подготвил официалният канал на първия турнир от Големия шлем за сезона - Откритото първенство на Австралия. Във визитката на Григор Димитров, който е поставен под №20 в основната схема като 21-и в света, са включени атрактивни кадри от ключови мачове през 2018 г. Сред тях са разигравания на 1/8-финала срещу Ник Кириос, признати от специалистите за шедьоври. Той победи с 7:6(3), 7:6(4), 4:6, 7:6(4) при третата си победа в 4-ия мач между двамата. В Бризбейн обаче именно Кириос го спря на 1/2-финала. В друг клип е двубоят, който загуби от Кайл Едмънд на 1/4-финалите. “Вълнувам се, всяка година се вълнувам, коментира Гришо. - Винаги е специално усещането, когато идвам в Мелбърн. Всеки път е ново начало. Винаги съм се гордеел, че работя много и имам дисциплина за много неща, което наистина помага. Трябва да си непоколебим по всеки един възможен начин.” Той има да защитава 360 точки за класирането на този 1/4-финал. Трите български тенисистки, които се пускат в квалификациите пък изтеглиха трудни жребии. Първата ни ракета Виктория Томова, която се изкачи вече до 151-о място в ранглистата на WTA с 380 т., среща в първи кръг бившата №19 Варвара Лепченко (САЩ) днес. 32-годишната американка е стигала 2 пъти до трети кръг в Мелбърн. Двете не са играли в мач досега. Елица Костова ще се изправи срещу друга американка - Никол Гибс, 8-a сред поставените. Тя също стартира днес. През 2017 г. Гибс отстрани в първия кръг Вики Томова с 6:1, 6:1, която влезе в схемата като \"щастлива губеща\". Резултатът от срещите помежду им е 2:1 за американката. Сесил Каратанчева стартира пак с американка - Айша Мухамад, 191-а в класацията на WTA, която и води с 2:1. И трите ни тенисистки ся нужни по 3 победи, за да минат пресявките. Двама от сериозните конкуренти на Григор Димитров - германецът Саша Зверев (№4 в света) и Гаел Монфис (Фр) може обаче да пропуснат турнира в Мелбърн заради контузии. Зверев отказа демонстративния турнир World Tennis Challenge в Аделаида заради травма в бедреното сухожилие зад коляното, а Монфис пропусна надпреварата в Оукланд заради мускулна травма на бедрото.", "date": "2019.01.07", "title": "Гришо с отигравания шедьоври в нов видеопрофил за Мелбърн"}
{"url": "https://www.monitor.bg:443/bg/a/view/chovek-na-cvetan-vasilev-na-sreshta-pri-lozan-panov-153935", "text": "Марионетното НПО „Боец“, което от създаването си обслужва интересите на банкера беглец Цветан Василев и на партньорите му олигарси, ще има среща с шефа на ВКС Лозан Панов. За това съобщи самият Георгиев в профила си във Фейсбук. Разговорите са планирани за 9 януари, като от сдружението отбелязват изрично, че срещата е по инициатива на „Боец“ и ще се състои след писмено тяхно заявление до кабинета на Панов. Целта била председателят на сдружението Георги Георгиев, който документира връзката си с Цветан Василев с обща тяхна снимка в лобито на хотел в Белград, да запознае Панов с инициативата им за „независим съд“. Наред с това от НПО-то щели да запознаят Панов и с документи за бездействието на държавата и зависимостите в съдебната система. С тази среща обаче те изсветляват една от въпросните зависимости – между самия Панов и укриващия се зад граница банкер. Именно в услуга на Цветан Василев ръководеният от Панов съд излезе с тълкувателно решение относно гражданската конфискация. Така имаше реален шанс да се блокират десетки дела за отнемане на незаконно придобито имущество, в това число и делото за имане за над 2 млрд. лева срещу укриващия се в Белград Василев. За да се спре тази опасност, се наложи парламентът да приеме спешни промени.", "date": "2019.01.07", "title": "Човек на Цветан Василев на среща при Лозан Панов"}
{"url": "https://www.monitor.bg:443/bg/a/view/vylcho-arabadjiev-ostava-v-aresta-153934", "text": "Спецсъдът остави в ареста 21-годишния Вълчо Арабаджиев, който е син на потъналите в неизвестност хотелиери Ветко и Маринела Арабаджиеви. Мотивите на съдия Антон Урумов са, че от доказателствата по делото може да се направи обосновано предположение, че младежът е участвал в пране на пари, няма опасност да се укрие, но има риск да извърши ново престъпление. „И през ум не ми е минало да се укривам“, каза преди решението на съда Арабаджиев–младши. Той поиска съдът да промени мярката му за неотклонение от „задържане под стража“ в по-лека. Вълчо се оплаква от неврологични проблеми, пиел противовъзпалителни лекарства, които влияели зле на стомаха му и лекар препоръчал операция. Гръбначното заболяване на младежа било след катастрофа в Лондон, където следваше преди да бъде арестуван. Защитата му поиска нова медицинска експертиза за актуалното му здравословно състояние, но съдът отхвърли искането. Вълчо Арабаджиев беше задържан след акция в хотел „Маринела“ в София и хотел „Марица“ в Пловдив в края на август м.г. заедно с две счетоводителки и обвинен в пране на пари. Задочно обвинени за укриването на данъци за близо 9 млн. лв. са двамата му родители, които се издирват чрез Интерпол и чрез европейска заповед за арест.", "date": "2019.01.07", "title": "Вълчо Арабаджиев остава в ареста"}
{"url": "https://www.monitor.bg:443/bg/a/view/vyvejdat-e-sistema-za-sledene-na-lekarstvata-153928", "text": "Изграждането и въвеждането на електронна система, чрез която да се следи какви лекарства има на българския пазар и дали има недостиг. Това предложение е внесла Българската асоциация за развитие на паралелна търговия с лекарства (БАРПТЛ) ) в Министерството на здравеопазването, съобщи нейният изпълнителен директор Боряна Маринкова. То е част от пакета предложения, които сме предоставили, за да залегнат като промяна в Закона за лекарствените средства, поясни тя пред „Монитор“. От БАРПТЛ предлагат нормативната уредба да се промени така, че лекарствата, които са със заличена регистрация, но не заради някакви отклонения в качеството им и опасност за здравето, да могат да се внасят легално при необходимост при специален режим, ако терапията на пациентите налага това. Това са т. нар. дерегистрирани медикаменти. Като се има предвид, че много лекарствени продукти напускат българския пазар, защото производителите им ги изтеглят от тук, е по-добре да има възможност те да бъдат внасяни по изключение, вместо болни и техните близки да пътуват в чужбина или да си ги поръчват от другаде без да е ясно с какъв произход са те. Сега практиката да се пазарува от непроверени места от една страна крие риск, а от друга – няма кой да отговаря за безопасността им, коментира още Маринкова. Този внос може да се извършва от притежателите на разрешение за употреба, но сега те невинаги могат да внесат един или друг продукт бързо. Точно в такива моментr трябва да има възможност да се използва паралелната дистрибуция, заяви още изпълнителният Маринкова и допълни, че по този начин се решава проблемът с недостига на някои лекарства в ЕС. Близо 350 сигнала от цялата страна за липсващи лекарства са получени на платформата на асоциацията към края на декември миналата година.", "date": "2019.01.07", "title": "Въвеждат E-система за  следене на лекарствата"}
{"url": "https://www.monitor.bg:443/bg/a/view/zografski-18-i-na-turnira-chetirite-shanci-153943", "text": "Владимир Зографски завърши на 18-о място в крайното класиране на ски скок веригата от Световната купа \"Четирите шанци\". В последния старт в Бишофсхофен самоковецът зае 28-о място с 209,6 точки след скокове от (125,0 и 119,0 метра). За крайното подреждане след четирите старта от веригата Зографски събра 881,6 точки и се нареди на престижното 18-о място. В генералното класиране за Световната купа пък е 22-и. Според справката на ФИС единственият българин в елита на ски скока е заработил 11 000 швейцарски франка от наградни фондове. Победител в \"Четирите шанци\" е японецът Рьою Кобаяши, който спечели и в Бишофсхофен, с което записа 4 победи в 4-те състезания. 22-годишният Кобаяши завърши с 282,1 точки след скокове от 135,0 и 137,5 м и стана едва третият скачач в историята, който прави Голям шлем с четири победи в \"Четирите шанци\". Втори в Бишофсхофен стана полякът Давид Кубацки с 268,3 т. (138,0 и 130,0 м), а трети е представителят на домакините Щефан Крафт с 267,5 т. (134,0 и 131,5). В крайното класиране в \"Четирите шанци\" Рьою Кобаяши е първи със сбор от 1098,0 т., пред Маркус Айзенбихлер (Гер) - 1035,9 и Щефан Лейхе (Гер) - 1014,1.", "date": "2019.01.07", "title": "Зографски 18-и на турнира \"Четирите шанци\""}
{"url": "https://www.monitor.bg:443/bg/a/view/zelenite-shte-otchitat-za-proektite-si-v-ekoministerstvoto-153941", "text": "Неправителствените организации, работещи по екопроекти, вече ще бъдат задължавани да предоставят на екоминистерството данните си. Това предвиждат промени в Закона за биоразнообразието, изработени от екоминистерството и пуснати за обществено обсъждане. Изискването се налага, тъй като досегашната практика показва, че се правят анализи на данни, за които МОСВ няма информация. Тази информация пък е необходима на ековедомството, за да провежда политиките за опазване на околната среда. С мотивите към предложените промени се разбива на пух и прах и една от основните тези на „зелените“, че в защитените по Натура 2000 зони не може да има каквито и да било дейности. От МОСВ изрично подчертават, че директивата и законът не само не налагат преки забрани, но и в други държави от съюза няма подобна практика. Единственото изискване е дейностите да не влошават местообитанията на защитените видове. Затова се разрешават дейности, които биха довели до устойчиво развиване на зоните. Според промените в закона ограниченията и забраните ще се налагат по изключение. Забрани могат да се въвеждат в заповедите за обявяване на защитените зони или в плановете за управление, в случай че осъществяването на дадена дейност доказано би довела до увреждане на местообитанията и видовете, които се опазват в дадената зона. С предложените промени и регионалните екоинспекции ще могат по-ефективно да координират отделните звена. Ще се разработят и териториални планове за управление на мрежата. Новият подход в управлението на НАТУРА 2000 ще се осъществява с нови структури за управление на национално и регионално ниво се казва още в предложението за промени в Закона за биоразнообразието. За целта ще бъдат създадени национален орган за управление на мрежата, национален консултативен съвет към екоминистъра и органи за управление на мрежата на регионално ниво. Към регионалните органи пък ще се организират комитети на заинтересованите страни, които обединяват РИОСВ, местната власт, териториални администрации и местния бизнес. В промените на закона са заложени и критериите, на които трябва да отговарят неправителствените организации, чиято дейност е в сферата на опазване на околната среда. Те трябва да работят на територията на поне две регионални инспекции по околна среда и да имат опит от минимум три години в тази област. Освен това НПО-та трябва да имат прозрачно управление, което да гарантира, че заявената от тях членска маса не само е информирана, но и участва във вземането на решения. Те не трябва да имат и задължения към държавата или общините, където са учредени. На същите условия ще трябва да отговарят и регионалните неправителствени организации. „Промените са стъпка напред, но много половинчата“. Това коментираха от Националната асоциация „Българско Черноморие“. Според експертите на организацията истинска кооперация между природозащита и устойчиво развитие може да се получи, когато местните общности придобият правото сами да решават развитието на защитената зона в тяхната територия, а регионалните екоинспекции имат основно контролни функции. Освен това според сегашното законодателство забраните за дейност в заповедите за обявяване на защитена зона не могат да се обжалват в съда.", "date": "2019.01.07", "title": "„Зелените“ ще се отчитат за проектите си в екоминистерството"}
{"url": "https://www.monitor.bg:443/bg/a/view/iskat-arest-za-rom-napadnal-policaj-s-motika-153921", "text": "Постоянна мярка за неотклонение „задържане под стража“  за 25-годишен жител на старозагорския квартал \"Лозенец\" ще поиска прокуратурата. Поводът е нападение над полицай при опит да бъде арестуван за кражба от някогашната сграда на института по метрология на улица „Мусала“ в Града на липите. Сигналът за неизвестни лица, които разрушават стени и крадат метални отпадъци от помещенията  е бил приет около обяд на 6 януари. При пристигане на място униформените от Второ РУ „Полиция „ заварили трима мургави млади мъже, които изнасяли с каруца отпадъчни железа от сградата, където предстои да започнат ремонти за превръщането й в общежитие за социално слаби семейства. При забелязване на полицаите двама от крадците направили опит да се укрият в съседна улица, а третия ударил с мотика крака на единия от служителите и успял да го събори на земята уточни началникът на управлението Георги Георгиев. Полицаят е бил откаран в спешното приемно отделение на УМБАЛ „Проф. д-р Стоян Киркович“, където лекарите констатирали спукване на костиците, но без опасност за живота. Извършителят е бил открит десет часа по-късно в жилище на свои роднини и е задържан първоначално за 24 часа по закона за МВР. И тримата мургави крадци са криминално проявени, образувани с три досъдебно производства за кражба и за посегателство на униформен полицай, съобщиха от прокуратурата.", "date": "2019.01.07", "title": "Искат арест за ром, нападнал полицай с мотика"}
{"url": "https://www.monitor.bg:443/bg/a/view/podpaliha-golf-na-kmetski-sysed-153919", "text": "Лек автомобил „Фолксваген голф“, собственост на 43-годишен жител на курортното градче Павел баня е бил опожарен, Сигналът за вихрещите се пламъци от купето бил подаден към 01,30 часа на 4 януари. Докато пристигне колата с огнеборци пожарът на улица „Еделвайс“ успял да унищожи изцяло двигателния отсек, само по една случайност огънят не е  обхванал намиращата се в непосредствена близост къща на кмета на общината Станимир Радевски. Автомобилът е притежание на неговия съсед Минко Иванов, който се заминава с транспортна дейност.Мъжът не е криминално проявен, образувано е досъдебно производство срещу неизвестен извършител за палеж.От РУ „Полиция“ – Казанлък са категорични , че палежът не е свързан по никакъв начин с личността на каращия четвърти мандат градоначалник. Работело се по няколко версии, сред най-правдоподобните била отмъщение от засегнат на семейна чест павелбанчанин. При случайно възникнал пожар в братядаскаловското село Оризово пък е загинала 70-годишна местна жителка, тялото  било намерено овъглено при гасене на стопанска сграда рано заранта на 5 януари. При направения допълнителен оглед не са намерени следи от палеж, най-вероятно инцидентът е станал при ползване на печка на твърдо гориво.", "date": "2019.01.07", "title": "Подпалиха Голф на кметски съсед"}
{"url": "https://www.monitor.bg:443/bg/a/view/dentist-avdjija-grymna-namesto-gligan-ohranitel-153922", "text": "45-годишен служител на звеното за съдебна охрана в Сливен е прострелян с опасност за живота по време на ловен излет, инцидентът е станал около обяд на 5 септември. Сигналът за прострелян в стомаха мъже бил подаден на телефон 112  от участници в ловен излет в местността Бойчо трап в землището на село Ичера. Сачма, предназначена за едри животни е заседнала в един от прешлените на Димитър Жеков, уточни председателят на ловно-рибарското дружество – Сливен и бивш кмет на общината о.з. Кольо Милев. По информация от участници в излета инцидентът е станал в следствие на рикушет, оръжието е било в ръцете на 35-годишния стоматолог Панайот Пенев. Пострадалият е бил откаран в сливенската МБАЛ „Д-р Иван Селимински“, където е направена животоспасяваща операция, на този етап няма необходимост от изваждане на оловното късче. Охранителят е извадил голям късмет , че сачмата не е засегнала жизнено важни органи, коментира зам. шефът на здравното заведение д-р Хрисант Хрисантов. Според запознати хайката е включвала основни ловци от Сливен, които били на пусия за диви прасета, но отстреляли и няколко вълка същия ден. Образувано е досъдебно производство , оръжието е отнето за балистични експертизи.Ръководителят по лова при ЛРС- Сливен Светослав Аврамов уточни, че стрелецът е бил приет за ловец преди две години, до сега нямал никакви нарушения. По думите му най-вероятно сачмата е рикоширала от тялото на диво прасе, което минавало помежду двамата авджии.", "date": "2019.01.07", "title": "Дентист-авджия гръмна охранител, вместо глиган"}
{"url": "https://www.monitor.bg:443/bg/a/view/energetici-dariha-moderna-tehnika-za-nedonoseni-deca-153920", "text": "Модерна техника, инкубатор Isolette C2000 и воден дестилатор на обща стойност 15 442 лв. получиха специалистите от Клиниката по неонатология към УМБАЛ “Проф. Ст. Киркович” в Стара Загора  в навечерието на 8 януари – Ден на родилната помощ и професионален празник на акушер-гинеколозите. Дарението идва от ГЕЦ „КонтурГлобал Марица Изток 3“ на територията на община Гълъбово, средствата са от програмата за социални инвестиции „Енергия за живот“ на „КонтурГлобал Марица Изток 3“. Инкубаторът позволява  лекарите  едновременно да регулират температурата, кислорода и влажността, за да осигурят необходимата специална среда за развитие на недоносеното новородените. Дестилаторът пък е нужен за осигуряване на вода с определени показатели, която се използва за специализираната апаратура в отделението.", "date": "2019.01.07", "title": "Енергетици дариха модерна техника за недоносени деца"}
{"url": "https://www.monitor.bg:443/bg/a/view/katastrofa-mejdu-dva-tira-blokira-pytja-ruse-bjala-153923", "text": "Тежка катастрофа между два тежкотоварни камиона блокира пътя Русе-Бяла в участъка между двете отклонения за град Две могили, съобщиха пътуващи в района. От областната дирекция на МВР в Русе потвърдиха за инцидента и уточниха, че сигналът е подаден в 16,04 часа. Към мястото са тръгнали екипи на полицията, Спешна помощ и пожарната. По първоначална информация загинал е един от водачите, а другият е сериозно пострадал. Пожарникарски екипи са помогнали за изваждането им от кабините. Двата тира са с турска регистрация и са се ударили челно. Организиран е обходен маршрут за леките автомобили – Русе – Басарбово – Иваново – Две могили и Две могили – Обретеник. Тежките камиони изчакват на място засега. Пътни полицаи регулират движението. Предстои извършването на оглед и изясняване на причините за катастрофата.", "date": "2019.01.07", "title": "Катастрофа между два тира блокира пътя Русе-Бяла"}
{"url": "https://www.monitor.bg:443/bg/a/view/puskat-v-prodajba-e-vinetki-i-v-poshtite-153927", "text": "От 8 януари започва поетапно продажбата на електронни винетки за 2019 г. в пощенските станции. Продажбата ще се извършва на каса в офисите на „Български пощи“ ЕАД в рамките на работното време на съответната пощенска станция. Припомняме, че В момента гражданите могат да купят винетка по четири начина: от апарати за самотаксуване, сайта www.bgtoll.bg и мобилното му приложение, на каса в офисите на Областните пътни управления и на Мобилния оператор „А1“. Вече се продава и на касите на „Еasypay”, като постепенно ще ги има в цялата страна. От следващата седмица поетапно ще се продават на каса и в големите вериги бензиностанции – „ОМВ“, „Петрол“, „ЕКО“, както и в клоновете на „Български пощи“. До месец ще започне и продажбата през банкоматите на БОРИКА. Системата се разширява непрекъснато. На ГКПП „Калотина“ освен терминали за самотаксуване вече са оборудвани и работни места за продажба на е-винетки в брой на каса. Такива ще има и на „Кулата“, на Дунав мост при Русе и на „Капитан Андреево“. Апарати за самотаксуване са монтирани на пунктове „Отоманци“, „Гюешево“, „Капитан Андреево“, „Дунав мост“ – Русе, „Кардам“, „Дуранкулак“. Монтирани са устройствата и на „Станке Лисичково“, „Златарево“ и „Оряхово“.", "date": "2019.01.07", "title": "Пускат в продажба е-винетки и в пощите "}
{"url": "https://www.monitor.bg:443/bg/a/view/netflix-investira-1-miliard-v-evropejska-produkcija-prez-2019-g-153914", "text": "Приблизително 1 милиард долара – толкова смята да задели от целия си бюджет стрийминг гигантът Netflix за оригинална европейска продукция през тази година. Ходът е част от набелязаната цел на компанията да увеличи значително потребителите си на Стария континент. Макар че Netflix не разграничава „зрителите си“ според държавата по произход, експерти изчисляват, че в платформата са регистрирани близо 40 милиона европейци. Очакванията са в следващите пет години числото да се увеличи с още от 15 до 20 милиона. Към момента Netflix са съсредоточили усилията си в по-големите държави на континента, като работят по пет сериала в Германия, седем във Франция и шест в Испания. Сред продукциите, добили най-много популярност към момента, е драмата The Eddy, която ще бъде режисирана от носителя на „Оскар“ Деймиан Шазел. Действието ще бъде базирано в джаз клуб в Париж. Netflix изчислява, че само в Испания през отминалата година, е спомогнала за назначаването и заплащането на над 13 000 актьори, статисти, режисьори, продуценти, оператори и др. Сред най-големите предизвикателства пред компанията, смятат в средите, е фактът, че аудиторията в Европа е разделена според национална идентичност и често всяка „група“ зрители говори на различни езици. Конкуренцията от страна на местните телевизионни компании също е голяма, като всяка от тях може да задели значително по-голям бюджет за създаването на оригинална продукция в държавата, в която функционира. Въпреки това очакваният резултат е положителен предвид по-големия стимул на локалните компании да инвестират също в телевизионно кино.", "date": "2019.01.07", "title": "Netflix инвестира $1 милиард в европейска продукция през 2019 г."}
{"url": "https://www.monitor.bg:443/bg/a/view/syvetnik-ot-gerb-syzdade-shtastliv-hladilnik-za-hora-v-nujda-153913", "text": "Хладилна витрина с продукти в помощ на бедни заработи пред един от магазините в Хасково. Благородната идея предвижда хора с по-добро материално положение да поставят в него храна и напитки, които съгражданите им в нужда не могат да си позволят. Инициатор е най-младият общински съветник в Хасково Митко Петров (ГЕРБ). Той осигурил витрината със собствени средства и я поставил пред магазина със съгласието и съдействието на собственика. За да даде пример на другите Петров я зареди с храна и напитки. „Щастливият хладилник“, както вече го наричат в квартала, е пред магазин на бул. „Освобождение“. От търговския обект ще поемат разходите за ток, охраната и зареждането по волята на дарители. „Много хора вече проявяват интерес към идеята. Надявам се доброто да продължи и да бъде подето и от други хора с възможности. Вярвам, че подобни хранителни витрини за нуждаещи се ще се появят и в други хасковски квартали, за да може максимален брой хора да се възползват от тях“, каза Митко Петров. Идеята срещала подкрепа и от други собственици на магазини в Хасково.", "date": "2019.01.07", "title": "Общинар създаде „щастлив хладилник“ за хора в нужда"}
{"url": "https://www.monitor.bg:443/bg/a/view/advokat-na-cvetan-vasilev-pral-pari-na-oligarha-malofeev-153933", "text": "Адвокатските кантори, част от които е и един от защитниците на Цветан Василев, са свързани с пране на пари на руски олигарх, включен в санкционния списък на ЕС и САЩ. Това обяви зам.-главният прокурор Иван Гешев в интервю за bTV. Според информация на разследващите става въпрос за скандалния Константин Малофеев. Руснакът е в сериозни връзки и с Българския Мадоф, като за последните няколко години се появиха редица публични доказателства за близките бизнес отношения между двамата. Малофеев имаше интерес да придобие от Василев някои от златните кокошки, купени с пари на КТБ – БТК, \"Дунарит\", \"Авионамс\", НУРТС и \"Фърст диджитал\". Първо посредством белгийския псевдоинвеститор с руски паспорт Пиер Луврие, а след неговия неуспех – чрез руснака Дмитрий Косарев. През 2015 г. Малофеев пък се опита да придобие собствеността и контрола върху телевизиите ТВ 7 и News 7 през друга обща с Василев пионка – Николай Малинов. Според неофициална информация Василев и Малофеев са се срещали няколко пъти в Белград, откакто банкерът се укрива в Сърбия от родното правосъдие. Пак според свидетелски показания Василев имал много дебели връзки в Русия и те го пазели. Последната информация категорично опровергава публичните опити на БГ Мадоф да се изкара жертва на „заговор“ у нас и Близките отношения на банкера беглец с Малофеев към днешна дата се потвърждават и от факта, че защитникът на Василев – Лазар Карадалиев, е обвинен за пране на пари именно на руския олигарх. Юристът, който иначе не обича да се показва на светло, дори лично се яви на делото, на което съдът задочно разглеждаше мярката за неотклонение на банкера беглец. Името на защитника лъсна и в изнесеното от прокуратурата резюме на обвинителния акт срещу Цветан Василев, Карадалиев изрично се споменава като човека, получил още през 2014 г. 210 000 лева в брой по разпореждане на фараона. Парите трябвало да бъдат похарчени за „профилактиране“ на основни свидетели по делото за източването на КТБ. Заради това той вече е обвиняем, като в делото има и доказателства, че юристът се е опитвал да ползва прикритието на адвокатска кантора и за да укрива от разследващите доказателства за източването на КТБ. Отделно е привлечен под наказателна отговорност и за участие в престъпна група, занимаваща се с транспортиране и държане на акцизни стоки за бандерол. Според Гешев адвокатските кантори, които бяха обискирани в края на декември м.г., са свързани \"В конкретния случай става въпрос за организирана престъпна група, която се занимава с пране на пари, част от трансакциите, които проверяваме, имаме данни, че са стигнали до офшорни дружества, които са на руски олигарх, който е в санкционния списък на ЕС и САЩ. Ние имаме и международни задължения. Съзнавайки какво ще се случи, въпреки че имаше основания за неотложност, поискахме разрешение от съда да бъдат претърсени определени адвокатски офиси и лични домове. Като в това искане за разрешение сме посочили какво точно търсим. Резултатът е, че единият от това адвокатско дружество – адвокат Карадалиев - има трето обвинение по трето дело\", заяви Иван Гешев и поясни, че в случая се касае за присвояване и изпиране на милиони евро. Става дума за адвокат Лазар Карадалиев, защитник на укриващия се Цветан Василев. Адвокатът е обвиняем и по други две дела, свързани с акцизни стоки и с укриване на материали по случая КТБ. \"Ние имаме доказателства за този човек и сме предприели конкретни действия. При претърсванията намерихме нещата, които търсихме. Намерихме един договор, въз основа на който са тръгнали нещата към руския олигарх, за когото казах\", поясни още зам. главният прокурор. \"Недосегаеми хора в България няма. Когато има доказателства за престъпление, всеки може да бъде обвинен. Могат да бъдат претърсвани адвокати, прокурори, депутати. Защо да не могат да бъдат претърсени и адвокатски кантори?\", допълни Гешев и коментира, че според него готвеният от адвокати протест във връзка с претърсванията на канторите \"почива на недостатъчна информация за повечето, а за тези, от които изхожда, е въпрос на защитна позиция – атаката е най-добрата защита\". Опасни руски връзки изплуваха и в друго мегадело срещу обвиняем олигарх. Гешев заяви още, че обвиненият в източването на приватизирани предприятия бизнесмен Николай Банев е комуникирал тайно от ареста с руски лобисти, с които заедно са планирали медийна и политическа кампания в негова защита. \"Г-н Банев не може да предизвика съчувствие в мен, преди няколко дни в килията му в кутия от натурален сок беше намерен телефон, какъвто няма право да ползва в ареста. Извадена е експертиза и се вижда комуникация с руски лобисти, неофициални представители на руската държава. Това е предателство към собствената държава. Обещавана му е адвокатска защита пред Европейския съд от руски адвокати. Медийна кампания в Русия. Обсъжда се организирана хибридна война. Даже и за медийна война срещу прокуратурата се говори, като се споменава и името на един конкретен роден журналист, който да започне всичко това\", заяви той. \"По делото има писмени доказателства за определените суми. Чакаме резултати от службите в Швейцария. При определен момент е имало 1 млн. лв. в Швейцария. Сезирали сме максимално бързо съответните швейцарски власти. Днес ще уведомим министъра на правосъдието Цецка Цачева с доказателствата, с които разполагаме, и смятаме, че те ще й бъдат полезни. Благодарим на Министерството на правосъдието за съдействието\", уточни той. Гешев допълни, че по делото предмет на разследване са четири предприятия. \"Баневи ги бяхме обявили за издирване доста преди да бъдат задържани. Ние сме осъществили определена процедура по издирване. Не се занимавам с екскурзиите на обвиняемите. Другият вариант беше да чакаме да си дойдат, ако те не си дойдат, щяхте да кажете \"Защо не ги задържахте във Франция\", като ги знаехте къде са\", обясни зам. главният прокурор на въпрос защо властите не са изчакали Баневи сами да си дойдат в България, а са били задържани във Франция. Важна подробност е, че Доказателство за това е заводът за хартия в Костенец. Дори ползват общи защитници. По едно от делата срещу него Банев е представляван от адв. Христо Ботев, който е и сред екипа юристи, защитаващи банкера-беглец. Зад Десислава Иванчева стои стои една политическа сила – политическо медийна групировка, която я защитава активно, заяви зам.-главният прокурор Иван Гешев. „Тази групировка твърдеше, че тя се занимава и се бори срещу корупцията и в един момент припозна госпожа Иванчева като свое знаме. И затова, както каза един колега: „Шефе, представям си, ако арестуваме някой министър, след като арестувахме един кмет това да ни се случва, представям си живот и здраве, като арестуваме някой министър или заместник-министър“, каза още Гешев. По повод информациите, че Иванчева и Биляна Петрова са подали жалби в съда в Страсбург за нарушаване на правата им по време на задържането им през април м.г. и че условията в следствения арест са лоши, Гешев уточни, че наказателната им отговорност е различно нещо от оплакванията им. „Това са две различни процедури. Една подадена жалба не означава задължително, че България ще бъде осъдена. Както и един внесен обвинителен акт не означава задължително, че някое лице ще бъде осъдено“, коментира Гешев. За пореден път той заяви, че мястото на ареста на бившата кметица е бил избран и преценен от съответните оперативни служители на Комисията „Антимафия“. „Това, според мен, беше правилно решение и ще ви обясня защо, то вече се вижда. Всички, за добро или за лошо, видяха как протекоха нещата. И въпреки това, застана пред цяла България и пред медиите, и пред телевизиите се твърди, че парите са подхвърлени. А представяте ли си, ако беше станало извън медиите. Така че това имаше и положителен ефект. Цяла България може да види как се е случило и въпреки това излизат версии как са подхвърлени парите“, заяви Гешев. Той е категоричен, че по арестуваните е имало светещо вещество, с което са били маркирани парите. „Подсъдимите и обвиняемите имат право да се защитават по всякакъв възможен начин, включително и като лъжат. Затова не може да им се търси отговорност. Те имат право да се защитават и аз, и вие, бихме се защитавали по същия начин, даже по-активно, ако ни грозят 30 г. лишаване от свобода. Обвинението е за престъпление, за което се предвижда до 30 г. Това е доста сериозно престъпление и това е доста сериозна мотивация да правиш всичко възможно това да не ти се случи“, каза Гешев. За изтеклите в медийното пространство част от СРС след тяхното разсекретяване от спецсъда той обясни, че според наблюдаващите прокурори съответстват на оригиналните записи. Гешев обясни още, че дадените от строителния предприемач Александър Ваклин пари не са корупция. „Даването на пари в конкретния случай не е корупция, поради простата причина, че парите които предоставя и дава свидетелят са в интерес на правосъдието. Т.е. тук не става въпрос за корупция. Отделно трябва да е ясно чисто практически, че това не е един недобросъвестен човек, който дава на някой с цел да го злепостави. Той е изчерпал всички законови процедури – пред Административния съд, сигнализирал е кмета, сигнализирал е общината. Направил е всичко възможно и няма друг вариант, освен да се обърне към правосъдието“, каза Гешев. Зам.-главният прокурор Иван Гешев заяви, че няма да бъде следващият главен прокурор. „Този въпрос не седи пред мен. Към този момент ще ви отговоря – не. Даже не мисля по този въпрос. Главният прокурор се казва Сотир Цацаров. Аз мисля по организацията на това, което предстои пред Специализираната прокуратура, нещата, които започнахме, да продължат по същия начин“, каза Гешев. На въпрос дали ще има арестуван министър, той отговори, че при наличие на доказателства – естествено. И припомни, че има привлечени към наказателна отговорност министри, заместник-министри, има осъдени бивши министри. „Искам всички дела, които започнахме, да влязат в съд. И да постигнем максимално добър резултат за прокуратурата и за българските граждани“, заяви Гешев. Последният, който ще трябва да разреши екстрадицията на Митьо Очите от Турция, е президентът Реждеп Ердоган. „Турският съд вече е дал разрешение. Това е най-важната стъпка, дал е съгласие за екстрадиция. След това е министърът на правосъдието в една съгласувателна процедура с министъра на вътрешните работи и министъра на външните работи и накрая президентът Ердоган. Нали не смятате, че мога да му дам зор?“, каза зам.-главният прокурор Иван Гешев. Датата на бъдещета екстрадиция все още не е ясна, но още преди Нова година българските разследващи уточниха, че най-вероятно Очите ще бъде върнат у нас до края на януари. Няма значение кой е снимал Ценко Чоков в ресторнта по време, когато трябваше да бъде под домашен арест, проблемът е защо е бил там, а не вкъщи, става ясно от думите на Гешев. „Правилният въпрос е не кой е направил снимки, а защо господин Ценко Чоков не е в носилка, защо не е с бастун и както беше три дена след това в съдебната зала, защо не е при зъболекаря си, а в ресторанта? А не кой е изпълнил гражданският си дълг. Ако в Германия някой наруши правилата за движение, знаете ли какво се случва? 20 човека се обаждат в полицията и него го глобяват“, каза зам.-главният прокурор. И допълни, че снимките, които се появиха в Нова тв ,нямат значение за оставането на Чоков в ареста. „На мен доколкото ми е известно, истината е следната – полицейски служители са извършили рутинна проверка в ресторанта, констатирали са го. Съответните документи са изготвени. И са сигнализирали МВР. Те контролират домашния арест“, каза Гешев. И допълни: „Не знам кой е снимал, но браво на този човек, защото е изпълнил гражданският си дълг. И е дал възможност на българските граждани да видят как се изпълнява мярката „домашен арест“ или колко е ефективна“. Делото за продажбата на удостоверения за български произход да влезе бързо в съда, надява се зам.-главният прокурор Иван Гешев. Шефът на Агенцията за българите в чужбина Петър Харалампиев е в ареста при същите условия, както всички останали. „А възможно е и условията да са по-лоши. Изтърпява мярка за неотклонение „задържане под стража“. Тече досъдебното производство. Надяваме се бързо да влезе в съд. Човек от високите етажи на властта е в ареста“, каза Гешев. Той за пореден път обясни, че предметът на разследването е не даване на българско гражданство, а за удостоверения за произход, което е първата стъпка, а след това има доста дълга процедура.", "date": "2019.01.07", "title": "Адвокат на БГ Мадоф прал пари на олигарха Малофеев"}
{"url": "https://www.monitor.bg:443/bg/a/view/55-na-sto-ot-parite-za-vuzovete-spored-kachestvoto-i-pazara-153924", "text": "55% от средствата за издръжка на обучението в университетите ще зависят от оценката за качеството на обучение и съответствието му с пазара на труда през 2019 г. Това предлага министърът на образованието Красимир Вълчев с промени в правителственото постановление №328. Предвижда се и промяна в изчислението на коефициента за научни изследвания при направленията с нисък интензитет на научна дейност, сред които са „Социални, стопански и правни науки“ и „Хуманитарни науки“. Така те ще имат равен старт със специалностите, които развиват активна научна дейност. „Хидростроителство“ от професионално направление „Архитектура, строителство и геодезия“ ще бъде включена към списъка със защитените специалности. Това предвиждат промени в постановление № 64, внесено за обществено обсъждане от Министерски съвет. Предложението е направено заради нуждата от висококвалифицирани специалисти в областта на метеорологията и климата. От Министерски съвет предлагат и промени в ПМС №90. В тях е заложено размерът на стипендиите за македонските граждани и българите в чужбина, които се връщат в страната ни, за да продължат висшето си образованието, да бъде увеличен от 200 на 240 лв. Това ще помогне за привличането в страната ни на повече от съгражданите ни зад граница.", "date": "2019.01.07", "title": "55% от парите за вузовете според качеството и пазара"}
{"url": "https://www.monitor.bg:443/bg/a/view/pobojnik-ot-jyltite-jiletki-se-predade-na-policijata-153910", "text": "Мъж, удрял и ритал полицаи по време на демонстрацията на френските \"жълти жилетки\" в събота в Париж, се преде на властите и е задържан, съобщи министърът на вътрешните работи Кристоф Кастанер, цитиран от АП. Според френски медии става въпрос за 37-годишен бивш професионален боксьор и шампион в лека-тежка категория, заснет как бие полицаи на съботната демонстрация на протестното движение във френската столица. Мъжът бе идентифициран като Кристоф Детинжер. Видеозаписите се разпространиха бързо в социалните мрежи и предизвикаха голям брой коментари - както положителни, така и критични. Френският вътрешен министър написа в профила си в Туитър, че заподозреният се е предал сам и \"ще отговаря за действията си в съда\". Броят на задържаните след съботните демонстрации на \"жълтите жилетки\" в цяла Франция достигна 345. 281 от тях останаха в ареста, пише френският вестник \"Монд\", като се позовава на данни на министерството на вътрешните работи.", "date": "2019.01.07", "title": "Побойник от „жълтите жилетки“ се предаде на полицията "}
{"url": "https://www.monitor.bg:443/bg/a/view/real-predstavi-nov-sled-poredna-izdynka-153905", "text": "„Реал“ (Мадрид) изживя ново разочарование и записа първа загуба за 2019 година.  След ремито с „Виляреал“ в отложения мач от 17-и кръг на Ла Лига, сега „кралете“ отстъпиха с 0:2 на „Реал“ (Сосиедад) у дома. Попаденията в срещата от 18-ия кръг, играла се на „Сантиаго Бернабеу“, отбелязаха Силва Вилиан Жозе (от дузпа) и Рубен Пардо, след асистенция на автора на първия гол. В двубоя не липсваха спорни моменти, като на два пъти домакините имаха сериозни претенции за дузпа, които обаче бяха подминати от рефера. Въпреки поредния звучен шамар, президентът на „Реал\" Флорентино Перес не показа да е разочарован от издънката срещу „Сосиедад“, след която отборът се отдалечи на 10 точки от лидера „Барселона“. „След период на успех винаги идва такъв и на трудности. Но „Реал“ ще продължи да надгражда и да гледа само напред”, заяви по време на представянето на новото попълнение на клуба Браим Диас. 19-годишният испански полузащитник идва от „Манчестър Сити“ срещу 15,5 млн. паунда, като други 6,5 млн. са залегнали в договора като клаузи. „Когато в Мадрид идва нов играч, това винаги е важно събитие, защото тук се трудим много, за да изберем един футболист. Добре дошъл, Браим”, допълни Перес.", "date": "2019.01.07", "title": "„Реал“ представи нов след поредна издънка"}
{"url": "https://www.monitor.bg:443/bg/a/view/klub-z-i-radan-v-obshta-akcija-za-imenija-den-na-kostov-153925", "text": "До абсурдни висини достигна колаборацията между сайтовете на подсъдимите олигарси у нас и подкрепяните от тях wannabe (бел.р. мераклии за) политици от алианса на провалените десни партии „Демократична България“. На днешния Ивановден, в пореден опит да блесне в социалните мрежи, бившият лидер на ДСБ Радан Кънев пусна асоциативен ферман, тръгващ от задръстванията в София и стигащ до патетична честитка на автора до ментора му Иван Костов. „PS Честит ден на всички Ивановци, Йоановци и т.н., както и особено на Онзи Иван, който – при цялата си липса на съвършество – преди двайсетина година ни тури, почти насила, на релсите на капитализЪма, благодарение на което толкова много хора бързат за толкова много различни работи със собствени автомобили“, написа той във Фейсбук. И докато за Кънев е логичен и асоциативният полет на мисълта, с който стана известен по време на краткия си престой в активната политика, и опитът му не само да честити, но и да се подмаже на човека, инсталирал го начело на ДСБ, то далеч по-неочаквано бе, че постът му веднага намери и медийна трибуна. Минути след публикуването й на стената на Кънев, честитката лъсна в материал на Клуб Z със заглавие „Честит ден на Онзи Иван“. Така сайтът на подсъдимия за данъчни престъпления фармацевтичен олигарх Огнян Донев за пореден път доказа не само връзката си с Командира и креатурите му от „Демократична България“, но и че за него е важна не журналистиката, а копи-пействането на опорки. Дори, когато става въпрос за честитка, каквато впрочем Огнян Донев също има защо да прави предвид факта, че именно по времето на Костов получи почти даром фармацевтичната си империя.", "date": "2019.01.07", "title": "Клуб Z и Радан в обща акция за имения ден на Костов"}
{"url": "https://www.monitor.bg:443/bg/a/view/29-godishen-ot-petrichkoto-selo-gabrene-se-prebori-za-krysta-v-ezeroto-michigan-153912", "text": "29-годишният Борислав Кирилов, родом от петричкото село Габрене се оказа най-бърз и пръв успя да хване кръста в ледените води на езерото Мичиган. Рекорден брой от 17 смелчаци се хвърлиха в почти замръзналите води на езерото, в северното предградие на Чикаго – Евенстън, пишат в своите фейсбукпрофили уччастници и зрители, присъствали на Богоявление. Отец Грую Попцинков, от българската православна черква в Дес Плейнс „Св. София“, благослови смелите мъже и хвърли дървения кръст в мътните води. Късметлията Борислав Кирилов е родом от село Габрене, община Петрич, и е баща на двама малки сина Иван и Николай. В сравнение с миналата година двойно повече родолюбци, около 200 души, бяха дошли да уважат Богоявление. “Температурата на водата беше малко под нулата по Целзий. Въпреки това, заради вятъра се усещаше с 10 градуса надолу. Събираме се, за да спазим православната традиция и да утвърдим българските си корени”, сподели главният двигател на събитието – Делчо Стоев. Той и неговата приятелка – Соня Петрова, се надяват мястото да стане традиционно и ритуалът да се изпълнява на брега на „Дос парк“ всяка година: „Тук е широко, има достатъчно паркинг и мисля, че се получи добре. Дано не се местим вече, за да знаят българите къде ще бъдем всяка година“, каза Соня Петрова. Нашенците загряха с народни песни, хора и мощното „Българи юнаци“. Българите отбелязаха и 171 години от рождението на поета-революционер Христо Ботев. Традицията по хвърлянето на кръста уважи и Генералният консул на Р. България в Чикаго – Иван Анчев. Той присъства заедно с дъщеря си Анна-Мария Анчева. Хвърлянето за кръста се проведе за четвърта поредна година в Чикаго. През първата 2016 г., Делчо Стоев сам решава да се хвърли в ледените води. През следващата 2017 г. го прави отново, но вече със свещеник и заедно с двама свои приятели. През миналата 2018 г. стават петима души, а сред тях е и колоритният благоевградчанин и именик Йордан Илчев, който и тази година развяваше високо българския трибагреник.", "date": "2019.01.07", "title": "29-годишен от петричкото село Габрене се пребори за кръста в езерото Мичиган"}
{"url": "https://www.monitor.bg:443/bg/a/view/tamplierite-pochetoha-laskin-153911", "text": "Орденът на Рицарите Тамплиери на Йерусалим - Велик Приорат България почетоха Иван Ласкин, който почина на 48-годишна възраст на 6 януари. Принадлежността на актьора към ордена не беше обществено достояние и публикацията в официалната фейсбук страница на организацията предизвика учудване сред феновете му. „С дълбоко прискърбие ви съобщаваме, че на 6 януари 2019 г. ни напусна нашият брат Иван Ласкин KTJ, член на Командерия „Света София“ на Велик Приорат България. Той беше истински Рицар християнин и премина в редиците на небесното Христово войнство за да продължи своята мисия – да служи на Господ. Нека душата му почива в мир и вечната Светлина го озарява!“, това гласи публикуваният некролог на Иван Ласкин – Рицар на Храма. Към публикацията си тамплиерите са добавили и молитва за своя брат. Припомняме, че Ласкин бе приет в болницата на 28 декември миналата година с тежка чернодробна недостатъчност и близките му се надяваха да се намери спешно донор за трансплантация, но състоянието му бе толкова критично, че операцията не би могла да бъде извършена, обясниха преди дни лекарите. Така навръх Богоявление Иван загуби битката за живота си.", "date": "2019.01.07", "title": "Тамплиерите почетоха Ласкин"}
{"url": "https://www.monitor.bg:443/bg/a/view/sinjata-zona-vyv-varna-e-pylen-uspeh-sybirat-podpisi-da-raboti-v-sybota-i-nedelja-153915", "text": "Подписки, с които се иска разширяване на Синята зона, а също и удължаване на нейното работно време, са внесени в община Варна, съобщи кметът на града Иван Портних. Живеещите в центъра варненци, които в началото на реализирането на идеята тръпнеха пред неизвестността, сега са категорични, че Синята зона е въвела ред при паркирането на автомобилите. Едно от основните искания сега е въведената миналата година зона за платено спиране в центъра, вече да не важи само за работните дни, а да включва и събота и неделя. Кметът коментира, че в това има смисъл, особено през летния сезон, когато градът се задъхва от големия автомобилен трафик. Затова Портних отчете Синята зона като една от мерките в града, която е посрещната с одобрение от гражданите и има вече видимо реализиран успех. Допълнителен знак за това е и факта, че живеещи в съседство с нея пишат до общината с искане тя да бъде разширена. На среща с медиите кметът на Варна отчете и други важни постижения за града през миналата година, като посочи и новите приоритети през тази. „Варна е място с високо качество на живот, като показателите са два - безработицата е паднала до рекордно ниските 2,8 %, а освен това градът е един от малкото в страната с ръст на раждаемостта. Сред основанията за оптимизъм е и новият местен бюджет, които е 475 млн. лева - рекорд за града“, каза още варнеския кмет. Той посочи още, че не е необходимо хората да си купуват винетки, за да се движат по пътните отсечки до „Златни пясъци“, Летище Варна и до селата Казашко, Тополи, Звездица и Константиново. Постигната е договореност с Агенция „Пътна инфраструктура” те да бъдат изключени от списъка с пътища, за преминаването по които е нужна винетка. „Проблемът стои отдавна. Това е била актуaлнa тема през всички тези години. Тези пътища попадат в обхвата на Общия устройствен план на Варна. Разумно е да бъдат изключени от републиканската пътна мрежа“, изтъкна кметът. Община Варна ще поеме стопанисването, но прехвърлянето ще стане след приключване на ремонтите, които се извършват в момента на някои от посочените отсечки. Нужните средства са във възможностите на Общината и няма да затруднят генерално бюджета, увери Портних. Ако зимата е благосклонна, новата част на бул. „Левски”, койтое най-големия инфраструктурен проект за града през последнит години, може да бъде завършена и пусната в експлоатация през втората половина на април, обяви още кметът. Той увери, че строителните дейности по всички участъци в момента се извършват активно.", "date": "2019.01.07", "title": "Събират подписи Синята зона във Варна да работи в събота и неделя"}
{"url": "https://www.monitor.bg:443/bg/a/view/e-tyrgovcite-izlizat-na-svetlo-do-29-mart-153916", "text": "Търговците, които използват собствени, наети електронни магазини или публично достъпни онлайн платформи за продажби са длъжни да подадат информация за това пред Националната агенция за приходите (НАП) до 29 март 2019 г., съобщиха от приходната агенция. Изискването е валидно за лицата, които и в момента осъществяват е-търговия, а търговците, които занапред ще използват електронен магазин, трябва да изпратят данни за него преди да стартират дейността си. чрез портала за е-услуги на НАП, като е необходим електронен подпис. Изискването важи за физически и юридически лица, които извършват продажби по интернет по занятие, т.е не засяга гражданите, които инцидентно са продали свои лични вещи, допълват от приходната агенция. Електронната услуга работи от 28.12.2018 г. като до момента вече са декларирани 10 електронни магазина. От края на март влиза в сила и новата наредба на НАП, която променя съществено правилата за приемане на плащания в брой от търговците, а сроковете за подготовка за промените изтичат. Повечето търговци в страната за новите текстове, които влизат в сила в края на март за регистрираните по ДДС компании и в края на юни за останалите, предупреждават авторите на софтуерни програми ERP.BG. Вече няма да е позволена досегашната практика, при която продажбите в магазините се въвеждат в софтуер, а касовата бележка се набира на бутоните на касовия апарат отделно. Двете системи занапред ще трябва да са свързани и фискалното устройство да издава касовата бележка автоматично. Това означава, че в повечето търговски обекти, освен най-малките, отделни касови апарати с бутони занапред няма да се използват. Друга промяна е, че при печат на фискално устройство задължително ще трябва да се включва и т.нар. Ако за продажбата няма генериран такъв номер, по нея няма да може да се плати в брой. Отпада също и широко използваната практика, при която за множество поръчки се плаща накрая наведнъж и се издава една обща фактура и една касова бележка за цялата сума. При еднократно плащане по много поръчки вече няма да може да се издава една касова бележка, а ще трябва да се печатат толкова касови бележки, колкото поръчки има.", "date": "2019.01.07", "title": "Е-търговците излизат на светло до 29 март"}
{"url": "https://www.monitor.bg:443/bg/a/view/fish-za-3-60-specheli-30-039-leva-ot-toto-djoker-153918", "text": "Фиш с 4 комбинации за \"5 от 35\" и 4 за \"Тото Джокер\" на стойност 3,60 лв. донесе най-голямата печалба в тираж №2 на БСТ. С него беше улучена единствената тройка от \"джокера\" за 29 910,80 лв. и 4 двойки по 41,50. Във II теглене на \"5 от 35\" падна пък една петица за 26 118,40 лева. Тя е уцелена от обикновен четворен фиш за 2,80 лв. Петиците в I теглене са 2 по 13 059,20 лева. Едната от тях обаче беше \"гарнирана\" с 30 тройки по 4 лв., от което се събраха общо 13 179,20 лева. Ударът направи късметлия, заложил на система №5 с 10 числа за 46,20 лв. От \"Втори ТОТО шанс\" за \"6 от 49\" леката кола \"Форд ЕкоСпорт\" се падна на любител на залозите, пуснал в Хасково 2 комбинации за 2 лева. Още петима ще вземат по 1000 лв. от \"Втори шанс\", но за \"5 от 35\". Те са играли в Балчик, Руси, Първомай, Ихтиман и по Интернет. Джакпотът в \"6 от 49\" скочи с нови 120 243,22 лв. и стана 6 744 781,25 лева. Очаква се до тираж №3 да порасне с още към 115 000. В \"6 от 42\" ще се съберат към 717 000 лв., в \"5/50 - 1/12 Зодиак\" си стоят непроменящите се 3 млн. лв., а с очакваните към 18 000 в \"Рожден ден\" сумата във всички джакпоти ще мине 10 590 000 лева.  Числа - (12, 19, 25, 35, 36, 38); 6 - няма, 5 - 8 по 4155,70 лв., 4 - по 57,30 лв., 3 - по 4,20 лв.; ДЖАКПОТ: 6 744 781,25 лв.  Числа - (11, 26, 31, 38, 39, 40); 6 - няма, 5 - 6 по 2007,80 лв., 4 - по 37,80 лв., 3 - по 3,40 лв.; ДЖАКПОТ: 697 946,90 лв.  I теглене - (12, 13, 18, 24, 32); 5 - 2 по 13 059,20 лв., 4 - по 61,80 лв., 3 - по 4,00 лв.; II теглене - (3, 7, 10, 14, 19); 5 - 1 от 26 118,40 лв., 4 - по 79,50 лв., 3 - по 4,50 лв.  Числа - (22, 27, 30, 37, 46); Зодия 7 - Везни; 5+1 - няма, 5 - няма, 4+1 - няма, 4 - 2 по 500,00 лв., 3+1 - 12 по 100,00 лв., 3 - 141 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв; ДЖАКПОТ: 3 000 000,00 лв.  Позиции - (4, 5, 8); Цифри – (7, 7, 3); 3 - 1 от 29 910,80 лв., 2 - 720 по 41,50 лв.; ДЖАКПОТ: 0,00 лв. \"  Година 54, месец 09, дата 21, ден 4; I група - няма, II - няма, III - няма, IV - 6 по 41,60 лв., V - 4 по 62,40 лв., VI - 12 по 16,70 лв., VII - 12 по 10,00 лв., VIII - по 4,50 лв., IX - по 4,90 лв., X - по 4,30 лв., XI - по 2,00 лв., XII - по 2,00 лв., XIII - по 2,30 лв., XIV - по 1,30 лв., XV - по 1,00 лв.; ДЖАКПОТ: 16 559,24 лв. Лека кола                       \"6 от 49\"                  477542852               Хасково 1000 лв.                          \"5 от 35\"                  219443762               Балчик 1000 лв.                          \"5 от 35\"                  599456768               Русе 1000 лв.                          \"5 от 35\"                  755168992               Първомай 1000 лв.                           \"5 от 35\"                 553835809                Интернет 1000 лв.                           \"5 от 35\"                 155143125                Ихтиман", "date": "2019.01.07", "title": "Фиш за 3,60 спечели 30 039 лева от \"Тото Джокер\""}
{"url": "https://www.monitor.bg:443/bg/a/view/nov-zakon-zatvarja-400-malki-tyrgovci-na-goriva-153902", "text": "Влизащият в сила от 29 януари Законът за административното регулиране на икономическите дейности, свързани с нефт и продукти от нефтен произход крие опасност за затварянето на 400 малки търговци на течни горива. Това предупредиха на пресконференция днес от Националното сдружение на търговци и превозвачи на горива. Пламен Стоянов - член на Управителния съвет на браншовата организация каза, че собствениците на пълначни станции и данъчни складове работят спрямо закона. „И въпросът ми е, как точно с новия закон ще се защитят интересите на държавата от сивата икономика? Отговорът е, че с въвеждането на минимален обем не може да бъде покрито от малките данъчни складове и пълначни станции за пропан-бутан, който не е за автомобили. Отпаднат ли те от пазара, българските граждани ще бъдат принудени да купуват от 2-3 големи доставчици и няма да има конкуренция, а монопол“, предупреди Стоянов. Той описа и парадокса, че пропан-бутанът за отопление без акциз се продава в момента от данъчни складове по 29-30 лв. за бутилка от 10 кг. „Малките пълначни станции го продават с акциз за 22 лв. и освен това там хората могат да си налеят количество, за колкото имат пари. пояснява той. Според него, новият закон ограничава малките станции да пълнят само туристически бутилки до 5 кг и само на физически лица, но не и на фирми. Над това количество това гориво трябва да се предлага само от безакцизен данъчен склад. Той припомни, че въвеждането на изискването за минимум от 10 000 бутилки за безакцизен данъчен склад ще струва на малките играчи на пазара по 500-600 хил. лв., като то е предвидено да влезе от 28 юли 2020 г. „Колко от дребните търговци могат да си позволят тази цена?“, попита той и добави, че комисията, изготвила закона, не е публикувала никаква икономическа обосновка за избрания брой бутилки. С прилагането му държавният бюджет ще претърпи огромни загуби и главният потърпевш отново ще бъде българският гражданин, защото смята още Стоянов. Говорителят на сдружението Симо Симов, припомни, че малките бензиностанции и пълначни станции за пропан-бутан работят основно в най-бедните райони на страната и по селата, където обикновено няма обекти на големите вериги. Той спомена, че срещу влизането в сила на закона до края на седмицата ще се организират протести и ще се блокират гранични пунктове. По думите му, вече имали връзка и с организаторите на протестите на „жълтите жилетки“ във Франция, които ще споделят своя опит. „Нямаме намерение обаче да трошим витрини и да палим автомобили“, поясни той. Симов посочи, че вместо да се бори със сивата икономика, през закона се помага на едни частни търговци за сметка на други. Сивата икономика, която се оценява на един милиард лева годишно, работи в сектора чрез нелегален внос или фиктивен износ, каза Симо Симов. Ние нито произвеждаме, нито изнасяме горива и допълни той. Поискахме от агенция \"Митници\" данни за търговските операции на Бургаската рафинерия и видяхме че тя е изнасяла горива за Саудитска Арабия, Иран, Ирак и Катар, каза Симов като допълни, че е готов да предостави информацията и анализ върху нея на прокуратурата и на медиите. В наредбата, към закона, касаеща реда и условията за водене на регистър на лицата, осъществяващи икономически дейности, свързани с нефт и продукти от нефтен произход, пусната за обществено обсъждане на 21 декември 2018 г. със краен срок 4 януари, е записано още, че се изискват и определени парични гаранции. За търговия на дребно с нефт и продукти от нефтен произход от търговеца се изисква имуществото към датата на подаване на заявлението за дейността, да се представи опис, доказващ стойност на притежаваното имущество, в размер не по-малък от 20 000 лв. за всеки обект, от който ще се извършва дейността. На въпрос на „Монитор“ от финансовото министерство припомниха, становището на министър Владислав Горанов от 16 март миналата година, изпратено до парламентарната комисията по икономическа политика и туризъм. В него той от страна на Еврокомисията. В становището се казва подчертава, че предвидените изисквания в законопроекта ще ограничат кръга на лицата търгуващи с горива, като това може да доведе до концентрация на бизнеса и недопускане на пазара на малки и средни предприятия. От министерството на икономиката казаха неофициално, че от въпросната асоциация, която сега заплашва с протести, не са участвали в обсъжданията на проектонаредбата към закона, която е била качена на сайта на ведомството доста време преди да бъде пусната официално за обществено обсъждане на 21 декември. От министерството информираха още и за уговорена среща с Националното сдружение на търговци и превозвачи на горива, която вероятно може да се проведе още във вторник.", "date": "2019.01.07", "title": "Нов закон затваря 400 малки търговци на горива"}
{"url": "https://www.monitor.bg:443/bg/a/view/pinokio-iska-s-lyji-nakazatelna-procedura-za-stranata-153917", "text": "След като България бе осъдена заради иск на станалия известен като Газовия барон Сашо Дончев, сламеният партиен лидер на партията с олигархични корени и финансиране „Да, България“ и провален министър на правосъдието Христо Иванов също се гласи да поиска наказателна процедура срещу страната. Пинокио, какъвто е прякорът на Иванов заради общоизвестното му отношение към истината и дясната ръка на Командира Атанас Атанасов, лидер на друго от политическите ГМО-та у нас – ДСБ, обявиха, че ще внесат искане в Европейската комисия за откриване на процедура срещу страната ни относно гражданската конфискация на незаконно имане. За целта щели да използват друга процедура, с която Брюксел е искал страната ни да каже как е приложила евродирективата за престъпно придобитото имущество. Тънката разлика е, че въпросната директива е за наказателната конфискация и именно във връзка с нея бяха приети промени в НПК. Тя няма нищо общо с гражданската конфискация, която бе въведена у нас под надзора на Брюксел и заради която бяхме похвалени в последния мониторингов доклад. Въпреки похвалите, Иванов и Атанасов се опитват да изкарат, че гражданската конфискация противоречи на директивата и общото европейско законодателство. Това е теза, която не само няма нищо общо с реалността, но обслужва откровено олигарсите-ментори и на двамата – подсъдимите босове със запори над имуществото им Иво Прокопиев и Цветан Василев. Въпреки очевидната несъстоятелност на твърденията на псевдодесните политици, словата им бяха безрезервно препечатани от почти всички медии, издавани или финансирани от манифактурата за клевети на олигарсите. Подобно искане ще е пореден опит за събаряне на гражданската конфискация у нас, след като тълкувателно решение на ВКС, прокарано от друг човек от обкръжението на Прокопиев и Василев – Лозан Панов, в края на миналата година бе поставило под заплаха редица дела и проверки за незаконно имущество. Това пък бе причината за внасянето на спешни поправки в антикорупциония закон, с които категорично да се каже, че гражданската конфискация ще има и при прекратено наказателно дело. Сега, след като опитът да се спъне чрез тълкувателното решение отнемането на имуществото на престъпните босове се провали, Иванов и Атанасов стигат още по-далеч. Те не просто искат от ЕК да започне процедура и да направи проверка, а дори предпоставят и задават евентуалното решение, което комисията трябва да вземе. „Ние ще искаме ЕК да установи, че КПКОНПИ по своя режим и по своя модел нарушава базови принципи на европейското законодателство“, обясни Иванов пред медиите. Очаквано, на първата си изява за новата година, Пинокио не забрави и за амплоато си на говорител на олигарсите в страната, като захрани финансираните от тях медии и с фалшива новина за депутата и издател на „Телеграф медиа“ Делян Пеевски. Като повод използва факта, че в края на тази година ВСС трябва да избере нов главен прокурор, заявявайки, че Висшият съдебен съвет действал като „гумен печат” за желанията на Пеевски. Твърденията им не само не бяха подкрепени с каквито и да било факти, но нямат и никаква връзка с реалността. Това не попречи веднага да бъдат тиражирани в публичното пространство, в изпълнение на зададената от менторите на Фабриката за фалшиви новини квота от поне един фейк срещу Пеевски на ден.", "date": "2019.01.07", "title": "Пинокио иска с лъжи наказателна процедура за страната"}
{"url": "https://www.monitor.bg:443/bg/a/view/a1-puska-chetvyrti-kanal-s-futbol-ot-celija-svjat-153907", "text": "Семейството на спортните канали на А1 се разширява с нов член - MAX Sport 4. Каналът ще излъчва някои от добре познатите дербита, но ще отведе зрителите и до нови, по-екзотични футболни дестинации. Като начало MAX Sport 4 ще се превърне в основния дом на испанската Ла Лига със студиа, даващи експертни анализи и коментари преди и след най-интересните двубои. Привържениците ще се насладят и на дербитата в Южна Америка, където ще може да се проследят мачове от Copa Libertadores. В ефира ще попадне и надпреварата за купата на Франция, както и двубоите от съседна Турция, където грандовете „Бешикташ“, „Фенербахче“ и „Галатасарай“ са в люта битка за купата на страната. В италианската Серия „А“ „Рома“ и „Торино“ откриват полусезона на 19 януари. Ден по-късно, на 20 януари, един срещу друг се изправят „Наполи“ и „Лацио“.", "date": "2019.01.07", "title": "А1 пуска четвърти канал с футбол от целия свят"}
{"url": "https://www.monitor.bg:443/bg/a/view/sinyt-na-djamov-zapochna-s-etyr-153901", "text": "“Етър” стартира зимната си подготовка с двама нови футболисти, които в близките дни ще подпишат договори с клуба. Това са нападателят Милчо Ангелов, който идва от ”Славия”, и защитникът Илия Джамов, бивш футболист на “Локомотив” (Пловдив), който за последно носи екипа на Добруджа. Интересното е, че той е син на криминално проявения Димитър Джамов. 24-годишният Милчо Ангелов разтрогна договора си със “Славия” тази зима и се очаква да заиграе в “Етър”. Той е бивш нападател на “Литекс” и ЦСКА. Наставникът на “Етър” Красимир Балъков работи по селекцията, като се очаква на стадион \"Ивайло\" да пристигнат още футболисти. Отборът заминава на лагер в Анталия на 17 януари. \"Водим разговори с трима-четирима играчи, но на този етап нямаме подписани договори. Селекцията движи Красимир Балъков, така че той може да даде по-голяма яснота. Всичко трябва да е ясно още преди заминаването за Турция, защото няма смисъл да водим някого там, без да имаме сигурност\", обясни спортният директор на “Етър” Стефан Атанасов. Към момента са ясни и първите трима напуснали клуба – Димо Атанасов, Чавдар Ивайлов и Симеон Иванов.", "date": "2019.01.07", "title": "Синът на Джамов започна с „Етър“"}
{"url": "https://www.monitor.bg:443/bg/a/view/trymp-i-kim-se-sreshtat-v-hanoj-153900", "text": "Американският президент Доналд Тръмп и севернокорейският лидер Ким Чен Ун могат да проведат във Виетнам втората си среща на върха за ядрените амбиции на Пхенян, съобщава южнокорейският вестник \"Мунхва Илбо\", цитиран от \"Блумбърг\". Преговорите по въпроса за ядрените оръжия са в застой, откакто Тръмп и Ким проведоха безпрецедентна среща през юни в Сингапур, като Вашингтон и Пхенян се призоваваха взаимно да предприемат действия. Втората среща на върха може да се занимае със световната сигурност, след като Ким говори срещу икономическите санкции на САЩ в годишния си новогодишната си реч и заплаши да поеме \"нов път\". Американски официални лица се срещнаха със своите севернокорейски колеги в Ханой за да обсъдят графика за преговорите, посочва вестникът, цитирайки дипломатически източници в Сеул и Вашингтон. Подобна среща на върха със сигурност ще привлече вниманието на целия свят и ще има редица благоприятни последствия за приемащата страна. Но също така представлява и огромно предизвикателство за сигурността на Тръмп, лидерът на най-голямата икономика в света, и Ким, ръководителят на една от най-параноичните държави в света. Виетнам е дългогодишен съюзник на Пхенян, който има добри отношения с Вашингтон. Спекулациите за перспективите на страната като място на срещата на върха се засилват след посещението на севернокорейския външен министър Ри Йонг Хо в началото на декември 2018 г.", "date": "2019.01.07", "title": "Тръмп и Ким се срещат в Ханой "}
{"url": "https://www.monitor.bg:443/bg/a/view/andjelina-djoli-vdigna-parti-za-syrvajvyr-153903", "text": "Холивудската звезда Анджелина Джоли поля последния сезон на американското риалити „Сървайвър“. Актрисата присъства на финала на шоуто инкогнито, като от публиката стискаше палци за един от състезателите – Майк Уайт. Въпреки че самата тя до момента не е проявявала интерес към предаването, доскорошната съпруга на Брад Пит уважи последния епизод на „Сървайвър“ именно за да подкрепи Уайт, с когото работи по един от последните си проекти - The One and Only Ivan. В проекта на „Дисни“ той е автор на сценария, а тя озвучава един от основните персонажи. Макар да се размина на косъм с голямата победа – титлата „единствен оцелял“ и чек от 1 милиона долара, Уайт бе в светлината на прожекторите и по време на партито, което Джоли организира в чест на участието му в „Сървайвър“. Междувременно в своя скорошна изява звездата от „Господарка на злото“ намекна, че обмисля кандидатура за президентския стол на САЩ. След като интервюиращият обяви, че би сложил Джоли в списъка си с потенциални кандидати за президентските избори през 2020 г., актрисата отвърна с благодарност и усмивка. Тя заяви, че към момента предпочита да се фокусира върху длъжността си в ООН, но не пропусна да отбележи и че тази позиция я е снабдила и с доста политически опит.", "date": "2019.01.07", "title": "Анджелина Джоли вдигна парти за „Сървайвър“"}
{"url": "https://www.monitor.bg:443/bg/a/view/ludogorec-vze-trima-nacionali-153904", "text": "„Лудогорец“ направи нов трансферен удар с привличането на трима национали. В тима ще заиграе един от най-перспективните български футболисти - Серкан Юсеин, като 22-годишният халф на „Ботев“ (Пловдив) вече има предварителен договор с „орлите“ и най-късно от юни ще се присъедини към тима. Същото е положението и с националния страж на Пламен Илиев. Вратарят е парафирал с разградчани, но до юни месец е футболист на „Астра“ и е въпрос на преговори дали ще се озове в Разград сега или през лятото. Единственият сигурен нов през зимата е румънският национал Адриан Попа, който е привлечен под наем с „Попа има разрешение да тренира с нас. След месец май можем да го закупим. Също така имаме предварителни договори с Пламен Илиев и Серкан Юсеин. Брандао е преотстъпен, а Цветомир Панов вече няма да е част от първия отбор\", обяви директорът на спортната администрация в клуба Георги Караманджуков. На първата пресконференция преди старта на подготовката наставникът на шампионите Антони Здравков заяви, че целта пред „орлите“ остава ститлата и купата на България. „Лудогорец“ трябва да е на първо място и да играе добър футбол. Нищо по-различно от 2018 година. Трябва да спечелим шампионата, а и Купата на България, която убягва на отбора в последните години. Нормално е да през зимната пауза, въпреки че през пролетта не ни чакат европейски мачове“, заяви Здравков. Капитанът Светослав Дяков пък изрази задоволството си от привличането на двама български футболисти в състава. „Водим с шест точки и съм сигурен, че отново ще сме шампиони. Много съм щастлив, че привличаме българи. Серкан Юсеин и Пламен Илиев са футболисти, които имат качества“, коментира Дяков.", "date": "2019.01.07", "title": "„Лудогорец“ взе трима национали"}
{"url": "https://www.monitor.bg:443/bg/a/view/djim-keri-zalubi-kolejka-153885", "text": "Актьорът със завидни комедийни заложби Джим Кери издаде, че има нова муза до себе си. Това е неговата колежка – Джинджър Гонзага. За връзката си звездата от „Маската“ потвърди пред сп. People. До признаване на романтичните отношения се стигна, след като двамата дефилираха заедно на червения килим на церемонията за раздаване на наградите „Златен глобус“. Искрата между 56- годишният актьор и Гонзага пламва на снимачния сет на телевизионната поредица \"Смях през сълзи\". Само преди няколко месеца Кери сподели, че Връзката му с Джинджър е първата оповестена публично след смъртта на бившата му приятелка Катриона Уайт през 2015 г.", "date": "2019.01.07", "title": "Джим Кери залюби колежка"}
{"url": "https://www.monitor.bg:443/bg/a/view/zapochva-daritelska-kampanija-za-pametnika-na-levski-v-ruse-153898", "text": "Започва дарителска кампания за набиране на средства за изграждане на Паметник на Левски в Русе. Необходими са около 130 хиляди лева, съобщиха от инициативния комитет за изграждане на монумента. Средствата ще се набират чрез продажбата на картички на цена 2 лева с макета на бъдещия паметник, организиране на концерти и други събития, ще бъде обявена и дарителска банкова сметка. В началото на декември м.г. стана ясно как ще изглежда Паметникът на Левски в Русе. Жури с председател Янко Бонев избра проекта на екип в състав скулпторът Даниел Кънев и архитект Силвия Славова. Общо 11 проекта се състезаваха в Националния конкурс, който се проведе за втори път, тъй като на първия не бе излъчен победител. Монументът ще е фигурална композиция, като постаментът ще е висок 1,20-1,30 м, а самата фигура – 3 м. Ще се извисява в Парка на възрожденците, където са костите на много наши национални герои. За самото му изграждане ще се използва месинг от употребявани при учения в армията гилзи.", "date": "2019.01.07", "title": "Започва дарителска кампания за Паметника на Левски в Русе"}
{"url": "https://www.monitor.bg:443/bg/a/view/beroe-pregovarja-s-levski-za-prodajba-na-kapitana-153909", "text": "Спортният директор на „Берое“ Валентин Грудев и треньорът на тима Александър Томаш говориха пред медиите преди старта на зимната подготовка. Двамата пожелаха здраве, успехи и хубави моменти на всички фенове, като разкриха, че се водят преговори за продажба на капитана Мартин Райнов в „Левски“. „Медицинските прегледи ще направим в сряда, коментира Томаш. - Някои играчи получиха малко по-голяма почивка, към този момент всичко с тях е наред. Има интерес към Райнов от “Левски”. Ние обявяваме, че той има клауза в договора си. Преговорите се водят от изпълнителния директор Илко Русев. Към момента няма нищо конкретно и постъпили плащания или договорки. Всичко обаче може да се случи. Той има договор с нас и има право да преговаря. Щом обаче “Левски” са влезли в контакт с нас, значи са говорили с него. Имаме разговори с Педро Еуженио. Отправили сме оферта и се надяваме, че ще се върне”. Старозагорци също така разкриха, че се чакат играчи на проби по време на подготвителния лагер в Турция. Търсят се един централен защитник и двама офанзивни футболисти. Също така в близките дни ще бъдат предложени професионални договори на играчи от школата, които ще бъдат налагани в първия тим през пролетния полусезон на шампионата.", "date": "2019.01.07", "title": "„Берое“ преговаря с \"Левски\" за продажба на капитана"}
{"url": "https://www.monitor.bg:443/bg/a/view/poli-genova-posveti-pesen-na-malkite-geroi-153906", "text": "Недоносените бебета и техните родители, това са героите на Поли Генова, които и дадоха сили и вдъхновение за най-новата й песен, малко преди самата тя да стане майка за пръв път. Премиерата на парчето „Герои“ беше на Богоявление, а певицата написа в социалните мрежи: „Избрах да ви представя \"Героите“ именно днес, защото е специален проект за мен, вдъхновен от силните, смели хора, без значение от възраст, пол и раса. Точно тези, които не се страхуват да се борят за своето бъдеще!  Защото това сме ние – Героите на нашето време!“ Естетичното видео, дело на Любомир Печев, с когото певицата работи за трети път, е снимано малко преди Коледа в студиата на „Ню Бояна“, а Поли подчертава и прегръща закръгленото си коремче. В това време Васил Дипчиков и Виктория Петрова изпълняват контемпорари хореографията на Милен Данков. Танцът им разказва за емоциите, отношенията и метафората за създаване на нов живот между двама души. Генова посвети тази песен на своето собствено семейство и на майчинството, което й предстои. Текстът е неин, а върху музиката работи заедно с Красимир Тодоров. Изпълнителката активно работи в помощ на недоносените дечица, като се включи и в кампанията на един от най-големите производители на пелени, който за пръв път тази година ще дари свои продукти на неонатологиите в цяла България. Във Фейсбук Поли публикува снимка на ръката си, в която държи именно такава миниатюрна пелена и предизвика истинска вълна от съпричастност към семействата, които преминават през трудности с родените си по-рано бебета. Под публикацията й стотици майки разказаха личните си истории с недоносените си деца, не всички от които имат щастлив край. Показаха и снимки на вече порасналите си наследници.", "date": "2019.01.07", "title": "Поли Генова посвети песен на „малките герои“ (ВИДЕО)"}
{"url": "https://www.monitor.bg:443/bg/a/view/kandidatite-na-gerb-za-evroparlamenta-jasni-do-mart-153908", "text": "В края на февруари или началото на март ще бъде взето окончателното решение за кандидатите на ГЕРБ за евродепутати. Това стана ясно от коментар на зам.-шефа на ГРЕРБ и председател на парламентарната група на партията в Годеч. „Имаме много достойни кандидати и всеки един от тях може да води листата. Сигурен съм, че всеки един, който попадне сред 17-те в листата, ще има достатъчно потенциал и подкрепа, за да работи в интерес на страната ни“, отбеляза той. Цветанов припомни, че на 20 януари ГЕРБ ще проведе национална работна среща с всички представители на партията в местната, законодателната и изпълнителната власт, на която ще бъдат разчертани хронологично дейностите преди изборите. „Скоро стартираме и граждански диалог „Европа в нашия дом“, с който ще представим ползите от членството ни в ЕС“, каза още Цветанов. Иначе Цветанов коментира и изказванията на президента Румен Радев относно процедурата за избор на нов изтребител. През уикенда държавният глава определи конкурса като опорочен. На свой ред Цветанов припомни, че с избора на нов тип боен самолет по време на кабинета „Герджиков“, президентът Румен Радев и служебното правителство са искали да задължат следващото НС и кабинет да берат плодовете на тяхната непрозрачност. „Тогава Румен Радев, който лично назначи министър-председателя и министъра на отбраната, искаше непрозрачно, на тъмно и в кратки срокове да финализира процедурата за изтребителите\", аргументира се Цветанов. Според него Радев ще продължи да не се държи като държавен глава и обединител на нацията и няма да работи успешно с българските институции както предшествениците му. „Нека Радев се поинтересува кои държави споделят оценката на експертите от МО и кои държави подкрепят неговата теза за изтребителите“, призова председателят на ПГ на ГЕРБ. Цветанов връчи членски карти на нови членове на ГЕРБ по време на среща на актива на партията в Годеч, провела след откриването на обновената картинна галерия в общинския център.„Нашата мисия да осигурим траен просперитет на страната и да подобрим качеството на живот на хората не е лека и всяко ново лице в нашия екип е стъпка напред към реализирането на целите ни. Фактът, че непрекъснато се увеличаваме е сигурен знак за нарастването на доверието на гражданите към нас и към нашите политики.“, каза Цветанов.", "date": "2019.01.07", "title": "Кандидатите на ГЕРБ за европарламента ясни до март"}
{"url": "https://www.monitor.bg:443/bg/a/view/dvojno-poveche-busove-vozjat-invalidi-v-sofija-153894", "text": "Общинските микробуси за превозване на трудноподвижни хора в София вече са двойно повече. Това стана възможно след като от „Московска“ 33 закупиха 13 нови буса, които ще заменят досегашни пет возила. Кметът на София Йорданка Фандъкова обясни, че първоначално ще бъдат пуснати в движение пет микробуса, а останалите ще бъдат използвани при необходимост и ще бъдат назначени още шофьори. Новите коли са закупени по оперативна програма „Развитие на човешките ресурси”, като една от тях струва между 40 000 и 65 000 лв. Хората с увреждания могат да използват бусовете, за да отиде на лекар, театър, или да си свършат друга работа. Заявки за возилото може да се поддават на телефон 0800 20 720 най-късно 12 часа преди желания час за тръгване. Цената на социалната услуга е 1 лв. в посока, независимо от изминалото разстояние. Микробусите работят от 6 до 23 часа в делнични, почивни и празнични дни. Специализираните возила могат да обслужват по два души в неравностойно положение, както и техните асистенти. „Целта е всички тези хора да имат активен живот, свързан с лечение, работа, забавление, изобщо кой, където трябва да отиде. Цената на превоза не е променяна от 10 години. Столична община поддържа непрекъснато връзка с организациите, представляващи хората с увреждания“, обясни Фандъкова. В София право да ползват този вид транспорт имат 18 000 души. Изчисленията на общината показват, че от тази услуга се възползват средно над 640 души месечно. Ако всичките возила бъдат пуснати в движение, очакванията са да бъдат изпълнявани над 1000 заявки дневно. „Средно месечно 645 души търсят тази услуга. Ако е необходимо да я разширим, вече имаме такава възможност. Подобна услуга се осъществява и от Общинското дружество „Лозана“, което има свои социални предприятия, така че също по този начин може да се изпълнява тази функция“, обясни Фандъкова. Пет чисто нови микробуса возят инвалиди в Пловдив, съобщи зам.-кметът по социалната политика Георги Титюков. Той уточни, че микробусите са били закупени чисто нови и в момента са на 1-2 години. Возенето на хора с увреждания с тях става след предварителна заявка до община Пловдив. Община Варна разполага с 6 микробуса за специализиран превоз на трудноподвижни граждани, каза Таня Василева - шеф на общинската дирекция \"Социални дейности\". Колите се ползват всекидневно, като се очаква закупуването на още два нови специализирани автомобила. Одобрението на заявката за тях е преминало през Общинския съвет и миналия месец е обявена обществена поръчка за доставката им. Според Василева най-вероятно новите автомобили ще бъдат доставени около средата на лятото. В Бургас хората с увреждания се обслужват от 7 буса на цената на билета за градския транспорт – 1,50 лв.", "date": "2019.01.07", "title": "Двойно повече бусове возят инвалиди в София (ОБНОВЕНА)"}
{"url": "https://www.monitor.bg:443/bg/a/view/arti-praznuva-koleda-po-star-stil-153882", "text": "Певецът Артьом Анатолиевич, по-познат на меломаните като Арти, празнува Коледа по стар стил. На 7 януари поп-фолк изпълнителят чества празника, заедно с православните християни в Русия, Сърбия, Черна гора, Беларус, Украйна, Молдова, Грузия, Киргизстан, Македония, Етиопия и Египет. Звездата на „Пайнер“ отправи специално послание, в което по неговите думи иска да наблегне на нещо “банално”, на нещо, което вече се смята за “олд скул”, а именно, че няма нищо по-важно от семейството: В 21 век, в това консуматорско общество, когато всичко стана временно и преходно, единственото нещо, което наистина трябва да пазим е семейството. И под семейство нямам предвид само собствената си кръв - това са и най-близките хора, които понякога се превръщат в семейство! За съжаление, тези неща се разбират с времето.”, заяви Арти. Изпълнителят на „Граната“ допълни, че преди често е пренебрегвал семейството си заради „приятели, любов, работа и още куп други неща“.", "date": "2019.01.07", "title": "Арти празнува Коледа по стар стил"}
{"url": "https://www.monitor.bg:443/bg/a/view/rakovski-v-ochakvane-na-papata-153890", "text": "Католическата общност в Раковски отсега тръпне в очакване на визитата на папа Франциск, който ще посети града на 6 май. Дали светият отец ще кацне с хеликоптер или ще пристигне с автобус до Раковски, все още не е никак ясно. Има няколко маршрута и начини на придвижване, но все още е много рано, за да кажем каква точно ще бъде логистиката, уточни за Агенция \"Монитор\" кметът на община Раковски Павел Гуджеров. Той уточни, че на 12 януари местният свещеник отец Димитър ще замине за Ватикана, за да получи указания за посрещането на папата. „Преди това е рано да говорим, защото все още никой нищо не знае. Съвсем не е сигурно, че ще пристигне с хеликоптер, но ако се избере този вариант, може да се приземи на стадиона в Раковски. Но може да пристигне и с автобус. Никой нищо не знае според мен. Не е нещо, което да се пази в тайна. Сигурен съм, че ще има 2-3 маршрута и че в последния момент ще се избере някой от тях”, уточни Гуджеров. По думите му не е ясна и бройката на децата, които ще получат първо причастие лично от светия отец. Според него и за тази цифра може само да се гадае. „Може и да са 40, но може и да са над 50 деца. Имайте предвид, че има и други католически общности, които не са никак далече от Раковски и че и оттам ще дойдат деца за първо причастие”, каза още той. До 6 май от общината са предвидили да рехабилитират общо 11 улици, повечето от които са в Раковски, а останалите са в Белозем и Стряма. Обявен е и конкурс сред местните художници за картина на църквата „Пресвето сърце Исусово”, където папа Франциск ще даде първо причастие на децата. Предвижда се молитва на открито, която ще се проведе на площад „България” и на която се очакват да присъстват хиляди католици от България и Румъния. Отделно папата ще посети и църквата „Св. Архангел Михаил”, където ще има среща с младежи. „Посещението на папа Франциск е огромно събитие за нас. За мен дори по-височайшо събитие за нас няма. На шега с колегите си казваме, че дори президентите Тръмп и Путин да се срещнат в Раковски, това няма да е толкова голямо събитие, колкото визитата на светия отец”, обясни Гуджеров. Той и местните хора очакват в Раковски на 6 май да се съберат между 50 000 и 100 000 души. „Не на последно място и православни християни могат да дойдат в Раковски. Когато попитах отец Димитър и той ми каза: „Това е още един повод за прегръдка с нашите братя свещеници от православната вяра”, разказа още кметът на Раковски. Градоначалникът специално благодари на премиера Бойко Борисов, без чието съдействие посещението на папа Франциск не би могло да се случи. И той, и останалите хора от града пазят топли спомени и до момента за посещението през 2002г. на покойния папа Йоан Павел Втори.  ", "date": "2019.01.07", "title": "Раковски в очакване на папата"}
{"url": "https://www.monitor.bg:443/bg/a/view/sys-150-kamiona-britancite-trenirat-za-tvyrd-brekzit-153893", "text": "Броени дни преди гласуването в парламента на сделката с останалите 27 държави от ЕС за напускането на Великобритания в пристанищния град Дувър днес започнаха тестове за това дали ще се стигне до хаос по пътищата и пристанищата, ако раздялата стане без договор. Около 150 тежкотоварни камиона, паркирани на близкото летище, поеха в колона към най-натовареното пристанище за фериботна връзка с континентална Европа. Целта е да се провери дали по пътищата ще се създадат задръствания и хаос. \"Не желаем и не очакваме сценарий за напускане на ЕС без споразумение и продължаваме усилено да работим за такава сделка. Но дълг на всяко отговорно правителство е да продължи да се подготвя за всякакви варианти и последици, включително за отсъствие на споразумение\", заяви говорителка на транспортното министерство, цитирана от Ройтерс. Премиерът Тереза Мей все още няма достатъчно подкрепа от съпартийците си в Консервативната партия, както и от малкия коалиционен партньор от Северна Ирландия (без 10-те депутати от тази партия вече договорената сделка с Европа не може да мине в парламента в Лондон). Във вота на доверие на 12 декември срещу Мей гласуваха 117 от 317 консервативни депутати и днес се твърди, че между 55 и 71 от тях продължават да са против това, което тя договори. Това означава, че премиерът трябва да привлече някого от 257-те опозиционни депутати лейбъристи. Но партията настоява, че няма да подкрепи Брекзит, а анализатори предупреждават, че ако се отметне от това си обещание, я очаква изборна катастрофа. Премиерът Тереза Мей продължава да настоява, че в полунощ на 29 март страната ще напусне ЕС, ако трябва - и без договор. В действителност тя може да бъде принудена да опита да отложи Брекзит (говори се за допълнителен срок от около 3 месеца), за да избегне кошмарен сценарий за петата по големина икономика в света. В четвъртък и петък тази седмица трябва да има последни парламентарни дебати за сделката, а следващата седмица да са гласува за или против нея.", "date": "2019.01.07", "title": "Със 150 камиона британците тренират за твърд Брекзит"}
{"url": "https://www.monitor.bg:443/bg/a/view/baba-podari-spestjavanijata-si-na-alo-izmamnici-v-kustendil-153897", "text": "75-годишна жена от Кюстендил стана поредната жертва на телефонна измама вчера. Тя била въведена в заблуждение чрез обаждане по телефона, че помага на полицията да бъдат заловени измамници. След като спазила указанията, жената оставила в близост до жилищната си сграда пакет с 2500 долара, 1500 лв. и златни накити. Малко по-късно кюстендилката разбрала, че е поредната жертва на телефонна измама. По случая е започнато досъдебно производство в РУ Кюстендил, уведомен е дежурен прокурор. „Въпреки многобройните ни апели е факт, че все още има доверчиви хора. Отново напомняме, при подобен вид обаждания веднага сигнализирайте на тел. 112 или в най-близкото полицейско управление“, призоваха от ОДМВР – Кюстендил.  ", "date": "2019.01.07", "title": "Баба „подари“ спестяванията си на ало измамници в Кюстендил"}
{"url": "https://www.monitor.bg:443/bg/a/view/aleno-chervilo-i-perli-dreskod-za-ubileja-na-stojanka-153891", "text": "Алено червило, перли и парфюм са почти задължителният дрескод за дамите, които ще имат щастието да посетят специалния спектакъл юбилей на великата актриса Стоянка Мутафова, посветен на 70-годишнината от дебюта й на българската професионална сцена. Празничното събитие, което не поставя към външния вид на господата нарочни изисквания, освен да са облечени от глава до пети в чувство за хумор, ще се състои навръх 97-ия рожден ден на комедийната прима – 2 февруари, от 19.30 ч. в Зала 1 на НДК. според позицията в залата, но тъй като най-добрите места вече са почти изкупени, поради огромния интерес от вчера в продажба бе пуснат и втори балкон. Билетите за там струват от 40 до 50 лв. Сценарият на празничната гала засега се пази в пълна тайна. Вероятно тържествената вечер ще има двама водещи, но още не се знае откъси от кои свои роли ще изиграе забележителната актриса за своите безброй почитатели. Известно е обаче, че на сцената ще излязат да я поздравят и да изпълнят по нещо от репертоара си много нейни популярни и обичани колеги и приятели. Сред тях ще са Йорданка Христова, Силвия Кацарова, Мария Сапунджиева, Виктор Калев, Любо Нейков, Ненчо Илчев, Албена Павлова, „Тоника Домини“ и още от Разбира се, център в светлината на прожекторите на спектакъла ще бъде самата несравнима Стояна, така че изненадите са гарантирани. С изключителна енергия, винаги духовита и с усмивка на лицето, Стоянка Мутафова продължава да играе активно, да изнася представления из страната и на сцената на Сатиричния театър и „Сълза и смях“ в София. „Кралицата на българската комедия“, както я описва „Ройтерс“, има в актива си изключително богата палитра от роли. От 1946 до 1949 г. тя работи в театър в Прага, в Народния театър е от 1949 до 1956 г., когато става един от основателите на Държавния сатиричен театър „Алеко Константинов“. В края на 2017 г. единствената й дъщеря Мария Грубешлиева-Муки издаде своята втора книга за Стоянка Мутафова със заглавие „Добър вечер, столетие мое\". Едно от посланията в книгата е никога да не се предаваш, да бъдеш себе си, да се бориш и да достигнеш своето столетие. И когато това стане, да можеш с усмивка да му кажеш „Добър вечер“ и да си щастлив от дългия път, който си извървял, споделя авторката. Със сигурност на 2 февруари в НДК ще станем част от вълнуващ празник, който не е за изпускане. Проявата се организира от продуцентски къщи „Ажур Пико“ и „Артишок“.  ", "date": "2019.01.07", "title": "Алено червило и перли – дрескод за юбилея на Стоянка"}
{"url": "https://www.monitor.bg:443/bg/a/view/bez-sinja-zona-v-blagoevgrad-i-petrich-153889", "text": "Поради очакваното рязко застудяване кметът на Благоевград  д-р Атанас Камбитов отмени Синята зона за утре, 8 януари. В зависимост от темепературите ще се прецени, дали тя ще бъде безплатна и в следващите дни. Още от днес колегата му в Петрич Димитър Бръчков отмени „синята зона“, вероятно до края на работната седмица. В южния град и района продължава да вали невиждан от много години сняг, който е блокирал улиците. Двамата градоначалника  апелират към  всички водачи на моторни превозни средства да спазват правилата за движение по пътищата и да паркират на обозначените за целта места. Те съветват шофьорите да съобразят подготовката на автомобилите си със зимните условия, защото е възможно да се получат задръствания от закъсали превозни средства с летни гуми.", "date": "2019.01.07", "title": "Без Синя зона в Благоевград и Петрич"}
{"url": "https://www.monitor.bg:443/bg/a/view/dihatelen-test-otkriva-rak-153892", "text": "В момента се разработва дихателен тест, който ще открива различни видове рак, съобщи ЮПИ. В рамките на клинични изследвания със специална технология, известна като дихателна биопсия, ще бъдат взети проби от дъха на 1500 души в търсене на летливи органични съединения. Прегрупирането им по определен начин може да доведе до откриване на някои видове рак. Предишни проучвания показаха, че в човешкия дъх се съдържат въглероден диоксид, азот и кислород, както и над 100 химични съставки, някои от които са с канцерогенен ефект. От Центъра за онкологични изследвания в Кембридж и компанията \"Оулстоун медикъл\" се надяват, че технологията дихателна биопсия ще допринесе за идентифицирането им. \"Спешно се нуждаем от нови инструменти, които да помогнат за откриване и диагностициране на рак в по-ранния му стадий, предоставяйки на пациентите по-големи шансове да се излекуват - заяви ръководителката на екипа Ребека Фицджералд от центъра. - Посредством тези клинични изпитания се надяваме да попаднем на \"подписи\" в дъха, от които се нуждаем, за да открием рак в по-ранния му стадий. Това е важна следваща стъпка в разработването на въпросната технология. Става дума за първата технология, която е предназначена за откриване на различни видове рак и може да допринесе за създаване на универсален дихателен тест.\" Изпитанията първо ще обхванат хора, за които се подозира, че са засегнати от рак на хранопровода или на стомаха. Впоследствие в изследванията ще се включат хора, за които се предполага, че са засегнати от рак на пикочния мехур, бъбреците, черния дроб, простатата или панкреаса.", "date": "2019.01.07", "title": "Дихателен тест открива рак"}
{"url": "https://www.monitor.bg:443/bg/a/view/pretyrsiha-doma-na-19-godishen-haker-v-germanija-153896", "text": "Германската полиция претърси апартамента на 19-годишен специалист по информационни технологии в южния град Хайлброн в рамките на разследването за сериозното изтичане на данни на политици, предаде Ройтерс. Обискът бил проведен в неделя. Полицията претърсила апартамента и битовите отпадъци на Ян Шюрлайн, който на този етап е смятан за свидетел, и иззе технически устройства, цитира Ер Бе Бе източници от правоохранителните органи. Германското правителство съобщи в петък, че лични данни и документи на стотици политици и видни личности, включително на канцлера Ангела Меркел, са били публикувани в интернет. Това изглежда е едно от най-големите изтичания на данни в историята на Германия, отбелязва Ройтерс. Според радио Ер Бе Бе Шюрлайн обявил в Туитър, че е общувал с потребител, наречен \"0рбит\", който е заподозрян, че е извършил кибератаката чрез профил в тази социална мрежа, който вече е закрит. Младежът публикувал в Туитър снимка на свой онлайн разговор на 4 януари с \"0рбит\", който му съобщава, че ще унищожи своите компютърни устройства.  Шюрлайн казал пред журналисти, че сътрудничи на полицията. Около 50 от случаите на изтекли данни на общо 994 германски политици се смятат за сериозни, обявиха службите за сигурност на ФРГ. Това означава, че лични данни, снимки и кореспонденция са станали публични. Засегнати са бивши и настоящи личности на изборни длъжности, но в повечето случаи е публикувана само информация за контакт. Германските власти, които отговарят за сигурността на данните, бяха остро критикувани след като се разкри, че Федералната служба за информационна сигурност (BSI) е знаела от по-рано за хакерската атака и изтичането. Очевидно BSI е знаела за това още през декември, докато Федералната криминална полиция (ВКА) е била информирана чак в петък сутринта, както се вижда от писмо, изпратено от ВКА, посочва ДПА. По-малкият коалиционен партньор на канцлера Меркел - социалдемократите, поискаха министърът на вътрешните работи бързо да установи какво точно са знаели по въпроса германските агенции по сигурността и как са реагирали. Изтичането на данни предизвика голям шок във ФРГ и може да разклати отново управляващата \"голяма коалиция\", месеци след като скандал за съдбата на ръководителя на вътрешното разузнаване едва не разби управляващия съюз. Ларс Клингбайл - генерален секретар на левоцентристката Германска социалдемократическа партия, каза пред медийната група Функе, че правителството трябва бързо да хвърли светлина кои агенции са знаели, какво точно, кога и как са се справили с проблема. \"Това трябва да е приоритет за вътрешния министър Хорст Зеехофер. Става дума за защита на нашата демокрация\", добави Клингбайл. Зеехофер каза пред в. \"Зюддойче цайтунг\", че той самият е разбрал за изтичането на данни в петък сутринта, но би споделил с обществеността всичко, което установи, и смята да го направи най-късно да средата на седмицата. Председателят на парламентарната група на зелените Антон Хофрайтер заяви, че председателят на BSI Арне Шьонбом трябва спешно да бъде изслушан на извънредно заседание на парламентарна комисия. BSI защити реакцията си на изтичането на данни като изтъкна, че не е можело да се направи връзка между отделните случаи, за които се е знаело миналата година, докато целият обем от изтекли данни е станал публичен миналата седмица.", "date": "2019.01.07", "title": "Претърсиха дома на 19-годишен хакер в Германия"}
{"url": "https://www.monitor.bg:443/bg/a/view/bolnica-osydi-nzok-da-j-plati-2-5-mln-leva-153895", "text": "Голяма болница в София осъди Националната здравдноосигурителна каса да й плати обезщетение от 2,5 млн. лв. за надлимитни дейности от лечение на пациенти през 2015 година. Това съобщиха от лечебното заведение и уточниха, че решението е на Софийския градски съд. За възнагражданеие на оказана болнична помощ касата ще трябва да плати 2 576 330,00 лв., както и 671 178,04 лв. лихви за забавянетио. Оснвен това тя е осъдена да плати още 362 289,60 лв. за вложени медицински изделия и 95 062,32 лева лихви за забавянето. НЗОК тр Касата е осъдена също да заплати и 148 154,36 лв. – разноски в производството пред Софийски градски съд. Това е най-голямата сума до сега, за която касата е изгубила дело. НЗОК се е противопоставила на иска с два аргумента. Единият, че касата има задължение по договор да плати само до определения лимити и другият, че болницата не е предоставила в посочените в договора срокове фактура и спецификация за надлимитната дейност. \"Според договора задължението за представяне на тези документи (фактура и спецификация) е пряко свързано с обстоятелството, че касаят услуги в рамките на договорения лимит. Не само, че представянето на фактури за т.нар. надлимитна дейност в договорения срок не следва от договора, но и изрично е възложено в тежест на ищеца (болницата) да се въздържа от предявяване за плащане на предоставени услуги извън гарантирания от НЗОК размер. Ето защо пропуснатият срок не се явява в нарушение на договора, съответно неприложима е договорно скрепената последица\", се казва в решението на съда. Той не споделя тезата, че разходната част на приетия бюджет за 2015 г. определя лимит на отговорността на НЗОК към изпълнителите на болнична помощ. При положение, че за здравнонеосигурените лица достъпът до здравна помощ е гарантиран при все, че не участват в нормативно предписания механизъм за формиране на целевия фонд, няма причина от тази възможност да бъдат лишени здравноосигурените лица, чиято нужда се е проявила след изчерпване на целево предписаните средства.", "date": "2019.01.07", "title": " Болница осъди НЗОК да й плати 2,5 млн. лв."}
{"url": "https://www.monitor.bg:443/bg/a/view/rekorden-broj-bebeta-v-zooparka-v-sofija-prez-2018g-153887", "text": "Рекорден брой животни са родени в Столичния зоопарк през 2018 г. Миналата година в Зоологическата градини са се родили 139 бебета. В сравнение с година по-рано, родените животни са 15 повече, между които са малки от видовете: чакал, антилопа, елен лопатар, кенгуру, египетски лешояди, тукан и носато мече. През 2018 г. за пръв път в Зоопарка са се родили котешки лемури, зелени аракари и мишелов на Харис. През тази година се очаква да бъде завършен мащабният ремонт и разширението на клетките на маймуните, както и предстои да бъдат изградени изцяло нови експозиции за чакалите и хиеновите кучета.", "date": "2019.01.07", "title": "Рекорден брой бебета в Зоопарка в София през 2018 г."}
{"url": "https://www.monitor.bg:443/bg/a/view/bakterija-sintezira-novi-molekuli-153888", "text": "Когато отстранили протеини, които потискат експресията на големи \"замлъкнали\" гени в бактерии Streptomyces, учени отключили генетичното изграждане на няколко нови молекули, съобщи ЮПИ. Тъй като бактериите Streptomyces синтезират молекули, използвани в производството на антибиотици и противоракови лекарства, учените се надяват, че изследването им ще доведе до откриване на нови терапевтични агенти. \"Съществуват много неоткрити естествени продукти, които не са експресирани в геномите - заяви експертът по биомолекулярно инженерство Хуеймин Чжао от университета на Илинойс. - Антимикробната резистентност се превърна в глобално предизвикателство, така че спешно се нуждаем от инструменти, които да допринесат за откриване на нови естествени продукти. В рамките на изследването открихме нови съставки чрез активиране на групи \"замлъкнали\" гени, които досега не бяха проучени.\" Малки групи \"замлъкнали\" гени по-рано бяха активирани посредством технологията CRISPR-Cas9, но по-големи подобни групи бе трудно да бъдат \"отключени\". Сега в бактериите били инжектирани фрагменти от взетата за мишена ДНК. Целта била да се привлекат потискащите генната експресия агенти. Методът на учените проработил. \"Други използваха подобен подход за терапевтични цели в клетки на бозайници, но ние за пръв показахме, че е възможно да се открият лекарства чрез активиране на \"замлъкнали\" гени в бактерии\", отбеляза Чжао. Резултатите от изследването са публикувани в Nature Chemical Biology.", "date": "2019.01.07", "title": "Бактерия синтезира нови молекули"}
{"url": "https://www.monitor.bg:443/bg/a/view/444-hil-turisti-sa-posetili-velikotyrnovskite-muzei-153881", "text": "444 635 туристи от България и целия свят са посетили обектите и експозициите на Регионалния исторически музей във Велико Търново. От тях  200 815 са чужденци и 144 377 българи. посещаемостта е с 4000 повече в сравнение с 2017 г., което прави ръст от 10,31 %.  %.  Над 22%  от посетителите са деца и младежи. За изминалите 12 месеца обектите и експозициите на Регионален исторически музей-Велико Търново са разгледани от 13 897деца до 7 години,  70 773 ученици и  14 773 студенти. Сред чужденците най-многобройни са европейците, като най-голям ръст  от 32,72% е регистриран при френските туристи – от 13 623 през 2017 г. през изминалата година те са достигнали до 20 270 души. С над 3000 са се увеличили и посетителите от Испания, като през  2018 г. те са 16 809. Продължава тенденцията за нарастване на туристите от Румъния, които са достигнали до 29 388. През 2018 г. туристите от Великобритания са били 11 312,  10 379 – руснаците, 9 541– германците и 7 644 австрийците. Нараснал е интересът към музейните обекти на туристи от други континенти – през 2018 г. туристите от САЩ са били 31 374 , азиатците – 23 425, от които 11 934 китайци, а австралийците 3723. Регистрираният  ръст на китайски туристи през годината е 30,87%, а на американците 12,86%.      И през миналата година най-посещаваният обект е Архитектурно-музеен резерват „Царевец“, който е разгледан от 248035 туристи. От тях 9 020 са деца, 37 947 ученици,  7838 студенти и 106 699 чужденци. С над 20% са се увеличили туристите в музейните обекти в Арбанаси. През 2018 г. уникалната църква „Рождество Христово“ е посетена от 42 611 българи и чужденци, 35 941 са разгледалите Констанцалиевата къща, а туристите в църквата „Св.Архангели Гавраил и Михаил“са били 12 628 души. 35 911 са разгледалите Мултимудиен посетителски център „Царевград Търнов“, а средновековните църкви-музеи „Св. 40 мъченици“, „Св. Димитър“, „Св.Георги“ и „Св.св. Петър и Павел“ в кв. Асеноов са приели над 32 500 туристи, 10 067 са посетителите на музей „Възраждане и Учредително събрание“ през 2018 г., 7372 са  разгледалите крепостта Трапезица,  а 4037 са регистрираните посетители в единствения в страната музей „Затвор“. Интересните археологически  находки и различните културни събития са увеличили с над 3000 души посетителите на Археологически резерват „Николис ад Иструм“ и през изминалата година те са достигнали 10747 души. По традиция, крепостта Царевец бе единственият музеен обект в страната, който приемаше туристи на 1 януари  2019 г. За 4 часа на историческата крепост се качиха 1 646 туристи, от които  471 българи и 175 чужденци.   ", "date": "2019.01.07", "title": "444 хил. туристи са посетили великотърновските музеи"}
{"url": "https://www.monitor.bg:443/bg/a/view/lovec-prostrelja-kolega-v-strajica-153883", "text": "Ловец простреля свой колега по невнимание в Стражица. Инцидентът станал в събота след обяд по време на редовен ловен излет в землището на село Ново градище. Двамата ловци били част от местната дружинка, която в почивния ден излязла на лов за диви прасета. Докато се промъквали през храстите обаче, пушката на единия се закачила за един клон, гръмнала и ранила вървящия след него в индийска нишка колега в коляното. Пострадалият е настанен в областната болница във Велико Търново без опасност за живота. Това е четвъртият ловен инцидент за последните 2-3 месеца в търновско, след като един ловец се самопростреля, друг бе гръмнат от колега, припознал го за дивеч, а третия беше нападнат и намушкан от ранен и разярен глиган. За щастие нито един от четирите инцидента не е с фатален край и всички потърпевши са живи.", "date": "2019.01.07", "title": "Ловец простреля  колега в Стражица"}
{"url": "https://www.monitor.bg:443/bg/a/view/340-000-pensioneri-invalidi-s-30-lv-po-malko-prez-januari-153879", "text": "Над 340 000 инвалидизирани пенсионери ще вземат с около 30 лв. по-малко през януари. Изплащането на парите за старини започна днес и ще приключи на 21 януари. Причината за по-ниските пенсии през първия месец от новата година е спирането на т.нар. инвалидни четвъртинки. До края на 2018г. към парите си за старини тези, които бяха с увреждане над 71% полочаваха допълнителни 25% от социалната пенсия. От началото на новата година тази помощ се трансформира във финансово подпомагане и няма да бъде изплащана от осигуритления институт, а от Агенцията за социално подпомагане. Новата парична подкрепа ще бъде получена през февруари, тъй като помощите се изплащат през следващия месец, а не авансово, както е при пенсиите. Всички пенсионери инвалиди, които са с инвалидност между 50 и 71 на сто, както и тези, които не са получавали интеграционни добавки ще трябва да подадат заявления до Агенцията за социално подпомагане. За останалите помощта ще бъде отпусната служебно. Тези, които са най-малък процент увреждания и до момента не получаваха допълнителни средства към пенсията си ще взимат 7% от линията на бедност, която за 2019г. e 348 лв. Това означава, че месечно им се полагат по 24.36лв. Тези, които са с неработоспособност от 71 до 90 на сто, ще получават 15% от линията на бедност - 52.20 лв. На хората с инвалидност над 90%, които нямат право на чужда помощ, пък ще се полагат 25%, или 87 лв. Най-много ще получават тези с над 90% увреждания, които имат право на добавки за чужда помощ и на социална пенсия за инвалидност. За тях са определени 57% от линията на бедност, което прави по 198,36 лв.", "date": "2019.01.07", "title": "340 000 пенсионери инвалиди с 30 лв. по-малко през януари"}
{"url": "https://www.monitor.bg:443/bg/a/view/novi-tapi-chakat-plovdivchani-za-otkrivaneto-na-esk-153884", "text": "Центърът на Пловдив на 12 януари, когато ще се проведе мащабната церемония за откриването на Европейската столица на културата (ЕСК), ще бъде проходим само за пешеходци. Цялото каре между булевардите „Шести септември”, „Източен”, „Христо Ботев” и „Руски” ще бъде затворено за движение на автомобили. На 27 декември за движение на автомобили бе затворен бул. „Цар Борис Трети Обединител”, върху който в момента вече е вдигната 30-метрова кула с две огромни сцени отстрани. Това съобщи на нарочен брифинг кметът на Пловдив Иван Тотев. „Всичко, което се изговори в последните няколко седмици, ще отиде в канала на историята. Ще останат хубавите емоции, моменти, събития и хубавите сгради и зони на града, които са реализирани в рамките на програмата и на обновлението на града. Препоръчвам всичките критикари да скочат от другата страна, тъй като лодката на критикуващите потъва”, заяви градоначалникът. По думите му това, което се случва в града е наистина неповторимо. Трябва пловдивчани да знаят, че това се случва един път в живота ни. Повече Пловдив няма да бъде никога ЕСК. Пловдив ще остане завинаги ЕСК, а не се знае дали някога ще има втори български град столица на културата, заяви Иван Тотев. „Имаме специална организация на движението и места за паркиране. Тъй като цялата централна градска част няма да бъде достъпна за паркиране вечерта”, обясни той. Режимът в карето на четирите булеварда ще е пропускателен. „На 12 януари ще имаме 7 автобусни линии, които ще са с делнично разписание, които ще се движат до полунощ”, каза зам.-кметът по транспорта Златин Велев. С тези линии се обхващат всички части на града и са съобразени с трите буферни зони за паркиране за гостите, които не са от града. Буферният паркинг в район „Северен” ще е в Панаира, където има два безплатни паркинга. Вторият ще бъде паркинга на Колодрума, а третият – около стадион „Пловдив”. Многоетажният паркинг на Панаира ще бъде платен и денонощен. Велев призова хората да паркират на обозначените за това места, защото неправилно паркираните автомобили ще бъдат вдигани. Петте паяка в Пловдив ще работят без прекъсване, включително и на 12 януари вечерта. „Чакаме 30 000 и нагоре гости на откриващата церемония. На това място на бул. „Цар Борис Трети Обединител” може да се съберат около 40 – 50 000 души”, каза Тотев. Той посъветва хората да отидат малко по-рано на мястото, като така ще имат късмет да получат одеяло или шалче, като подаръци. Приготвени са по 15 000 одеяла и шалчета с логото на „Пловдив ЕСК”, които са поларени и за които са роени общо около 25 000 лева. Те ще бъдат раздавани, докато свършат и всички, които ги получат, няма да ги връщат обратно. Подаръците са в различни цветове – за момичетата има розови шалчета, за момчетата – сини. Има и червени, както и сиви одеяла. „Остават си за тях”, уточни градоначалникът.", "date": "2019.01.07", "title": "Нови тапи чакат пловдивчани за откриването на ЕСК (СНИМКИ, ВИДЕО)"}
{"url": "https://www.monitor.bg:443/bg/a/view/3d-otpechatani-maski-za-liceto-s-maski-d-153877", "text": "Напоследък, станаха доста популярни готовите маски за лице, които хидратират и подхранват кожата. Козметичната компания Neutrogena е развила тази идея със системата MaskiD, която изработва индивидуални, 3D отпечатани маски според формата и необходимото за лицето на всеки клиент. След това потребителя използва системата на Neutrogena, Skin360, която се състои от приложение и устройството за изображения SkinScanner, поставящо се на смартфона. Посредством тази система, потребителя получава индивидуална информация за размера и дълбочината на линиите / бръчките, например, както и влажността на кожата в различни части на лицето. Съставките включват, пречистена хиалуронова киселина, за подобряване влажността на кожата, витамин В3, за намаляване на обезцветяването, маргаритки, за да се сведе до минимум зачервяването, стабилизиран глюкозамин, за ексфолиране на кожата и намаляване на бръчките и витамин С, за по-блестяща кожа. Накрая, маските биват изпратени на клиента. Все още, няма информация за цената на системата MaskiD, която трябва да бъде достъпна, първоначално само за потребителите в САЩ, през уебсайта на Neutrogena след средата на годината.", "date": "2019.01.07", "title": "3D отпечатани маски за лицето с MaskiD"}
{"url": "https://www.monitor.bg:443/bg/a/view/dvama-romi-nabiha-voenen-v-selo-do-plovdiv-153869", "text": "Двама роми набиха военен в пловдивското село Войводиново. Те удряли жертвата си по лицето и счупили челюстта му. Според очевидци в 13,30 часа на 6 януари братята Асен и Борис Пакеви пресекли внезапно улицата точно пред колата на военния. 33-годишният Валентин Димов се връщал от хвърлянето на кръста в Пловдив с колата си. Бил на главната улица, когато ромите се хвърлили пред колата му, разказват свидетели. Той им направил забележка, а те го напсували. После го измъкнали насила  от колата му и му се нахвърлили да го бият. Според очевидци скачали върху главата му. По-късно към тях се присъединили още 20-ина роми от махалата, които носели камъни, брадви и лопати, но били спрени от местните хора да отидат в центъра на селото.  Местните хора в село Войводиново са категорични, че циганската махала се е разраснала много в последните години и че е странно как незаконните им къщи имат ток и вода.  \"Пациентът е прегледан в Спешния приемен център, където лекарите са установили множество травми по главата и лицето. Той е бил с комоцио и с травми по изоматичните кости на лицето. Не е бил хоспитализиран\", уточниха от пресцентъра на УМБАЛ \"Св. Георги\". Според полицията в Пловдив Димов е с лека телесна повреда. Двамата роми са били арестувани и са преспали в ареста на районното управление на МВР в село Труд. Те са разследвани за хулиганство. От полицията в Пловдив бяха категорични, че масов бой в село Войводиново не е имало. При пристигането на полицейски патрул след сбиването ромите са се опитали да изкарат военния, че шофира пиян, но пробата му с дрегер е била отрицателна.  „Не е имало масово сбиване. Напрежение в селото няма и затова за момента не се налага присъствие там на жандармерията. Колегите имат предвид ситуацията”, уточни директорът на полицията в Пловдив ст. ком. Атанас Илков. Кметът на село Войводиново Димитър Тосев бе с изключен мобилен телефон. Според хора от селото в последните 30 години във Войводиново са се заселили много роми, които са вдигнали незаконни къщи. „В моите два мандата като кмет аз не съм допуснал настаняването в селата от община „Марица” на роми. Ние се стремим да решим този проблем”, каза кметът на общината Димитър Иванов. Според информация от социалните мрежи хората от Войводиново се заканват в понеделник вечерта да протестират, но официално искане до общината за протест не е внасяно. Те се събират в 18 часа пред местната църква.  Междувременно стана ясно, че арестуваните двама роми остават за нови 72 часа зад решетките.  Побоят върху военния е станал на главната улица в селото, а не както от полицията в Пловдив първоначално съобщиха, че е било в ромската махала. Случилото се е било заснето от камера за видеонаблюдение, като записът е бил иззет от полицията. ", "date": "2019.01.07", "title": "Двама роми набиха военен в село до Пловдив"}
{"url": "https://www.monitor.bg:443/bg/a/view/djystin-ot-ostrov-bali-pristana-na-georgi-ot-s-mosomishte-fasul-kapama-lutenica-salata-kuskus-gude-sa-pyrvite-bylgarski-dumi-koito-uvereno-izgovarja-hvali-ja-lubimijat-j-153868", "text": "   35-годишната Джъстин от остров Бали долетя в България и много скоро ще стане снаха в гоцеделчевското село Мосомище. В близките няколко дни 38-годишният Георги Цирков ще сключи брак със своята любима в кметството на селото.    Младият мосомлия работел от няколко години в Дубай като електротехник към наша фирма. През есента на 2017 г. седнал да пие кафе в голям хотел близо до квартирата си. Там се запознал с Джъстин, която е от остров Бали, но работела в един от офисите на хотелския комплекс, Любовните искри прехфръкнали още на първата им случайна среща и много скоро те започнали да излизат заедно. След продължило повече от година приятелство, на 9 октомври 2018-а Джъстин пристигнала на гости за 6 дни в дома на Георги в Мосомище. Останала впечатлена от живота у нас, влюбила се и в местните ни гозби, а любовта на двамата прераснала във взаимно желание за брак.    В навечерието на Новата 2019 г., на 29 декември младата жена отново долетяла, за да остане завинаги. На летището в София Георги я посрещнал с годежен пръстен и голямо плюшено мече, на което пишело: “Ще се омъжиш ли за мен?”. “Коленичих пред нея и тя каза “да”. После двамата се разплакахме от щастие“,  споделя щестливият жених пред pirinskodelo.bg. Сега любимата му ще остане в Мосомище до 18 януари, когато ще се прибере в Дубай, за да си оправи документите за престой у нас. “Чакам легализация на нейните документи, че не е омъжена. Ако до вторник станат готови, в сряда ще сключим граждански брак”, допълва нетърпеливият щастливец.    Любимата му Джъстин вече знае доста български думи: “Сутрин казва на майка ми: “Мама, добро утро”. Казва фасул, капама, лютеница, салата, кускус, а на прасето казва гуде. За първи път през живота си тук видя сняг. Много му се радва и през деня е на двора, въпреки че ѝ е студено”, хвали я Георги.    Той учи английски, а когато не могат да се разберат, ползват интернет преводач. Джъстин е категорична, че иска да остане да живее в Мосомище, а работата в хотелския комплекс в Абу Даби е такава, че ще може да продължи да я върши през интернет.", "date": "2019.01.07", "title": "Джъстин от остров Бали пристана на Георги от с. Мосомище"}
{"url": "https://www.monitor.bg:443/bg/a/view/modulen-219-inchov-micro-led-televizor-ot-samsung-153886", "text": "Миналата година на CES, Samsung показаха новата си Micro LED технология за LED дисплей със The Wall, модулен 146-инчов телевизор. Тази година компанията е развила технологията със по-близка до потребителите 75-инчова версия, която не изглежда като билборд в хола и ако 146 инча не е достатъчно голям екран, The Wall вече се разпростира до невероятните 219 инча. За сега, The Wall е единственият Micro LED дисплей, но 146 инча е твърде много за повечето домове. Samsung твърди, че с техническите подобрения през последната година, светодиодните чипове може да бъдат поставяни по-близо, което позволява на компанията да смали технологията до 75-инчов телевизор с 4K резолюция. Въпреки че основен фактор за продажба е размерът, най-интересното при тези телевизори е това, че те не са ограничени до тези размери. Samsung твърди, че технологията позволява, допълнителни Micro LED модули да бъдат прикрепяни към краищата, за да се увеличи размера на дисплея, без да се забелязват отделните модули. Телевизорите могат да поддържат съотношения на картината от стария формат 4: 3 до стандартния 16: 9, широкоекранния 21: 9 или ултра-широкоекранния 32: 9. Samsung не съобщава подробности относно цените или наличността, но ще демонстрира своите Micro LED дисплеи на CES 2019, тази седмица.", "date": "2019.01.07", "title": "Модулен 219-инчов Micro LED телевизор от Samsung"}
{"url": "https://www.monitor.bg:443/bg/a/view/zaloviha-kradcite-na-platnata-na-majstora-153946", "text": "Крадците, които задигнаха картините на Владимир Димитров – Майстора, бяха заловени от полицията. Това съобщиха от МВР в понеделник. Заподозрените, които са се оказали с белезници, са двама и са от ромски произход, твърдят от вътрешното министерство. Полицията е задържала двамата мъже, които в новогодишната нощ задигнаха 15 картини на Владимир Димитров - Майстора и Димитър Киров - Ди Киро от дома на техния наследник Павел Антонов в София. Мъжете били от активния контингент по линия на кражбите. Действали в района на Второ районно управление, откъдето са задигнати и картините. Антон Антонов и Виктор Христов в момента са задържани в полицията. Мъжете са на 42 и 45 г. Единият е бил арестуван в неделя, а другият се е предал сам. Двамата продали картините, а преди дни повечето платна бяха открити в търговците на изкуство Атанас Йончев - Наско Дългия и Божидар Нейков. Посредниците се разминали с 24-часов арест, но не е изключено да бъдат подведени и под наказателна отговорност. Разследващите са намерили 10 от откраднатите произведения на изкуството. Първоначално се смяташе, че те са девет, но впоследствие се оказаха с една повече. В четвъртък стана ясно, че са откраднати картини на Владимир Димитров – Майстора от столичен апартамент. По последна информация общият брой на откраднатите произведенията е 16. Изчезналите платна били собственост на един от наследниците на художника. Картините не са били застраховани. Сред тях имало и други произведения. Собственикът на ограбения дом - Павел Антонов, който е син на племенничка на Владимир Димитров - Майстора, обясни, че вероятно кражбата е станала на 30 декември, но той е уведомил полицията в четвъртък, тъй като бил извън България. Малко след престъплението излязоха данни, че въпреки че в къщата се съхранявали безценни платна, тя седяла с отворени прозорци. Ударът, който за момента се определя от криминалистите като една от най-сериозните кражби на произведения на изкуството, станал най-вероятно в дните около Нова година. За него се разбрало, след като жената, която поддържала част от къщата, видяла, че вратата е разбита. Тя се обадила на сина на племенничка на Майстора, който живеел в Унгария и бил собственик на имота, а той от своя страна подал сигнал до Столичната дирекция на вътрешните работи. Софийска районна прокуратура е повдигнала обвинения срещу Виктор Христов като извършител и Антон Антонов като съучастник за проникване с взлом и кражба на 15 картини, сабя с ножница, цигулка и пишеща машина от имота на Павел Антонов, съобщиха от институцията. Двама са задържани за 72 часа. Антонов е осъждан преди това за тежко криминално престъпление. По повдигнатите обвинения наказанието е от 3 до 15 г. С 5000 лв. гаранция се разминава Атанас Йовчев, който купил картините от двамата крадци. Той е с обвинение, че е придобил за имотна облага вещи, предмет на престъпление. 5000 лв. е гаранцията и за Божидар Нейков, който е с обвинение за помагачество при сделката. И за двамата предвиденото наказание в закона е от 1 до 6 години.", "date": "2019.01.07", "title": "Заловиха крадците на платната на Майстора"}
{"url": "https://www.monitor.bg:443/bg/a/view/bylgarche-s-koreni-ot-bracigovskoto-selo-ravnogor-v-holivudskija-film-akvamen-153874", "text": "11-годишната Габриела Петкова участва в един от най-новите холивудски филми „Аквамен“и си партнира с такива знаменитости в киното, като Джейсън Момоа, Уилям Дефо, Амбър Хърд, Патрик Уилсън и др.  Момичето е с корени от брациговското село Равногор, откъдето е родом нейната майка Ирина. В момента там живее баба й Мария Апостолова, майката на Ирина, на която гостуват всяко лято.  Родителите на Габи-Ирина и Стоян Петкови заминали през 1993 г. за Нова Зеландия и живеели в Уелингтън 13 години. От 12 години семейството обаче се е  установило в Австралия, където майката Ирина работи във финансовия отдел в Министерството на здравеопазването в Бризбейн, а бащата Стоян, родом от Пловдив, е IT-специалист. Той е завършил ВМЕИ в София, а Ирина е завършила средното си образование в Техникума по хранително-вкусова промишленост в Пловдив, а висше образование по„ Икономика“ в Нова Зеландия. И двамата поели към далечната страна Нова Зеландия и успешно се реализирали в чужбина, а Стоян е работил все за престижни компании-за американските авиолинии, в Хон Конг- беше известно време, разказа пред „ Телеграф“ кметът на село Равногор Нейчо Коланев, който е баджанак на Стоян Петков, а малката кинозвезда му е племенница. Кметът е женен за сестрата на Ирина-Диана. Габи има и по-голям брат Християн, който сега е десетокласник. За да  поощрява творческите им заложби майка им ги записала на курсове по „Актьорско майсторство“, допълва той. Габи е много жизнено и дейно момиче и всички в Равногор се гордеем с нейното участие във филма“Аквамен“, казва кметът на Равногор и калеко на родната кинозвезда. От малка тя проявявала интерес към актьорската професия и с удоволствие участвала в театрални сценки и постановки за деца. Когато започва кастингът за холивудската продукция„Аквамен“ и става ясно, че търсят малки момче и момиче за лентата, Габриела се явила и спечелила. Почти всяка година семейството на Габи се връща в България и заедно прекарват по един месец през лятото в родопското село Равногор. Китното селце се слави с най-чистия въздух на Балканите и е предпочитано място за отдих. Като си дойдат обичат да се разхождат в гората, да правят излети до Бекови скали, до Червената скала и до Атолука, все природни забележителности в нашия край, допълва бабата на Габи- 74-годишната Мария Апостолова. Миналото лято не успели да се върнат в родината си, тъй като родителите имали служебни ангажименти. Но това лято, живот и здраве да е, ги очаквам да си дойдат за почивка, коментира леля Мария. Габи най-обича да й направя баница. Много е контактно и добро дете. Тази година ще бъде в 7-ми клас, тъй като в Австралия учебната система им е с 2 години напред. Амбициозна е-ходи на акробатика, на плуване, освен, че се учи и на актьорско майсторство, не спира да я хвали баба й. Когато лятото е при нея в Равногор учи български, трудно й е, защото не знае езика, но не се отказва и напредва. Момичето й споделяло, че едно от най-любимите ѝ места за посещение в България е именно Равногор, заради зареждащата и вдъхновяваща природа и невероятните хора, които живеят в китното село. Тук през лятната ваканция среща и приятелите си Даринка и  Стоян и братовчедите си Ванко и Ники, с които лудеят до насита. Това, че артистичността е в кръвта й говори и фактът, че Габи е спечелила второ място измежду 1000 участнички в конкурс по красота в Сидни. Габриела представлява Куинсланд, като се състезава в „ Мис Джуниър Даймънд“-Австралия, 2019. Често се чуваме по вайбъра или си пишем в интернет, казва баба й по майчина линия. Сигурни сме, че ще успее и като порасне я очаква блестяща кариера, ако се съди по това, че тя вече има и нови предложения за участия, категорични са роднините й в България. Мечтата й е да продължи с актьорското майсторство и да учи „Моден дизайн“, включва се и майката Ирина от далечна Австралия, която се гордее с успехите на двете си деца.  „Аквамен“ е фентъзи филм за едноименния персонаж на Ди Си Комикс. Режисьор е Джеймс Уaн, а сценарият е на Уил Бийл, Джеф Джоунс и Джеймс Уaн. Това е 6-ият филм в Разширената вселена на Ди Си. Премиерата в САЩ бе на 21 декември 2018 г. Тогава звездата Джейсън Момоа заедно с останалите актьори от филма изпълниха традиционния боен танц“хака“, характерен за племето маори от Нова Зеландия. Още с появата си филмът оглави класациите и вероятно ще се превърне в голям хит. Само за няколко дни „Аквамен“ събра над 500 млн. долара приходи.", "date": "2019.01.07", "title": "Българче с корени от брациговското село Равногор в холивудския филм „Аквамен“"}
{"url": "https://www.monitor.bg:443/bg/a/view/oficialno-nov-shef-poema-pytnicheskite-prevozi-v-bdj-153875", "text": "С рокади започва седмицата в БДЖ. Шефът на „Пътнически превози“ Пламен Пешаров ще бъде сменен от Христо Иванов. Както „Монитор“ първи написа бившият шеф на ПП по време на служебното правителство на Огнян Герджиков, отново поема ръководството на дружеството. Началото на кариерата си започва през 1984 г. като технолог на гара Стамболийски, след което е бил и диспечер в ЖПУ Пловдив. От 1989 г. до 1998 г. е заемал длъжностите главен специалист „Пътнически превози”, заместник началник в отдел „Пътнически превози” и заместник началник ЖПУ по „Експлоатация” в Пловдив. От 1998 г. насам е изпълнявал последователно ръководните позиции директор на „Поделение за пътнически превози” Пловдив и началник на „Поделение за превозна дейност” Пловдив. Ръководил е дирекция „Пътнически превози”, „Поделение за пътнически превози” София и е бил директор „Експлоатация”. От 2016 г. е заемал длъжността „Ръководител превози” в частен железопътен превозвач. Инж. Христо Иванов е завършил Техническият университет в София, специалност „Експлоатация на железопътния транспорт”. Има и магистърска степен по финанси във Великотърновския университет „Св.Св. Кирил и Методий”. В средата на декември м.г. на поста изпълнителен директор на „Холдинг БДЖ“ бе избран Никола Василев на мястото на Владимир Владимиров. Другите двама в Съвета на директорите са Григори Григоров и Светломир Николов, които смениха зам. министъра на транспорта Велик Занчев и финансиста Филип Алексиев. Задачата на новите членове на Борда според транспортния министър Росен Желязков е да измислят „икономически изгодни варианти в полза на дружеството и да повишат доверието и качеството на услугата“. Във връзка с информацията, че новото разписание на влаковете ще бъде променено и орязано, от БДЖ отрекоха информацията.", "date": "2019.01.07", "title": "Официално: Нов шеф поема пътническите превози в БДЖ (ОБНОВЕНА)"}
{"url": "https://www.monitor.bg:443/bg/a/view/manowar-strastta-na-bylgarskite-fenove-e-legendarna-153880", "text": "Хеви метъл гигантите Manowar ще се сбогуват с българската публика. Групата потвърди дата за концерт в София през лятото тази година, който ще бъде част от прощалното им турне Final Battle World Tour 2019. Manowar потвърдиха дата за концерт в София през лятото тази година, който ще бъде част от прощалното им турне Final Battle World Tour 2019. Групата ще забие на 16 юни в зала \"Арена Армеец\". Страстта и силата на българските фенове са легендарни! Феновете на Manowar са най-ревностните фенове в България и светът го знае и ще се убеди в това още веднъж\", споделя Джо ДиМайо. Final Battle World Tour 2019 стартира на 25 февруари със сетлист с най-любимите парчета на феновете. Наскоро Manowar обявиха, че E.V. Martel ще участва като китарист в това турне. Билетите влизат в продажба на 8 януари и ще бъдат достъпни в мрежата на Еventim.", "date": "2019.01.07", "title": "Manowar:  Страстта на българските фенове е легендарна"}
{"url": "https://www.monitor.bg:443/bg/a/view/ogranichenija-v-dvijenieto-zaradi-snegopochistvane-153870", "text": "Ограничено е движението на автомобили над 12 тона по пътя Велико Търново – Севлиево – пътен възел „Коритна“ на територията на област Ловеч заради снегопочистване, съобщиха от Агенция „Пътна инфраструктура“ (АПИ). Поради влошени метеорологични условия е ограничено движението за камиони над 12 тона по третокласния път Девин – Михалково, както и за камиони с ремаркета и полуремаркета.   Над 750 машини са обработвали пътните настилки през тази нощ. Шофьорите трябва да тръгват на път с автомобили, подготвени за зимни условия, призоваха от Пътната агенция.   За днес и утре Националният институт по метеорология и хидрология определи жълт код за опасно време над цялата страна.", "date": "2019.01.07", "title": "Ограничения в движението заради снегопочистването"}
{"url": "https://www.monitor.bg:443/bg/a/view/oshte-tyrsjat-krysta-v-reka-mytnica-v-kostandovo-153873", "text": "Втори ден продължава издирването на металния кръст, който в неделя на Йордановден бе хвърлен във водите на река Мътница в град Костандово, сподели кметът на родопското градче Валентин Вигнев. Той изказа силно притеснение, че според стари хора, ако не се намери християнския символ, това носело лоша поличба за населеното място. Кметът изрази надежда, че може и да се намери. Багерът е преровил целия участък в реката, където отец Стоил хвърли Божието разпятие навръх Богоявление. Младежи от Костандово също са претърсили с ръце ледената вода в реката, но не са намерили металния кръст. Най-вероятно Йордановският кръст, след като е паднал в реката, е бил стъпкан от смелчаците, хвърлили се в ледените води, за да го извадят и се е забил надълбоко в тинята. Днес издирването продължава, а хората в Костандово се молят кръстът да се намери, за да не се случи нещо лошо на градчето.", "date": "2019.01.07", "title": "Още търсят кръста в река Мътница в Костандово"}
{"url": "https://www.monitor.bg:443/bg/a/view/bylgarsko-uchastie-v-stranicite-na-zelena-kniga-beljaza-zlaten-globus-obzor-galeri-ja-153878", "text": "Наричат ги „генерална репетиция на оскарите“. Макар да не се поддават на натиска за политкоректност, издълбал дупка в репутацията на Американската филмова академия, призовете „Златен глобус“ са първите отличия в годината, които поставят най-добрите заглавия в светлината на прожекторите. И то без Асоциацията на чуждестранните журналисти да се съобразява в такава степен с броя на чернокожите, жените, трансджендърите и извънземните във филмите, които отличава. „Зелена книга“ разлистиха тази година присъстващите в луксозния хотел „Бевърли Хилтън“. Лентата, режисирана от Питър Фарели, прибра призовете за най-добър филм (мюзикъл или комедия), най-добър сценарий (дело на Ник Валелонга, Брайън Къри и самия Фарели) и най-добър актьор в поддържаща роля в лицето на Махершала Али. Разлистваме и ние бързо страниците с актьорския състав на „Зелена книга“, за да попаднем и на очарователното българско присъствие на Димитър Маринов. Актьорът, който от години работи в киносредите отвъд Океана, влиза в ролята на Олег – второстепенен образ, който въпреки това успява да закове интереса на критиците. казва по адрес на Маринов главният продуцент на „Зелена книга“ Джим Бърк. Действието на филма се завърта през 60-те години на миналия век, когато Тони Лип (Виго Мортенсен), италиано-американски охранител, е нает да вози и охранява Дон Шърли (Махершала Али), известен афроамерикански джаз пианист по време на турнето му в силно консервативния американски Юг, където законите на Джим Кроу за сегрегацията все още се прилагат. Двамата трябва да използват пътеводител, известен като \"Зелената книга на негро пътешественика\". Той е списван години наред от цветнокожия пощальон от Ню Йорк Виктор Грийн и представя местата, в които се приемат цветнокожи пътници. Наръчникът е известен като Библията на цветнокожия пътник. Голямата изненада за вечерта обаче бе триумфа на „Бохемска рапсодия“ в драматичната категория. Биографията на Фреди Меркюри и Queen измъкна статуетката под носа на „Роди се звезда“, сочен от мнозина за фаворит на наградите. Така, според данни на Metacritic, „Бохемска рапсодия“ ще остане в историята на „Златен глобус“ като най-ниско оцененият от критиците филм със статуетка от Асоциацията на чуждестранните журналисти. Напълно заслужено, въпреки това, с награда си тръгна Реми Малек, който изпъчи гърди като Меркюри в заглавието. каза в кратката си реч от сцената Малек. Той не благодари на сочения за режисьор на лентата Брайън Сингър, който въпреки че бе уволнен по време на снимачния процес, е единственият кинодеец, записан във финалните надписи на „Бохемска рапсодия“. Малек не пропусна да отдаде заслуженото и на Брайън Мей и Роджър Тейлър, на които благодари за „вдъхването на автентичност“ на филма. Ако даваха награда за най-трогателни слова от микрофона в „Бевърли Хилтън“, то тя със сигурност би отишла в ръцете на Глен Клоуз. Киноиконата изглеждаше шокирана, след като чу своето име за победител в категорията „най-добра актриса в драма“. И тук, за основен претендент се смяташе Лейди Гага и участието й в „Роди се звезда“. От сцената, Клоуз заяви, че реализирането на филма, заслужил й статуетката, е отнело 14 години, „защото се казва „Съпругата“. „Мили дами, ние сме възпитателки. Това се очаква от нас. Имаме децата си, ако имаме късмет, имаме и партньори за съпрузи. Но това, което трябва да е от фундаментално значение за нас, е личното удовлетворение! Ние трябва да имаме мечти и да ги следваме!“, категорична бе звездата, с което разплака присъстващите в залата. Речта на Клоуз бе и един от малкото реверанси към движенията Time's Up и #MeToo. Част от знаменитостите отново носиха на червения килим панделки и гривни с надписи на кампаниите, въпреки това пропуснаха добилите популярност през последната година маршове за полова равнопоставеност. Сълзи от умиление предизвика и Сандра О, която се окичи с актьорския приз в драматичен сериал за „Убивайки Ийв“. В трогателна реч, тя благодари на корейските си родители, които бяха сред специалните гости на вечерта. „Тук присъстват двама човека, на които искам изключително много да благодаря. Това са моята майка и моят баща“, каза тя секунди преди да засвидетелства обичта си към тях и на корейски. Звездата, която доби световна популярност с участието си в „Анатомията на Грей“, бе и водеща на церемонията, като компания на сцената й прави колегата й Анди Самбърг. Двамата откриха вечерта с шеговито намигване към оскарите, които ще се връчат след малко повече от месец. пошегуваха се те само ден, след като Кевин Харт за пореден път се отказа да води наградите на Американската филмова академия. Припомняме, че именно негови стари хомофобски туитове станаха причина за скандала, оставил и към момента церемонията на призовете „Оскар“ без водещ. О и Самбърг стиганаха и по-далеч, като обявиха, че на томболен принцип „един късметлия от публиката ще получи възможността да води церемонията“ през февруари. Расовото разнообразие в Холивуд също стана тема на вечерта. Сандра О изтъкна, че тенденцията продуценти да назначават бели актьори за азиатски роли е все така стабилна, с което си заслужи провикнато от редиците на публиката „Извинявам се“ от Ема Стоун, изиграла персонаж с азиатски корени в лентата „Алоха“. За разнообразието в кино индустрията говори и Реджина Кинг, която бе обявена за най-добра актриса в поддържаща роля за „Ако Бийл Стрийт можеше да говори“. Тя призова продуцентските компании да включат квота за 50% присъствие на жени в заглавията им. С почетна статуетка от наградите „Златен глобус“ си тръгна Джеф Бриджис. НА ПАРТИ И тази година партитата около „Златен глобус“ не преминаха без присъствието на натрапници. След като предни години те се дегизирали като сервитьори и дори звезди, този път те се преобклякоха като бодигардове. Така, на входа на сградата, в която се провеждал един от купоните, свързани с церемонията, „охранител“ поискал пропуска за влизане на звездата от „Модерно семейство“ Сара Хайланд. След като се качила на етажа на събитието обаче я посрещнала реалната охрана, пред която тя вече нямала пас. Бодигардът-менте в това време пък вече бил избягал в страничните улици, където продавал пропуска на желаещите да се наредят за селфи време до знаменитостите. С куриозен случай в рамките на наградите може да се похвали и Мелиса Маккарти. Комедийната актриса се бе запасила с 30 сандвича с шунка, които раздаваше на прегладнелите звезди в рамките на цялата бляскава церемония.", "date": "2019.01.07", "title": "Българско участие в страниците на „Зелена книга“ беляза „Златен глобус“ (ОБЗОР+ГАЛЕРИЯ) "}
{"url": "https://www.monitor.bg:443/bg/a/view/grigor-dimitrov-izpadna-ot-top-20-153872", "text": "Григор Димитров се смъкна с две места в световната ранглиста на АТР и вече е №21 с актив от 1790 точки. Остъплението на първата ракета на България се дължи на загубата му от Кей Нишикори в четвъртфиналите на турнира в Бризбън (Авл), която му попречи да защити точките си от миналата година, когато достигна до полуфиналите. Така хасковлията изпадна от топ 20 на световната ранглиста за първи път от повече от две години. Това е най-ниското му класиране от 25 септември 2016 година, когато той също беше 21-и в подреждането. Промени в Топ 10 няма. Сърбинът Новак Джокович е лидер с актив от 9045 точки. Втори е Рафаел Надал (Испания) със 7480 точки, а трети е швейцарецът Роджър Федерер с 6420 точки. От другите българи в класацията Димитър Кузманов е №328 (+1) със 76 точки, а Александър Лазарон е №482 (+1) с 13 точки. Челните десетки на световните ранглисти на АТР и българите в тях: 1. (1) Новак Джокович (Сърбия) 9135 точки  2. (2) Рафаел Надал (Испания) 7480 точки  3. (3) Роджър Федерер (Швейцария) 6420 точки  4. (4) Александър Зверев (Германия) 6385 точки 5. (5) Хуан Мартин Дел Потро (Аржентина) 5300 точки 6. (6) Кевин Андерсън (Южна Африка) 4810 точки 7. (7) Марин Чилич (Хърватия) 4160 точки  8. (8) Доминик Тийм (Австрия) 4095 точки 9. (9) Кей Нишикори (Япония) 3750 точки 10. (10) Джон Иснър (САЩ) 3155 точки  българите:  21. (19) Григор Димитров (България) 1790 точки 328. (329) Димитър Кузманов 76 точки 482. (483) Александър Лазов 13 точки  двойки:  1. (1) Майк Брайън (САЩ) 10840 точки 2. (2) Джак Сок (САЩ) 7925 точки 3. (3) Мате Павич (Хърватия) 7250 точки 4. (4) Оливер Марах (Австрия) 7200 точки 5. (5) Хуан Себастиан Кабал (Колумбия) 6140 точки  5. (5) Роберт Фара (Колумбия) 6140 точки 7. (7) Джейми Мъри (Великобритания) 5390 точки 7. (7) Бруно Соареш (Бразилия) 5390 точки 9. (9) Лукаш Кубот (Полша) 5270 точки  9. (9) Марсело Мело (Бразилия) 5270 точки  българите: 354. (299) Григор Димитров 90 точки 443. (719) Кузманов 47 точки", "date": "2019.01.07", "title": "Григор Димитров изпадна от Топ 20"}
{"url": "https://www.monitor.bg:443/bg/a/view/v-krychmite-ivanovden-idva-s-10-leva-po-evtino-153851", "text": "Именници празнуват 7 януари в кръчми и заведения с отстъпки от 10 лв. Освен там намаления има в хотели и магазини. Те варират, а срокът е кратък, но при някои периодът продължава по 3-4 дни, а понякога и по месец, показва справка на „Монитор“. Първият месец на годината е изпълнен с именни дни, почти няма ден от януари, в който да не празнува човек с определено име. По-запомнени и големи празници обаче са 6 и 7 януари, когато се отбелязват Йордановден и Ивановден. Механите в столицата предлагат 10 лв. по-евтин куверт – така вместо 35 лв. гостите ще дадат 25 лв. и ще се насладят на жива музика и хубава храна. Тези, които не бързат особено пък, могат да отбележат Богоявление на 19 януари в Охрид за 225 лв. и е най-големият религиозен празник за охридчани. Сумата включва превоз, настаняване, както и обиколки по манастири и езера. Други предпочитат да си вземат почивка за 1-2 дни и да заминат със семейството извън големия град. В такива случаи именниците могат да се възползват от отстъпки между 10 и 20 лв. за нощувка, приканват в онлайн реклами хотелиери. За двойна стая в комплекс например ще дадем 241 лв. Цената включва нощувка, закуска и вечеря, а ако искаме и обяд, ще дадем 20 лв. отгоре. На празника е предвидена и специална вечеря с DJ парти. Който желае, може да използва фитнес залата и сауната, а паркингът не се доплаща. За 400 лв. пък можем да празнуваме и в Банско, като по този начин спестяваме 100 лв. Потребителите тъй като повечето от тях биват публикувани през последния месец на годината и бързо се изчерпват. Някои именници решават да се поглезят с материални придобивки като дрехи и техника. В „Техномаркет“ например текат промоции през целия януари и всеки, чието име присъства в списъка с именни дни, може да си купи телевизор, електроуреди, както и оборудване за кухнята. Към намаленията са включени и фотоапарати и аудиоустройства като портативни колонки, МР 3-ки, радиочасовници и слушалки. Вместо 20-30 лв. за слушалки можем да дадем между 13 и 15 лв. за тапи. По-големи слушалки пък ще намерим за 20 лв. по-малко.", "date": "2019.01.07", "title": "В кръчмите Ивановден идва с 10 лева по-евтино"}
{"url": "https://www.monitor.bg:443/bg/a/view/bylgari-investirat-v-evtini-jilishta-v-atina-davat-gi-pod-naem-153857", "text": "Българи с повече свободни пари предпочитат да ги инвестират в покупка на евтино жилище в Атина, научи „Монитор“. Целта е да ги дават под наем. „Инвестиционното търсене е насочено основно към гръцката столица“, твърди Десислава Димова, брокер от българска фирма, работеща на пазара в съседната държава. „Вземат малките апартаменти за даване под наем,  Предпочитани са кварталите около Акропола“, казва още тя. „На практика има жилища доста по-евтини, отколкото в София, а в същото време възвращаемостта е много по-голяма“, смята Димова. Според нея в Атина може да се намерят апартаменти за 30 000 или 40 000 евро, но в повечето случаи те са за основен ремонт, за да станат годни за пускане на квартиранти в тях. За това нашенци, които вземат такъв имот, за да им излезе по-евтино, си го обновяват сами или си водят майстори от България. По думите й, другата група българи на имотния пазар в южните части на Гърция предпочита ваканционните къщи на островите Корфу и Левкада. „Повечето запитвания са за имоти на цени между 500 000 и 700 000 евро, като изискването е да има хубава гледка. Най-често подобни вили се купуват за собствено ползване, а не с инвестиционна цел“, пояснява брокерът. По-голяма част от нашенци, решили да си купят имот в съседната държава от ЕС, обаче предпочитат зоните около Кавала и района на Халкидическия полуостров. Никола Чолаков, също от наша посредническа фирма, работеща в Гърция, обяснява, че Там е и масовото търсене и огледите и броят сделки с българи са най-много. Интересът е насочен основно към апартаменти, с неголяма площ до около 50 квадрата. „Става дума за жилища с една спалня и хол с кухненски бокс. Повечето хора ги купуват главно за лично ползване, а нерядко и за даване под наем. В тази зона цените са около 1000 евро за квадрат“, уточнява брокерът. Най-евтината сделка е била за към 35 000 евро за студио. Подобен тип ваканционни имоти обаче вече трудно се намирали, защото предлагането им е много малко. Чолаков добавя, че доста нашенци купуват и парчета земя от 300-400 кв. м, за поставяне на каравани и бунгала за летуване, намиращи се на 300-400 м от морето. В редки случаи на тях се позволява и поставянето на сглобяема къща с площ до 25-30 квадрата. Такива имоти могат да се купят за 4000 - 8000 евро, „Към Халкидики се насочват богатите клиенти. Повече се който е най-близо до Солун. По понятни причини, към третия Атон интересът е най-нисък. Там и предлагането е най-слабо. На Халкидики търсенето е основно за редови къщи, наричани в Гърция мезонет. Има интерес и към самостоятелни домове“, добави той. Брокерът спомена и за слухове за предстояща сделка от българин на доста висока цена в района. По думите му сумата е под милион евро, но е доста сериозна, а имотът е на първа линия до морето на Касандра. Относно коментираните в южната ни съседна промени в данъците за имотите и таксите по сделките с недвижимости, Чолаков поясни, че все още няма окончателно решение. „В последните 3 години се приемаше нещо, после се отменяше“, припомни той.", "date": "2019.01.07", "title": "Българи инвестират в евтини жилища в Атина, дават ги под наем"}
{"url": "https://www.monitor.bg:443/bg/a/view/za-mesec-gorivata-poevtinjaha-s-10-st-153818", "text": "Цените на горивата поевтиняха с 10 ст. за месец, показа справка на „Монитор“ в сайта fuelo.net. Причината е спадът на петрола на международния пазар, цената му стигна 48 долара на барел. Дизелът започна декември м.г. на 2.26 лева за литър като постепенно цената му падна на 2.20 лева, а в последните дни на декември – на 2.15 лева за литър. Газът сега се продава под лев за литър или със 7 ст. по-малко спрямо месец. Друго подобно намаление през миналата година имаше и през април, когато цената му беше същата. Бензинът също не остана по-назад и от 2.06 лв./л започна да се продава на 1.95 лв./л. Най-евтини са горивата в Габрово, Сливен и Хасково. В Габрово намалението е средно с 6 ст. на литър, а в Сливен и Хасково с 5 ст. В края на октомври протести също спомогнаха за намаление на цените. Недоволството започна в края на октомври и продължи през ноември, а участие взеха над 35 български града. По това време стойността на петрола на световния пазар бе отбелязала най-високото си ниво за годината, достигайки 73 долара на барел. В Европа литър бензин е най-скъп на север, по-точно в Исландия (3.26 лева), Норвегия (3.22 лева) и Холандия (3.17лева). България е на опашката на 40-то място, следвана от Украйна, Армения и Турция. По отношение на дизела пък Исландия (3.31 лева) и Норвегия (3.13 лева) отново са в челната тройка, но първото място е заето от Израел с 3.58 лева за литър. Най-евтино се зарежда в Македония (1.55 лв./л), а на световно ниво в Либия (0.18 лв./л), Алжир (0.20 лв./л) и Саудитска Арабия (0.34 лв./л). Пропанбутанът се продава на най-ниска цена в Турция (0.52 лв./л), Беларус (0.66 лв./л) и Украйна (0.83 лв./л). В последната 10-ка България е на 8-мо място, следвана от Белгия и Литва.", "date": "2019.01.07", "title": "За месец горивата поевтиняха с 10 ст."}
{"url": "https://www.monitor.bg:443/bg/a/view/majonezen-bos-stava-shef-pod-prikritie-153876", "text": "Майонезен бос ще е първият главен герой в новия сезон на „Шеф под прикритие“. Риалити форматът се завръща в ефира на Нова тв на 14 януари от 21 ч. В премиерния за трети сезон епизод ще видим управителят и собственик на фабрика за майонеза Христо Кръстев. Бившият машинист в Кремиковци решава да се върне за седмица в производството, внедрявайки се с фалшива самоличност в собствената си фирма. Майсторът на спорта по биатлон отказва предложението да стане треньор на националния отбор през 1989 г. и вместо това се захваща с частен бизнес. Компанията произвежда 150 вида продукта в обем над 10 000 тона годишно, започвайки през 1994 г. с откриването на цех за майонеза и шест човека. Кръстев се подлага на пълна промяна, за да се впише успешно в образа на Георги и да проследи от първа ръка производствения процес и отношенията в компанията, а дори собствената му майка не успява да го разпознае. Служителите са подготвени, че участват в заснемането на филм за набиране на работници.", "date": "2019.01.07", "title": "Майонезен бос става \"Шеф под прикритие\""}
{"url": "https://www.monitor.bg:443/bg/a/view/bdj-lebedova-pesen-ili-renesans-153849", "text": "Рокади на шефове, екшън планове, спиране на влакове и обещания. Повтарящата се песен за страдащата българска железница отново се завъртя през последните няколко седмици. И без правилни ходове от новото ръководство скоро може да се превърне в опело. Малкото локомотиви и вагони в движение, недостатъчни ремонти и вероятно лошо управление са част от причините сегашният график за движение на БДЖ, който влезе в сила през декември, да е също под въпрос. Зачестяващите съобщения за липсата на квалифициран персонал в жп-то ни също е сигнал, железничарите не крият малките си заплати. А без това редуцираните влакове и дотирани от държавата линии може да намалеят още. \"БДЖ достигна до онова ниво, при което като няма воденичен камък на шията, който да го държи в невъзможност да се развива поради прекомерни задължения, няма идея как да се развива\", това заяви Росен Желязков няколко дни след подаването на оставките Владимир Владимиров и Велик Занчев, които бяха сменени с нови лица. Напускането им дойде в момент, а именно, след като държавата най-накрая направи така желаното – плати и останалите 104 млн. лева задължения на кредиторите по втория облигационен заем на БДЖ. Липсата на финансова тежест обаче помогна за проясняването на картината. Лошото управление на основната дейност на железницата при превозите. Така новият министър заговори за липсата на концепция и на подвижен състав. Това доведе до екшън план, с който да се реши проблемът. Криза, която държавната железница не изпитва за първи път. Локомотивите на “БДЖ-Пътнически превози” към края на септември м.г. са 289, в цифрата са и мотрисни влакове. От тях 152 са в експлоатация, 95 са в изолация и 42 са в ремонт. Електрическите мотрисни влакове са 52 броя, от тях работят едва 30 броя. От 152 влака в движение с над пробег от 20 на сто или неизвършен ремонт са 59 броя. Общо вагоните са 726, от тях 312 са в движение. Затова и ресорният Росен Желязков смята, че има неосигуреност на дружеството и за нарушаване на графика за движение, който по думите му е “твърде амбициозен за състоянието на подвижния състав”. И ето, че дойде моментът да се стигне до орязването на графика, а по част от направленията да се движат рейсове, за да се постигне изпълняването му без да се стигне до инцидент. Сред останалите варианти, които самият Желязков обяви, са и оптимизиране на движението чрез взаимодействието между пътническите и товарните превози (което и сега се прави), и гъвкави форми на лизинг по модел на авиокомпаниите. Мерки, които ще доведат до полемика сред служителите и малкото останали пътници. Но ако са временни, ще бъдат полезни за всички, защото останалите цифри също са стряскащи. Локомотивите за пътнически превози са на средна възраст около 40 години, с изключение на новите дизелови мотриси - 25 на брой, и електрически - 24 на брой, а над 65% от вагоните са над 25-годишни. \"Не отговарят на европейските стандарти по отношение на скорости, комфорт, хигиена и качество, а поддържането и ремонтът им изискват значителни средства\", написа БДЖ до Министерски съвет преди няколко месеца. Има шанс за дружеството, смятат от сектора, ако новото ръководство съумее да направи търгове за части, защото това е въпрос на мениджмънт. Шефовете трябва да направят най-сетне и обществените поръчки на компанията за нов подвижен състав и за ремонт на настоящия. Защото иначе недоумението, което сега предизвиква новината, че разписание на един месец ще се променя, ще ни се струва чудесно решение след години, когато БДЖ вече няма да го има.", "date": "2019.01.07", "title": "БДЖ: Лебедова песен или ренесанс "}
{"url": "https://www.monitor.bg:443/bg/a/view/japonija-caka-turistite-s-taksa-za-izlizane-ot-stranata-153871", "text": "Япония въвежда от днес нов данък от 1000 йени (около 9 долара) за излизане от страната на всички туристи независимо от националността им. Налогът ще бъде включен в цената на самолетните или круизни билети. По този начин няма да е необходимо пътниците да извършват допълнителни действия. Изключение е предвидено за пътуващите с частни самолети, които ще трябва да плащат преди излитането. Данъкът не важи за деца до две години, транзитно преминаващи, които ще напуснат Япония до 24 часа, хора, които подлежат на депортация, както и пътници, оказали се в страната поради извънредни обстоятелства като например аварийно кацане. Няма да бъдат облагани и чуждестранни дипломати и членовете на екипажите на самолети и кораби. Японските власти планират да използват допълнителните приходи от данъка за развитие на туристическата инфраструктура преди летните олимпийски игри в Токио през 2020 година. Според предварителни изчисления данъкът за напускане на страната ще носи около 50 млрд. йени (около 460 млн. д.) годишно. Тази година благодарение на приходите от туристическия данък в летищата на големите японски градове, включително Токио, ще бъдат монтирани системи за разпознаване на лица. Планира се допълнителните приходи да се използват също така за ускоряване на миграционните процедури и оборудване за безналични плащания за обществения транспорт. Подобен данък вече е въведен в редица страни, включително Австралия и Южна Корея. В Япония, на фона на растежа на туризма, някои градове започнаха да събират и допълнителни такси, например туристическата такса от 2 до 13 щатски долара за нощувки в Киото. Туризмът в Япония се срина сред разрушителното земетресение и цунами през 2011 година. Благодарение на различни стимулиращи мерки на властите обаче секторът се възстанови и броят на чуждестранните туристи расте всяка година. Според Токио фактори за засилването на туризма са силното увеличаване на евтините полети, свързващи страната с Китай, Южна Корея и други азиатски държави, както и облекчените условия за издаване на визи на граждани на Русия, Китай и Виетнам. Най-много са туристите от Китай и Южна Корея, които общо са близо половината от целия туристически поток. Същевременно японските власти планират до 2020 г. страната да посреща до 40 милиона души туристи годишно спрямо близо 28,8 милиона души през 2017 година За 2018 година прогнозите са за над 30 милиона.", "date": "2019.01.07", "title": "Япония цака туристите с такса за излизане от страната"}
{"url": "https://www.monitor.bg:443/bg/a/view/banev-podgotvjal-hibridna-vojna-ot-kilijata-153864", "text": "Съдебни охранители са намерили телефон в килията на Николай Банев преди десетина дни. Той бил скрит в кутия от натурален сок, съобщи пред Би Ти Ви зам. главният прокурор Иван Гешев. По телефона Банев контактувал с руски лобисти и предлагал сформиране на евраазийска народна партия в България, която да защитава чужди интереси. Срещу това искал политическо убежище в Русия, за децата си и за жена си, защото бил репресиран в България. „За мен това е предателство към собствената държава“, каза Гешев. На Банев е обещавана адвокатска защита пред европейския съд от руски адвокати, медийна кампания в Русия, включително срещу българската прокуратура, обсъждала се е хибридна война в негова защита, в разговорите се споменава известен български журналист, който да почне тази медийна атака, допълни Гешев. „Ако нямахме доказателства срещу семейството Баневи мислите, че френския съд щеше да ги екстрадира“, посочи прокурорът.", "date": "2019.01.07", "title": "Банев подготвял хибридна война от килията"}
{"url": "https://www.monitor.bg:443/bg/a/view/orjazvat-vlakove-ot-novoto-razpisanie-na-jeleznicite-153850", "text": "По-малко от месец след като влезе в сила новото разписание на влаковете ще бъде променено. До края на седмицата новото ръководство на БДЖ ще се събере, за да вземе окончателно решение за орязване на влакове по някои от линиите. Очаква се днес да бъде назначен нов управител на „Пътнически превози“ на железниците на мястото Пламен Пешаров, научи „Монитор“ от източници в железниците . Временните планове пътническите превози по някои от направленията да се ще станат постоянни. Припомняме, че пред депутатите от ресорната комисия транспортният министър Росен Желязков изрази съмнения, че с наличният тягов състав ще може да се изпълнява безопасно графикът за движение през 2019 г. Липсата на локомотиви и непланирането на ремонтите им доведе до екшънплан на БДЖ по искане на Желязков, който в скоро време трябва да влезе в сила. Но това ще стане едва след назначаването на нов шеф на \"БДЖ - Пътнически превози\". За мястото се спрягат две имена – Христо Иванов и Георги Иванов, като първият е по-вероятният избор. И двамата са били начело на железниците. Христо Иванов беше назначен на поста по време на служебното правителство на Огнян Герджиков. Той е магистър по финанси от ВТУ \"Св. св. Кирил и Методий\" и има специалност „Експлоатация на железопътния транспорт\" в Техническия университет. Георги Иванов беше шеф на пътническите превози до август 2013 г., като тогава беше освободен заради влошените финансови показатели и качество на услугата. В средата на декември м.г. Никола Василев беше избран за изпълнителен директор на „Холдинг БДЖ“ ЕАД от съвета на директорите, който също претърпя промени. В ръководството на холдинга - Григори Григоров и Светломир Николов, на мястото на Велик Занчев и Владимир Владимиров. Новите членове на СД трябваше да предложат „икономически изгодни варианти в полза на дружеството и да повишат доверието и качеството на услугата“, обяви тогава Желязков, като нарече решенията „алтернативни и хибридни в очакване на новите влакове“. По някои от нерентабилните линии като Генерал Тодоров – Кулата, Брусарци – Лом и Свищов – Троян ще се извозват пътниците от рейсове. Това не се случва за първи път в историята на БДЖ. Вече бившият шеф на холдинга лансира преди години да се закрият губещите линии и на тяхно място да се пуснат в движение за да се запази психологическото усещане у хората, че пътуват с държавната железница. От транспортното министерство не потвърдиха информацията до редакционното приключване на броя. Според източници на „Монитор“ вече има разпечатани нови пътеводители, които да заместят преди месец отпечатаното разписание на железниците.", "date": "2019.01.07", "title": "Орязват влакове от новото разписание на железниците"}
{"url": "https://www.monitor.bg:443/bg/a/view/ivan-totev-ochakvame-nad-2-miliona-turisti-da-posetjat-plovdiv-tazi-godina-153842", "text": "Събитието ни даде кураж да започнем важни проекти, казва в интервю за \"Монитор\" кметът и председател на УС на фондация „Пловдив 2019”. - За много години! Няма задръствания. Къде ги видяхте? Много е спокойно. Аз такъв спокоен град не съм виждал. - Заради снега хората няма да пътуват с колите си и отново ще е спокойно. Когато има сняг, обикновено е така. Падне ли малко сняг през зимата и хората си оставят колите. Което е супер. Значи Господ е с нас. След което към края на седмицата се очаква времето да бъде сухо. До 12-и ще бъде сухо (б.р. – на 12 януари т.г. е откриващата церемония за Пловдив – Европейска столица на културата). Всеки ден следим прогнозата. Като цяло се очаква на 12 януари да е около 4-5 градуса и без валежи. - Не, не, правим места, на които ще се паркира. Не може в центъра да се идва с колите. Зоната за сигурност ще бъде по-широка. Предстои да информираме хората къде ще може да се спира и как да се стигне до центъра. Тъй като зоната за сигурност ще започне примерно още от Сточна гара. Ще стигне до Чифте баня, съседните улици. Ще има ограничения за паркирането. - Да, но мерките ще започнат още от 11 януари вечерта. - Но това е единственото възможно място, което в Пловдив може да съберат повече от 40 000 души. - Единственото място е. - Абсурдно е да откриваме културна столица в парк „Лаута” или на Гребна база. Не, вижте. Това е събитие, което е свързано с историческия център на Пловдив. Това не е Hills of Rock, за да го направим на Гребната база. Това събитие не е само по себе си една сцена с концерт. Имаме тридневна програма за откриването, по време на която всички събития са в центъра. Включително в 16,30 часа откриваме изложбата за Берлинската стена, а след това имаме програма, която продължава на двете сцени в кв. „Капана”, както и на площад „Стефан Стамболов”. Отделно с Камарата на занаятчиите и ресторантьорите подготвяме събитие на площад „Централен”. Ще имаме огнено шоу на Пеещите фонтани. Ще може да се отиде на площад „Стефан Стамболов”, където ще имаме сцена. Който иска, може да остане на кулата с диджея. Бул. „Цар Борис Трети Обединител” е единственото място, което може да кореспондира с всички други събития в центъра на града. - Всеки ден идвам на работа в центъра. Не е блокиран центърът. Хаосът в първия ден след затварянето на булеварда според мен бе, защото пак много хора не бяха разбрали. Ние видяхме огромно струпване на автомобили, които тръгваха към Тунела, след което отиваха към „Отец Паисий” и „Железарска”. Да ги питаш какво точно правят там, след като ние 20-30 дни по-рано анонсирахме, че ще бъде затворен. Всички медии писаха и публикуваха карти. - Да, така е. Ами, разбира се, създава неудобства. Но ако ги претеглим нещата, ще се прецени неудобството ли е по-важно или откриващата церемония за Европейска столица на културата. За мен категорично няма база за сравнение. У нас манталитетът е малко по-различен. Сега едно такова неудобство го приемаме като края на света, като апокалипсис. Затворен булевард, променени маршрути на рейсовете – това са абсолютно нормални неща в една държава. Имаме конкретен повод, който е един път на 1000 години. Това домакинство няма да се повтори повече. След 4 месеца хората няма да помнят затворения булевард. Ще помнят преживяванията си по време на откриващата церемония. - Това е критика от творци, от хора, които са участвали в проекта „Пловдив - Европейска столица на културата” (ЕСК), в някакъв етап. Защото критиките идват основно от тях, ако трябва да сме честни. Реално културната столица е смес от много събития. В момента имаме договорени над 300 събития в главната програма, като всяко едно е с конкретна локация, начин и време на провеждане. Отделно в културния календар на община Пловдив имаме над 100 събития. Те по същия начин са договорени с места и време на провеждане. Цялата програма за ЕСК е съобразена с даденостите на Пловдив. Естествено, всеки един от нас си мечтае да имаме пет концертни зали, да имаме зала на операта, да има каквото той си представя за един град на културата. Един си представя Виена, а друг – Лондон. Но ние сме Пловдив. Ние работим с българските мащаби, с нашите бюджети. Имаме нашите си особености. Културната столица ни даде кураж да започнем проекти, като примерно този за галерията на ул. „Гладстон” 32, която в средата на годината ще стане готова. Една година вече имаме жалби за 1000-та кв. метра чисто нова галерия в бившия Детмаг. Миналата година сме пуснали поръчката за ремонт. Помните случая „Анка”. Същото е. Сега последното дело ни е през февруари. Но как да го обясниш на някой, че сме стартирали процедура за ремонт на 1000 кв.м, който по всички правила на строителството трябваше да стане за 6 месеца, а ние още сме в съда? По същия начин площад „Централен”, работата по който започнахме през 2012 г. Защо не го помнят това нещо? През 2012 г. проведохме конкурс, след това година и половина имаше съгласуване на проектното задание с Института по паметници на културата, промяна на границите на Цар-Симеоновата градина и т.н. Шест години ни отне всичко това. Шест години! С кв. „Капана” бе същото. За нас културната столица е енергията, която ни мотивира да вземем решенията да започнем тези важни проекти. Ако не бяхме избрани, нямаше да имаме куража. - Още когато бяхме избрани за ЕСК, интересът към града стана по-голям. Това показват преките показатели – брой реализирани нощувки, брой туристи, събития. Много е интересно, че спечелихме и спортни събития заради това, че сме ЕСК. Примерно, световното първенство по кану-каяк, което се проведе миналото лято на Гребната база. Развихме цели градски зони, които водят туристи. Всичко е пряко свързано с ЕСК. Очакваме през 2019 г. над 2 милиона туристи да посетят Пловдив. През 2016 г. минахме границата на половин милион нощувки, реализирани в града. Оттогава имаме стабилен ръст с около 10% на година. Това означава, че сега ще гоним границата от 750 000 нощувки, но всичко е свързано и с хотелската база. Вижте колко хотели се строят в Пловдив? Преминали около 2 милиона туристи е дори консервативен вариант. Абсолютно е възможно и повече гости да посетят Пловдив. - Те няма да се качат наведнъж върху кулата. Ще има хора по самата кула, но в никакъв случай няма да са всичките 1500. Освен кулата, имаме и две сцени по 120 метра по продължение на булеварда в посока Тунела и към „Тримонциум”. На тези сцени всъщност ще бъдат хората и така те ще са извън самото съоръжение. Това е много важно. Всички са доброволци. От 7-и започват обучение. Взели сме сградата на Централна поща, като в нея ще е обучението, вътре ще се преобличат. Всеки един от тях е застрахован от общината срещу злополука. За всеки случай, защото може човек да се спъне, да се хлъзне. Това е допълнителна осигуровка. - Това не е лично решение. В нашата партия, а аз съм от 2006 г. в ГЕРБ, може много да искаш нещо, но партийното решение да е обратното. От друга страна, може да не искаш, но да имаш партийни ангажименти и тогава трябва да се натовариш с тази задача. И двата варианта съм ги виждал в ГЕРБ десетки пъти. Някой иска да стане депутат, но му казват – не, не може. На друг му предлагат да стане кмет, но той отказва. Все още за мен не е ясно, защото всички решения за местните избори ще бъдат взети след евровота. Нямайте никакво съмнение в това. - Рискова в политическо отношение – да, защото проектът ЕСК е благодатен за критики. Но това е премерен риск. 2019-а е пловдивската година. Ние направихме огромно натрупване на позитивизъм в града. Пловдив расте. Ако тази година не е успешна, не виждам коя е възможно да бъде. Вижте икономиката на града, хората. Не да си говорим за транспортен хаос. Градът се развива много добре както икономически, така и в културно отношение. Ако развалим 2019 г., ще си я развалим сами. - Роден е на 28.10.1975 година в Пловдив - Завършил ТУ – София. Инженер-магистър „Компютърни системи и технологии”, както и специалността „Публична администрация” в ПУ „П. Хилендарски” -От 1997 - до 2007 г. работи в частния сектор -През 2007 г. е избран за кмет на район „Източен” -Депутат в 41-вото НС от юли до август 2009 г. - От 12.08.2009 г. до октомври 2011 година е областен управител на област Пловдив -На 30 октомври 2011 г. е избран за кмет на община Пловдив - През ноември 2015 г. е преизбран за втори мандат кмет на община Пловдив - Семеен, с едно дете", "date": "2019.01.07", "title": "Иван Тотев: Очакваме над 2 милиона туристи да посетят Пловдив тази година"}
{"url": "https://www.monitor.bg:443/bg/a/view/3-chasova-stachka-zatvarja-nebeto-na-germanija-153865", "text": "Въздушният трафик в Германия ще бъде нарушен утре сутринта заради призива за стачка на служителите по сигурността на берлинските летища, които искат увеличение на заплатите, предаде АФП. Стачката по призива на синдиката \"Верди\" ще бъде от 5.00 до 8.45 ч. местно време на летищата Тегел и Шонефелд. Ще бъдат засегнати около 80 полета, главно на летище Тегел, посочва ДПА. Луфтханза отмени някои вътрешни полети. Засегнатите пътници ще могат да използват самолетните си билети, за да се придвижат с влак. Синдикатът \"Верди\", който представлява около 23 000 служители по сигурността на летищата в Германия, иска заплащането им да се увеличи на 20 евро на час. Сега тези служители на летищата Тегел и Шонефелд получават по 17 евро на час, добавя АФП.", "date": "2019.01.07", "title": "3-часова стачка затваря небето на Германия "}
{"url": "https://www.monitor.bg:443/bg/a/view/sa-sht-likvidiraha-top-terorist-153866", "text": "Американският президент Доналд Тръмп потвърди елиминирането на терориста от екстремистката мрежа на Ал Кайда Джамал Ал Бадауи, организирал нападението срещу американския миноносец „Коул“ през 2000 г. \"Нашата работа срещу Ал Кайда продължава. Никога няма да прекратим борбата срещу радикалния ислямистки тероризъм”, пише Тръмп в Туитър. В петък Си Ен Ен, позовавайки се на източник в американската администрация съобщи, че ал Бадауи е елиминиран в Йемен от американски дрон. В резултат на удар по американския кораб в пристанището на Йемен Аден през октомври 2000 г., 17 американски моряци бяха убити, а други 40 бяха ранени. Американските власти стигнаха до заключението, че един от организаторите на нападението е ал Бадауи и му повдигнаха обвинения задочно. През декември 2000 г. Ал Бадауи бе арестуван от йеменските власти, но успя да избяга от затвора. Впоследствие отново беше заловен. През 2004 г. съдът в Йемен осъди терориста на смърт за нападение срещу боен кораб, но той отново успя да избяга. През 2007 г. ал Бадауи доброволно се предаде на властите на Йемен, след което бе освободен в замяна на задължението да се откаже от дейностите на Ал Кайда. Ал Бадауи беше включен в списъка на ФБР с най-търсените лица, замесени в тероризъм. Американското правителство предложи награда от 5 милиона долара за информация, която би довела до ареста му.", "date": "2019.01.07", "title": "САЩ ликвидираха топ терорист"}
{"url": "https://www.monitor.bg:443/bg/a/view/prouchvane-britancite-iskat-da-ostanat-v-es-153867", "text": "Повечето британци желаят страната им да остане член са Европейския съюз, а тези, които са за напускане, са малцинство, сочат публикуваните днес резултати от допитване, предаде Ройтерс. Допитването на социологическата фирма \"ЮГав\" (YouGov) сред 25 000 души с право на глас, показва, че британците искат сами да вземат окончателното решение по въпроса. Според резултатите, ако референдум за членството на Великобритания в ЕС се извърши сега, 46% ще гласуват за оставане, 39% за напускане, а останалите не са решили, смятат да не гласуват или отказват да отговорят. Когато хората, които още не са се определили, и тези, които отказват да отговорят, бъдат отстранени от извадката, се получава 54 срещу 46% в полза на оставането. Тези резултати са в съответствие с други допитвания през последните месеци, които показват дълбоко разделен електорат, в който мнението леко се е изместило в полза на оставане в ЕС. През 2016 г. британците гласуваха 52 срещу 48% в полза на напускането. Това допитване е поръчано от групата \"Вот на народа\", която поде кампания за свикване на втори референдум, посочва Ройтерс. На този фон броят на британците, които получават гражданство на друга държава от ЕС, се е увеличил значително в навечерието на планираното напускане на Обединеното кралство през март, сочи допитване, цитирано от ДПА. През последните три години се наблюдава осезаемо нарастване на заявленията от британци за получаване на паспорти в Германия, Ирландия, Испания и Португалия. Много британци са загрижени за бъдещето си и възможността да пътуват и работят в континентална Европа, докато резултатът от преговорите на Великобритания с ЕС за условията на нейното излизане от общността остава несигурен.", "date": "2019.01.07", "title": "Проучване: Британците искат да останат в ЕС "}
{"url": "https://www.monitor.bg:443/bg/a/view/shvarceneger-vnedrjava-sina-si-v-nepobedimite-v-sofija-153835", "text": "Арнолд Шварценегер ще разведе извънбрачния си син Джоузеф Баена из любимите си места в България. Повод за туристическата обиколка на звездното семейство ще дадат снимките на „Непобедимите 4“, като клапата се очаква да щракне в София най-рано през април. Шварценегер е обвързан с поредицата още от втората й част, снимачен терен на който отново даде страната ни. В името на продукцията, актьорът трябваше да загърби различията си със Силвестър Сталоун, смятан за бащица на франчайза. „Нека кажем, че не съм му фен. Да, „омраза“ вероятно е правилната дума“, коментира Слай през 2014 г. по повод отношенията си от края на миналия век с екранния Терминатор. Въпреки това филмовата колаборация между двамата се превръща в приятелство. Нещо повече, когато в началото на 2017 г. Сталоун се отказва от „Непобедимите 4“ заради творчески различия с продуцента Ави Лернер, Шварценегер заявява, че също Към настояща дата Сталоун вече е изгладил професионалните си отношения с продуцентския екип на „Непобедимите“ и вече е готов за нова порция приключения на героя си Барни Рос. След като засне „Рамбо: Последна кръв“ в България и на Канарските острови, Слай си взе кратка творческа почивка, в рамките на която успява да прекарва повече време със семейството си. Измежду празниците той все пак успя да намери време и да обсъди подробности около сценария на „Непобедимите 4“ с Шварценегер и сина му Джоузеф, като това се случи на празнична трапеза около Коледа. Самият Терминатор преди време разкри, че и е отличен фитнес партньор, което би го направило чудесно попълнение на франчайза. Припомняме, че към момента всички култови поредици на Сталоун вървят в посока на търсене на „бодра смяна“ на екрана, като звездата бе категоричен, че е заснел последния си филм като зелената барета Джон Рамбо, както и като бившия боксьор Роки Балбоа, с който той предаде щафетата на Майкъл Б. Джордан и неговия „Крийд“. Съвместното заставане пред камера би закрепило и връзката между 71-годишния Шварценегер и Баена, който е резултат от аферата на актьора с икономката в семейството Милдред. За съществуването на Джоузеф се разбра със скандал през 2011 г., когато съпругата на холивудския ас подаде иск за развод. Тогава стана ясно, че Шварценегер е разбрал за съществуването на извънбрачното си дете, когато Джоузеф бил едва на осем годинки, но го запазил в тайна дори от жената до себе си.", "date": "2019.01.07", "title": "Шварценегер внедрява сина си в „Непобедимите“ в София"}
{"url": "https://www.monitor.bg:443/bg/a/view/istinski-detektiv-razplita-misterija-s-izcheznali-deca-video-153723", "text": "След пауза от три години време, мрачното криминале „Истински детектив“ се завръща с нова мистерия. Премиерата на трети сезон на сериала ще ни прикове пред екрана на 14 януари по НВО от 20 ч. с първите два епизода. Верните фенове знаят, че драмата е антология и всеки сезон си идва с нови престъпления и съответно детективи, които да ги разследват. Актуалната порция епизоди ще ни запознае с детектив Уейн Хейз, чиято значка ще носи актьорът Махершала Али („Лунна светлина“, „Къща от карти“). Освен носителят на „Оскар“, сред главните попълнения в каста е красивата Кармен Еджого („Селма“, поредицата „Фантастични животни“). Тя ще се разходи в токчетата на Амелия Риърдън – учителка и бъдеща изгора на Хейз. Двамата ще си партнират в търсенето на изчезнали братче и сестриче през 80-те години. Досущ като в приказката за Хензел и Гретел, детективът ще търси трохи по пътя към намирането на децата. Добрата новина за телеманиаците е, че които допринесоха за основния гъдел на зрителя в култовия първи сезон на поредицата. Този път сценаристът Ник Пицолато е заложил на три времеви измерения. Освен през 80-те, ще видим героите десет години по-късно – тогава Хейз и бившият му партньор Роланд Уест (Стефан Дорф) научават шокиращи разкрития по случая. И накрая, ще  проследим как през 2015-а пенсионираният вече Хейз разказва историята пред продуценти на криминални документални филми. По традиция, сюжетът ще се разгърне в осем епизода. Междувременно снощи НВО стартира и първият си хърватски оригинален сериал, режисиран от носителя на „Оскар“ Данис Танович – „Успех“. Поредицата е многопластова драма, която проследява преплитащите се истории на четирима непознати, всеки от които е по свой начин Трагично събитие ги свързва завинаги, а сред основните сюжетни теми са проблемите на различните прослойки в хърватската столица Загреб. Главните роли са поверени на Уликс Фемиу, Тони Гоянович, Ива Михалич, Мария Шкаричич и Тара Талер.", "date": "2019.01.07", "title": " „Истински детектив“ разплита мистерия с изчезнали деца (ВИДЕО)"}
{"url": "https://www.monitor.bg:443/bg/a/view/ivanovden-e-153861", "text": "На 7 януари православната църква почита паметта на Свети Йоан Кръстител - последният старозаветен пророк, който кръщава Исус Христос в река Йордан. Празникът е наричан от народа Ивановден. Йоан се ражда половин година преди Исус Христос. Неговите родители били на преклонна възраст, когато на баща му Закария се явил архангел Гавраил и му възвестил радостната вест, че жена му Елизавета е заченала техния първороден син. Свети Йоан Кръстител е назоваван още Предтеча, защото предрича идването на Христос на земята и подготвя пътя на месията с проповедите си. Според Евангелието той се прочул като проповедник в Юдея и Галилея. Свети Йоан е започнал да проповядва, когато навършил 30 години. Проповядвал е, че е изпратен от Бога да подготви пътя за идването на Христос и затова увещавал хората да се покаят за греховете си и да отворят душите си за Бога. Като символ на пречистване Йоан кръщавал покаялите се с вода. Едва 34-годишен, Йоан Кръстител е заловен и обезглавен по нареждане на цар Ирод Антипа. Животът и духовната чистота, която постига Йоан Кръстител, както и мъченическата му смърт, са причина житията и библейските разкази да говорят за него по-скоро като за ангел, отколкото като за човек. Иконите го изобразяват с пустинно облекло от камилска вълна, с кожен ремък и с криле като ангел, символизиращи моралната му чистота и достойнството на предтеча. В лявата си ръка държи разгънат ръкопис, на който се чете: \"Покайте се, защото се приближава царството небесно\". В България обредното къпане за здраве на Йордановден продължава и на Ивановден. В някои райони на страната то дори е по-характерно за този празник. Навсякъде обредът е за младоженците, като действието се извършва от кума или от девера.  Затова окъпването би могло да се разглежда като елемент от следсватбените обичаи, с които се затваря широкият кръг на сватбената обредност. През този ден ергените къпят момите, къпят се и младите мъже, и имениците. В Югозападна България къпят младоженките и малките момиченца на възраст до една година. Обредното къпане включва и размяната на подаръци, както и гостувания и празнична трапеза. Народната представа за Свети Йоан като покровител на кумството и побратимството определя гостуванията у кумовете. Кумците носят кравай, месо, вино. Прави се обща трапеза. Обредната трапеза включва варено жито, фасул, ошав, баница, кървавица, печена луканка, свински ребра със зеле. На Ивановден изтича и срокът, през който обикалят новогодишните маскирани дружини. В някои райони на страната коледарите отвеждат тържествено \"царя\" на дружината на чешмата, където го окъпват. След това той устройва угощение, на което присъстват и маскирани като мечка, невеста, арапи. С празнично хоро завършва пълният цикъл на обичая коледуване. Имен ден празнуват днес Иван, Иванка, Йоан, Йоана, Иванина, Ванина, Ваня, Ваньо, Калоян, Йовко, Йовка, Ивайло, Ивайла, Иво, Ивона.", "date": "2019.01.07", "title": "Ивановден е!"}
{"url": "https://www.monitor.bg:443/bg/a/view/ochakva-ni-stud-i-snjag-prognoza-za-sedmicata-153862", "text": "Новата седмица ще бъде студена и снежна. В понеделник студът ще се задържи, съществена промяна в сутрешните температури не се очаква - остават до около минус 10 градуса, дневните също ще се понижат и ще бъдат между минус 5 и 0 градуса. За София дневната температура в понеделник ще бъде около минус 4 градуса. Днес ще остане предимно облачно и на места ще превалява сняг, по-значителен в Западния и Централния Предбалкан. Жълт код за ниски температури е обявен в цяла България. Опасно студено и температури под 0 градуса се очакват в първия ден от новата седмица. Облечете се добре, ако ви се налага да излизате. Във вторник ще бъде още по-студено, тъй като ще се изясни, навсякъде се очаква да бъде слънчев денят. Сутрешните температури ще бъдат между минус 18 и минус 8 градуса - в Северна България между минус 16 и минус 8 градуса, в Западна - между минус 15 и минус 11 градуса, в Южна и Източна България около минус 7 градуса. Дневните температури ще се повишат до около минус 3 градуса в Западна и Северна България, в Източна до около 0 градуса. За София минималната температура ще бъде около минус 13 градуса, а максималната около минус 3 градуса.  В сряда се очаква да се заоблачи и на места да има слаби превалявания от сняг, което и слабо ще повиши температурите и ще бъдат - сутрешните между минус 10 и минус 7 градуса, а дневните от минус 2 до около 6-7 градуса над нулата за Източна България. В четвъртък ще се затопли още и вече сутрешните температури ще бъдат между минус 6 и минус 1 градуса, а дневните между 1 и 10 градуса над нулата. 10 се очаква да са градусите по Черноморието, където ще има и слаби валежи от дъжд. От петък се очаква ново застудяване, температурите ще се понижат отново и максималните ще бъдат между 0 и 5 градуса. В почивните дни ще бъде студено, не се очакват валежи. Сутрешните температури ще бъдат около минус 7-минус 2 градуса, а дневните между минус 1 и 5 градуса, за София максималната температура ще бъде около минус 1 градуса.", "date": "2019.01.07", "title": "Очаква ни студ и сняг (прогноза за седмицата)"}
{"url": "https://www.monitor.bg:443/bg/a/view/koi-sa-golemite-pobediteli-na-nagradite-zlaten-globus-153863", "text": "\"Зелена книга\" и \"Бохемска рапсодия\" са големите победители от 76-ата церемония по връчването на наградите \"Златен глобус\". Лентата, която връща зрителя през 60-те години на миналия век, когато Тони Лип, италиано-американски охранител, е нает да вози и охранява Дон Шърли, известен афроамерикански джаз пианист по време на турнето му в силно консервативния американски Юг, се прибра от бляскавата вечер с общо три статуетки - за най-добър филм (мюзикъл или комедия), най-добър сценарий за работата на Ник Валелонга, Брайън Къри и Питър Фарели, който е и режисьор на продукцията, и най-добър актьор в поддържаща роля - Махершала Али. \"Бохемска рапсодия\", посветен на групата Queen, получи две награди - \"Златен глобус\" за най-добра драма и за най-добър актьор в драма. Така, лентата измести от почетното място смятания за фаворит \"Роди се звезда\" на Брадли Купър и с участието на попзвездата Лейди Гага. \"Рома\" на Алфонсо Куарон също е с две награди - за най-добър чужд филм и за най-добра ресижура. Филмът проследява историята на мексиканско семейство през 70-те години на миналия век и е вдъхновен от живота на самия режисьор. Действието във филма се развива в квартала Рома на мексиканската столица, откъдето идва и заглавието му. В продукцията се проследяват и протести на студенти, прераснали в насилие. Филмът вече спечели Златния лъв на Кинофестивала във Венеция миналата година. Той спечели и редица награди на филмови асоциации. \"Рома\" е номиниран за няколко награди Изборът на критиците. Ето го и пълният списък с победителите от 76-ите отличия на Асоциацията на чуждестранните журналисти: „Черната пантера“  BlacKkKlansman    „Ако Бийл Стрийт можеше да говори“  „Роди се звезда“   Лейди Гага („Роди се звезда“)  Никол Кидман (Destroyer)  Мелиса Маккарти (Can You Ever Forgive Me?)  Розамунд Пайк („Частна война“) Брадли Купър („Роди се звезда“)  Уилям Дефо („Ван Гог: Пред портите на вечността“)  Лукас Хеджес (Boy Erased)    Джон Дейвид Уошингтън (BlacKkKlansman) „Безумно богати азиатци“  „Фаворитката“    „Мери Попинз се завръща“  \"Вице\" Емили Блънт („Мери Попинз се завръща“)    Елси Фишър („Осми клас“)  Чарлийз Терон („Тъли“)  Констанс Ву („Безумно богати азиатци“)   Лин-Мануел Миранда („Мери Попинз се завръща“)  Виго Мортенсен („Зелена книга“)  Робърт Редфорд (The Old Man & the Gun)  Джон Райли („Стан и Оли“) Ейми Адамс (\"Вице\")  Клеър Фой („Първият човек“)    Ема Стоун („Фаворитката“)  Рейчъл Вайс („Фаворитката“)   Тимъти Шаламет (Beautiful Boy)  Адам Драйвър (BlacKkKlansman)  Ричард Е. Грант (Can You Ever Forgive Me?)  Сам Рокуел (\"Вице\") „Феноменалните 2“  „Островът на кучетата“  Mirai  “Ралф разбива интернета“  „Капернаум“/Capernaum  „Момиче“/Girl  „Никога не поглеждай встрани“/Never Look Away    „Крадци“/Shoplifters Брадли Купър („Роди се звезда“)    Питър Ферели („Зелена книга“)  Спайк Лий (BlacKkKlansman)  Адам Маккей (\"Вице\") „Рома“  „Фаворитката“  „Ако Бийл Стрийт можеше да говори“  \"Вице\"  „Нито звук“  „Островът на кучетата“  „Черната пантера“    „Мери Попинз се завръща“ All the Stars (“Черната пантера”)  Girl in the Movies (Dumplin’)  Requiem For a Private War (“Частна война”)  Revelation (Boy Erased)    „Бодигард“  Homecoming  “Убивайки Ийв“  „Поза“ Катриофа Балфе („Друговремец“)  Елизабет Мос („История на прислужницата“)    Джулия Робъртс (Homecoming)  Кери Ръсел („Американците“) Джейсън Бейтман („Озарк“)  Стивън Джеймс (Homecoming)    Били Портър („Поза“)  Матю Райс („Американците“) „Бари“  „На по-добро място“  „Смях през сълзи“    „Удивителната Мисис Мейзъл“ Кристен Бел („На по-добро място“)  Кандис Бъргън („Мърфи Браун“)  Алисън Бри („Блясък“)    Дебра Месинг („Уил и Грейс“) Саша Барън Коен („Кой е Америка?“)  Джим Кери („Смях през сълзи“)    Доналд Глоувър („Атланта“)  Бил Хадър („Бари“) „Алиенист“    „Бягство по учебник“  „Отворени рани“  „Един много английски скандал“ Ейми Адамс („Отворени рани“)    Кони Бритън („Очарователен измамник“)  Лора Дърн („Приказката“)  Реджина Кинг („Седем секунди“) Антонио Бандерас („Гения: Пикасо“)  Даниел Брюл („Алиенист“)    Бенедикт Къмбърбач („Патрик Мелроуз“)  Хю Грант („Един много английски скандал“) Алекс Борстийн („Удивителната Мисис Мейзъл“)    Пенелопе Крус („Убийството на Джани Версаче)  Танди Нютън („Западен свят“)  Ивон Страховски („История на прислужницата“) Алън Аркин („Методът Комински“)  Кийрън Кълкин („Наследници“)  Едгар Рамирес („Убийството на Джани Версаче“)    Хенри Уинклър („Бари“)", "date": "2019.01.07", "title": "\"Роди се звезда\" отстъпи на \"Зелена книга\" и \"Бохемска рапсодия\" на Глобусите (ПЪЛЕН СПИСЪК С ПОБЕДИТЕЛИТЕ)"}
