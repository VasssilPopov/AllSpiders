{"url": "https://www.monitor.bg:443/bg/a/view/vinetka-za-40-metra-mejdu-dva-grada-173529", "text": "Жителите на Горна Оряховица и Лясковец, които ги разделят 40 метра тротоар, трябва да плащат винетки, за да пътуват между двата града. До абсурдната ситуация се е стигнало след въвеждането на новата система, която вече използва електронни стикери. Кметове искат да се разгледа обхватът на винетната система, за да могат гражданите им да карат по тях без винетка и да се избегнат подобни казуси. Темата стана актуална след спора между столичното кметство и Агенция „Пътна инфраструктура“ (АПИ) дали трябва да се изисква стикер за преминаване през Северната скоростна тангента в рамките на София. Стигна се до намесата на премиера Бойко Борисов, който обяви, че жителите на северните столични квартали и близките села ще могат да ползват тангентата без винетка, но общината трябва да се погрижи за нейната поддръжка. Между градовете Горна Оряховица и Лясковец, разделени с тротоар, разстоянието между табелите на двата града е под 40 крачки. Въпреки това обаче за да стигнат от единия до другия град хората трябва да си купуват винетка, тъй като тези 40 метра са част от второкласен път. Доста които работят във военния завод „Аркус”. В продължение на дълги години табелата за край на града беше изнесена чак след района на завода, който се намира на повече от километър след последните къщи на града. След това обаче табелата бе преместена на стотина метра от града. По този начин всички лясковчани, работещи в завода, а те са над 70-80%, сега са принудени да си купуват винетки за да отидат на работа. Във Велико Търново към този момент няма изменения на нормативната база, която урежда движението с винетка и заплащането на тол такса. В началото на 2019 г. хората от някои от най-близките до областния център населени места - Дебелец, Самоводене, Арбанаси, Леденик и Малък чифлик, поискаха да бъдат направени промени и жителите на тези населени места да не плащат винетка, въпреки че за да стигнат до града им се налага да се движат по републиканските първокласни пътища. Мотивът, които тогава бе изтъкнат, е че преобладаващата част от живеещите в петте селища, работят в града и им се налага ежедневно поне по веднъж да изминават разстоянието в двете посоки за да отидат на работа и да се приберат. Освен това повечето семейства имат и деца, които учат в града, но живеят в селищата извън него. Затова те се обединиха и отправиха искане за тях да не важи задължението за винетки и тол такси за републиканските пътища. Желанието и предложение им обаче не беше изобщо разглеждано и дискутирано. Подобна е ситуацията на пътуващите Участъкът се намира в непосредствена близост до пътния възел „Скобелева майка” след табелата за край на Пловдив. „От АПИ бяха сложили пътен знак за винетка, но още същата нощ някой го махна. Махат го хората, защото не си струва за 200 метра държавно шосе да си купуват винетки”, коментираха живеещи в Ягодово. Според тях винетка до селото им е абсолютна безсмислица и защото до Катуница се движат автобуси по линия 22 от градския транспорт в община Пловдив. За околовръстния път на града под тепетата или шосето до Асеновград задължително се изисква винетен стикер. Околовръстното на втория по големина български град се намира на територията на две общини - „Родопи” и „Марица”, а пътят към Асеновград пресича територията на три общини: Куклен, Асеновград и „Родопи”. Специфичното за община Пловдив е, че тя е „заключена” в рамките на града, няма села на своя територия и че след табелата за изход на областния център започва друга община. От Областното пътно управление в Шумен пък са подали искане до регионалното министерство кварталите „Макак“ и „Мътница“, които се намират съответно на 7 и на 11 километра от областния център, да бъдат извадени от системата, съобщи за \"Монитор\" говорителят на областната администрация Милка Павлова.", "date": "2019.08.21", "title": "Винетка за 40 метра между два града"}
{"url": "https://www.monitor.bg:443/bg/a/view/kupuvame-znachka-za-policaj-sreshtu-60-lv-v-neta-173528", "text": "Само срещу 60лв. може да бъде закупена значка на Национална полиция в популярен сайт за онлайн търговия. Продавачите предлагат и фалшиви полицейски униформи, които всеки може да закупи. Интернет продавачите предлагат все по-разнообразна стока в своите онлайн магазини или профили в популярни сайтове за търговски обяви. Нерегулирано търговците обявяват за продажба различни отличителни знаци на Национална полиция. би могло да застраши обществената сигурност, тъй като са достъпни за всеки потребител. Само с няколко „клика“ всеки може да закупи нужната екипировка, за да заприлича на полицейски служител – от значка до светещ буркан за автомобила, и да влезе в ролята на истински униформен. Продаването и използването на подобни униформи и отличителни знаци обаче е престъпление, което се наказва спрямо Наказателния кодекс. Текстовете или пробация на граждани, които държат или носят служебни знаци в нарушение на Закона за Министерството на вътрешните работи, Закона за отбраната и въоръжените сили на Република България, Закона за изпълнение на наказанията и задържането под стража или Закона за съдебната власт. За този, който подправи или пусне в обръщение подправени официални удостоверителни знаци, законът предвижда лишаване от свобода до две години или пробация. Един от за който „Монитор“ съобщи, е от края на миналата година, когато граждани сигнализираха за „почерпен“ мъж на средна възраст, който лежи безпомощно на земята. Той е притежавал оръжие и е бил облечен в униформа, обозначена със служебни полицейски знаци, без да има право на това.", "date": "2019.08.21", "title": "Купуваме значка за полицай срещу 60 лева в нета"}
{"url": "https://www.monitor.bg:443/bg/a/view/investicionnite-fondove-uvelichiha-aktivite-si-s-blizo-700-mln-lv-za-godina-173536", "text": "Активите, управлявани от местните и чуждестранните инвестиционни фондове,които осъществяват дейност в България, са се увеличили с 692.5 млн. лв. или 18.4% само за година, показва статистика на Българска народна банка (БНБ). Към края на юни 2019 г. техният размер е 4 455 млн. лв., а през същия период миналата година са били 3 762. 4 млн. лв. Увеличението за 3 месеца, считано от март, е 7.3% или 302.8 млн. лв. Като процент от БВП общият размер на активите към юни тази година е 3.8% или с 0.3% нагоре в сравнение с юни 2018 г. и с 0.2% нагоре в сравнение с края на първото тримесечие на 2019г. Активите на местните инвестиционни фондове в края на второто тримесечие са 1 617.8 млн. лв., което е с 244.3 млн. лв. повече (17.8%) в сравнение със същия период година по-рано. Активите, инвестирани в акции, също бележат ръст (15.7%) и са 630.4 млн. лв. при 544.9 млн. лв. към юни 2018 г. Балансираните фондове не остават по-назад като се увеличават с 43.2 млн. лв. (15.2%) до 328 млн. лв. Средствата, управлявани от фондовете, инвестиращи в облигации,се увеличават със 115.7 млн. лв. (21.3%) до 657.5 млн. лв. към юни 2019 г. като техният размер е 648.3 млн. лв. в края на юни. Депозитите пък намаляват с 11.6% или 34.2 млн. лв. до 259.2 млн. лв., а средствата, вложени в ценни книжа, различни от акции, нарастват с 178.2млн. лв (53.4%) до 511.9 млн. лв. По отношение на валутите в активите, то основно значение имат средствата, превалутирани в български левове (59.6%) и евро (32.6%). Към юни 2019г. инвестициите в България се увеличават на годишна база с153.3млн. лв. (21.3%) до 874.6 млн. лв. при 721.3млн. лв. към края на юни2018г.. Привлечените от резиденти средства в чуждестранните инвестиционни фондове са 2 837.1 млн. лв. или с 448.3. млн. лв. (18.8%) повече. Задълженията на чуждестранните инвестиционни фондове към сектор \"Застрахователни компании и пенсионни фондове\" нарастват с 393 млн. лв.(22.4%) до 2151.1 млн. лв. като пасивите към домакинствата също нарастват с 61.6млн. лева (14.6%) до 483.7 млн. лв. като размерът на собствения им капитал е 1 608.1 млн.лв. Задълженията на местните инвестиционни фондове към резиденти са 1558.3 млн. лв. (96.9%), а към сектор \"Останал свят\" са 49.8 млн. лв. (3.1%).Спрямо юни2018г. пасивите в собствения капитал към резиденти нарастват с 227.2 млн. лв. (17.1%), а към нерезиденти се увеличават с 14.8 млн. лв. (42.5%). и нетърговските организации, обслужващи домакинства (НТООД ), които държат 41.6%. След тях са застрахователните компании и пенсионни фондове (32.8%), следвани от други парично-финансови институции (ПФИ), които държат 9.1%. Относителният дял на нерезидентите е 3.1% от общия размер на собствения капитал към юни 2019г. при относителен дял 2.6% през същия период миналата година.", "date": "2019.08.21", "title": "Инвестиционните фондове увеличиха активите си с близо 700 млн. лв. за година"}
{"url": "https://www.monitor.bg:443/bg/a/view/britanec-prihvana-smyrtonosna-bolest-v-slynchev-brjag-173508", "text": "Британец почина, след като се разболял по време на почивка в България, твърди в. \"Дейли Мирър“. Той се заразил с легионерска болест по време на престоя си в хотел в Слънчев бряг и около седмица след прибирането си в Хамилтън починал. Близките на 43-годишния Джон Коуън са завели дело срещу туроператора, който е организирал екскурзията в България, като според тях, той се е разболял по време на престоя си в тризвезден хотел в Слънчев бряг и състоянието му се е влошило, когато се е прибрал у дома. Коуън прекарал няколко дни на легло преди да започне да изпитва остър недостиг на въздух и отишъл при личния си лекар, който установил, че мъжът е развил пневмония. Британецът веднага е откаран в болница, но заради инфекцията бъбреците му отказали. На младия мъж се е наложило да бъде направена и операция, по време на която сърцето му спряло за около 30 минути, което се оказало фатално за него и той починал на 19 юни. Според близките на Коуън, други четирима негови приятели също са се разболели от коварната болест. Въпреки това, пробите взети от водата в хотела за наличието на опасната бактерия, били отрицателни.", "date": "2019.08.21", "title": "Британец прихвана смъртоносна болест в Слънчев бряг"}
{"url": "https://www.monitor.bg:443/bg/a/view/parij-smjata-brekzit-bez-sdelka-za-naj-verojaten-173537", "text": "Франция смята, че Брекзит без сделка в момента е най-вероятният сценарий, след като британският премиер Борис Джонсън поиска от Европейския съюз предоговаряне на споразумението за напускане и отпадане на предпазната клауза за ирландската граница, каза днес служител на Елисейския дворец, цитиран от Ройтерс. Джонсън заяви вчера, че предпазната клауза - механизъм, целящ да запази ирландската граница отворена след като Великобритания напусне ЕС, е антидемократична и поиска тя да отпадне от блокираното споразумение за Брекзит. \"Сценарият, който сега става все по-вероятен, е за излизане без сделка\", каза френският служител. \"Ако Великобритания преценява, че наличието на предпазна клауза е напълно изключено, това е нейно право, но в този случай се ограничава възможността за постигане на споразумение\", добави той. Твърдият привърженик на Брекзит Джонсън, встъпил в длъжност преди месец, се надява заплахата от хаотично напускане да убеди европейските лидери, че ЕС трябва в последната минута да направи промени в сделката за излизане от блока, така че да изпълни исканията му, отбелязва Ройтерс.", "date": "2019.08.21", "title": "Париж смята Брекзит без сделка за най-вероятен"}
{"url": "https://www.monitor.bg:443/bg/a/view/mvf-shte-premahva-vyzrastovoto-ogranichenie-zaradi-kristalina-georgieva-173539", "text": "Изпълнителното бюро на Международния валутен фонд (МВФ) препоръча да бъде премахнато възрастовото ограничение за директора на организацията, пише Ройтерс. Мярката се налага, защото избраната от 28-те страни в ЕС за кандидат на Европа Кристалина Георгиева не влиза в лимита. 24-членният борд на директорите препоръча по-големия орган, който включва представителите на 119-те страни, членуващи в МВФ, да премахне ограничението. Ако се вземе такова решение, МВФ ще се изравни със Световната банка, където няма подобен лимит. В момента правилото гласи, че директорът на МВФ трябва да е под 65-годишна възраст, когато поема поста, както и че не може да управлява, ако премине 70-годишна възраст. Кристалина Георгиева навърши 66 години миналата седмица.", "date": "2019.08.21", "title": "МВФ ще премахва възрастовото ограничение заради Кристалина Георгиева"}
{"url": "https://www.monitor.bg:443/bg/a/view/mechok-tormozi-italija-173506", "text": "Едър тригодишен мечок със служебно име „М49“ и партизански прякор „Пеперуда“ повече от месец всява страх и паника сред жителите и гостите на алпийската италианска област Трентино Алто Адидже. Звярът избяга на миналия 14 юли от гористата местност край град Тренто, оградена специално за него с жици с пуснат по тях електрически ток и от тогава е в неизвестност. Впрочем не съвсем, защото там, откъдето мине, той оставя следи, за които медиите акуратно съобщават постфактум. Ами на едно място разкъсал теле, за да замези, на друго изтърбушил кошерите на пчелин, за да се нагости с мед, на трето закусил яко с пъстърви от развъдник. На няколко пъти рунтавият исполин срещал по горски пътеки очи в очи и туристи - планинари, но за тяхно щастие само ги оглеждал и след това потъвал вдън горите алпийски. Разтревожени от поразиите на „М49“, президентите на провинциите Тренто и Болцано - двата административни района на областта Трентино Алто Адидже, където мечокът се шири - издадоха специални заповеди той да бъде озаптен на всяка цена и с всички средства. Целта е на първо място мецан да бъде изловен и вкаран в охраняем резерват или в зоологическа градина, но провинциалните шефове допускат в наредбите си и неговия отстрел, ако заплашва живота на хора или селскостопански животни. Срещу последното възропта обаче лично министърът на околната среда Серджо Коста, който забрани изрично срещу „М49“ да се сипе олово. Нещо повече – именно министърът нарече мечока „Папийон“ или „Пеперуда“ на името на героя – бягащ затворник от едноименния култов филм с холивудските легенди Стив Маккуин и Дъстин Хофман. И за да защити алпийската „Пеперуда“ от пушкалата, Серджо Коста дори навлече фланелка с надпис „Аз съм с Папийон!“ Иначе според официалната статистика в италианските Алпи и в областта Абруцо, която се разпростира в най-високата част на Апенинската верига, живеят на свобода десетки мечки, които обаче са кротки и н не правят поразии.", "date": "2019.08.21", "title": "Мечок тормози Италия"}
{"url": "https://www.monitor.bg:443/bg/a/view/ryanair-blokira-stachkata-na-pilotite-si-v-irlandija-173527", "text": "Върховният съд в Дъблин се произнесе като блокира стачката на пилотите на Ryanair, базирани в Ирландия. Служителите на авиокомпанията планираха да стачкуват в четвъртък и петък, но плановете им няма да се осъществят, предават световните агенции. По-рано този месец, пилоти на превозвача от Великобритания и Ирландия обявиха, че ще стачкуват в търсене на по-високи заплати. Планувани бяха две 48-часови стачки - – една на 22 август и друга на 2 септември. Очакваше се пилотите в Ирландия да се присъединят, но Ryanair бързо обърка плановете като се обърна към съдилищата в Лондон и Дъблин. Това доведе и до изказването от страна на Асоциацията на пилотите от британските авиолинии, че този ход е като на „побойник“. Освен това, нискотарифната компания предупреди, че стачките може да засегнат работните места на пилотите, които са с 900 повече от необходимата бройка. Според шефа на Ryanair Майкъл О'Лийри двата най-слаби пазара са Германия, както и Великобритания заради съответно конкуренцията в цените и Брекзит. „Беше предизвикателно лято, отправяме се и към много трудна зима“, коментира О'Лийри, цитиран от BBC. Според бившия капитан Тилман Габриел обаче в „Това означава, че трябва да всеки ден да назначаваме 110 пилоти за следващите 20 години, а днес взимаме много по-малко – затова и цените се покачват“, поясни бившият пилот. По време на делото в ирландската столица, адвокатите на Ryanair се оплакали, че съюзът от близо 180 пилоти решил да стачкува, без изобщо да дочака от разговорите да доведат до споразумение. Съюзът пък обвинил работодателя си, че е бил груб в отхвърлянето на предложение за нови заплати от 30 страници. Съдът се произнесе в полза на превозвача като няма да има отменени или закъснели полети. Все още обаче се очаква да се стигне до споразумение в лондонския съд, който се опитва да предотврати далеч по-голяма стачка", "date": "2019.08.21", "title": "Ryanair блокира стачката на пилотите си в Ирландия"}
{"url": "https://www.monitor.bg:443/bg/a/view/sled-smyrtta-na-kijt-flint-the-prodigy-rabotjat-po-nova-muzika-173521", "text": "The Prodigy влязоха за пръв път в студио след самоубийството на фронтмена Кийт Флинт през април тази година. Самият основател на бандата Лиъм Хоулет публикува снимка в Туитър, на която ясно се вижда, че той е пред пулт. Недвусмислено е написал и: „Отново в студио за да вдигнем малко шум“ и „чисто нова продукция от Prodigy се пече, бум“. Добавил е хаштагове #живеемзабийтовете, #живеемзавинаги, #неможешдаспрешрока. Феновете веднага избухнаха във възторг и показаха искрената си подкрепа към бандата и бързото им завръщане, но част от тях са скептични, че „няма да е същото без Кийт“. Все още не е ясно дали новите парчета на The Prodigy няма да включват вокали и от Флинт, посмъртно. Припомняме, че бандата засне   към сингъла We Live Forever от новия албум No Tourist (2018), именно в България. След смъртта на лудия фронтмен обаче все още няма и дума за премиерата му. Снимките на видеото са се състояли две седмици преди Кийт да се обеси. Групата е била в София и по-точно в гета в кварталите „Дружба“ и „Овча купел“ - станали фон за чудовища и роми вампири. От българска страна продукцията е била обслужена от Solent Film.", "date": "2019.08.21", "title": "СЛЕД СМЪРТТА НА КИЙТ ФЛИНТ: The Prodigy работят по нова музика"}
{"url": "https://www.monitor.bg:443/bg/a/view/cska-dava-fabrini-na-dinamo-bukuresht-do-kraja-na-sezona-173522", "text": "Само 24 часа след като даде третия си капитан Божидар Чорбаджийски под наем в „Стяуа“, ЦСКА е на път да прати още един от играчите си в Румъния. Според DIgi Sport, италианецът Диего Фабрини ще бъде преотстъпен на „Динамо“ (Букурещ) до края на сезона. Изданието дори твърди, че вече всичко е договорено и скоро офанзивният халф е очакван обратно на север от Дунав. Конкуренция на „кучетата“ прави и бившият клуб на футболиста - „Ботошани“, но най-вероятно е да акостира в столицата, защото такова е желанието на съпругата му. Интересното е, че „червените“ взеха Фабрини в началото на юни, като пребориха за подписа му именно „Динамо“. Той дойде с огромни очаквания на „Армията\", но престоят му при „червените“ се очертава доста труден и сега явно ръководството е решило да го преотстъпи обратно в Румъния. Според информациите от северната ни съседка, 14 хил. евро от заплатата му ще се поемат от новия му клуб. Междувременно спортно-техническият щаб на ЦСКА обмисля провеждането на контрола по време на паузата в шампионата заради евроквалификациите. „Червените“ обаче може да ударят на камък с намирането на съперник, тъй като за 7 и 8 септември БФС въведе допълнителен кръг за Купата на България.", "date": "2019.08.21", "title": "ЦСКА дава Фабрини на „Динамо“ (Букурещ) до края на сезона"}
{"url": "https://www.monitor.bg:443/bg/a/view/polkovnik-ot-rezerva-se-degizira-za-shipka-kato-jurnalist-ot-neesweek-173524", "text": "В образа на знаменития военен кореспондент на списанията \"\" Newsweek\" и \"La illustration espanola y amerika\" Хосе Луис Пелисер  ще се появи на връх Шипка за възстановката на кървавите битки при отбраната на прохода през Руско-турската освободителна война полковник от резерва Христо Драгозов. Някогашният офицер и специалист по многоканални информационни системи и предаване на данни е сред активистите на националното движение „Традиция“ от самото създаване на структурата. Изиграл е образите на почти всички исторически личности: бил е генерал Гурко, цар Фердинанд, генерал Владимир Вазов и други, от години е почти несменяем секретар на дружеството в родния си Шумен. Почти като легенда се разказва как преди време, когато бил на посещение в Букурещ попаднал в румънският национален военно исторически музей и едва не ошамарил гида, който разказвал на посетителите, че българските царе Асен и Петър всъщност са румънци и че временно преместили румънската столица във Велико Търново.За възстановката на 24 август , която ще бъде разиграна на някогашната централна позиция  о.р полковник Драгозов е намерил подходящи дрехи, ползвани преди 142 години от родения в Барселона новинар, освен това е успял да си набави копия на илюстрациите, публикувани в двете издания, следили войната от първия до последния й ден. Хосе Пелистер е бил художник, учил се е в ателието на майстора на четката и перото Рамон Алсина, след което специализира три години в Рим. Комбинирал работата си като художник с графики и политически карикатури, създадени специално за публикуване в пресата, илюстрирал е стиховете на  Фредерик Солер, пристига в щаба на Действуващата Руска армия на Балканския полуостров на 1/13 юни 1877 г. , като носел  удостоверение от списанието „Illustration Espanola e Americana“. Регистрирали го като военен кореспондент едва след намесата на великия княз Николай Николаевич.Сред най-известните му графични кореспонденция са :„Руските войски минават Дунава“,„От Плевен за Свищов“,„Конвой на ранени руски войници“,„Преминаването на Шипка“,„Битката при лунното затъмнение на 26 август 1877 г.“,„Превземането на Одрин“ и „Мирът от Сан-Стефано“. Умира през 1901 година в родната си Барселона, през 1894 година е избран за член на Испанската академията за изящни изкуства .Бил е сред най-разпалените привърженици на идеята за самостоятелна българска държава.", "date": "2019.08.21", "title": "Полковник от резерва се дегизира за Шипка като журналист от \"Neesweek\" "}
{"url": "https://www.monitor.bg:443/bg/a/view/danychni-izzeha-blizo-60-000-lv-ot-kasata-na-nelojalen-tyrgovec-s-goriva-173512", "text": "Близо 60 000 лева иззеха публични изпълнители от касата на търговец с горива, който има просрочени данъчни задължения, но отказва да ги изпълни доброволно. Това съобщиха от НАП-Варна, като до налагането на тази крайна мярка се стигнало, след като те установили, че нередовният длъжник разполага с парични средства и обороти и има възможност да погасява просрочените си задължения, но не го прави доброволно. „При изземането на наличните пари от касите на фирмите, публичните изпълнители ги описват, след което ги превеждат по сметка на НАП за погасяване задълженията им. Практиката показва, че след първото посещение на данъчните и изземане на касовата наличност, повечето търговци предприемат действия за обезпечаване на дълговете и изплащането им. При посещението на търговските обекти служителите на приходната агенция извършват и цялостна проверка на дейността им - издават ли се касови бележки при продажба на стоки и услуги, назначени ли са на трудови договори работещите в обектите и внасят ли се осигурителните им вноски, обясни директорът на НАП-Варна, Милена Колева. С фирмите, които имат временни затруднения да си плащат просрочените задължения и са потърсили контакт с нас, сме намерили приемливи решения за тяхното обезпечаване, разсрочване и доброволно погасяване. Спрямо тези обаче, които избягват срещи с публичните изпълнители и отказват да внесат дължимите от тях налози, предприемаме всички предвидени в закона действия за тяхното събиране, включително и изземане на парични средства от касите“, добави Колева.", "date": "2019.08.21", "title": "Данъчни иззеха близо 60 000 лв. от касата на нелоялен търговец с горива"}
{"url": "https://www.monitor.bg:443/bg/a/view/spajdyrmen-napuska-vselenata-na-marvel-173526", "text": "Спайдърмен напуска семейството на „Марвел“. С тази новина гръмнаха агенциите, след като стана ясно, че продуцентската компания, специализирала се в създаването на филми за супергерои, влоши отношенията си със Sony, в чиито ръце са киноправата за Човека-паяк. Въпреки че е герой от комиксите на „Марвел“, привилегията да се разпорежда с екранизирането на Спайдърмен има единствено Sony. До това се стига още през 90-те години на миналия век, когато компанията откупува въпросните права от „Марвел“, застрашен тогава от фалит. През последните 17 години Sony произведе общо пет свои заглавия, посветени на Спайдърмен. В три от тях ролята бе поверена на Тоби Магуайър, в две – на Андрю Гарфийлд. Третият и последен актьор, облякъл трикото на Човека-паяк е британецът Том Холанд. Той светкавично си спечели симпатиите не само на феновете, които веднага го припознаха в любимия си комиксов персонаж, но и от самия Стан Лий, който създава образа още през 60-те години. До ангажирането на 23-годишния актьор за ролята се стигна, след като Кевин Фейдж (шефът на „Марвел“) води преговори със Sony за включването на Спайдърмен във филмовата вселена от супергерои в компанията му. Според договорните отношения, цитирани от сайта cosmicbook.news, всички разходи по създаването на филмите са за сметка на „Дисни“/“Марвел“, всички приходи от боксофиса за самостоятелните филми за Човека-паяк пък отиват по сметката на Sony. Фейдж и останалите печелят единствено „малък процент“ от приходите на заглавията от първия им уикенд на екран, „Дисни“ пък печели от мърчандайза. Още през 2016 г. преди „Капитан Америка: Гражданска война“ (където Спайдърмен се появява за първи път под патронажа на „Марвел“) Том Холанд подписва договор за участие в общо шест продукции. Три общи заедно с останалите Отмъстители и два самостоятелни. Към настоящия момент от същата порция на актьора му остава да заснеме още един филм, посветен изцяло на Спайдърмен. Въпреки това от „Марвел“ са стартирали нови преговори със Sony, като исканията им този път са двете компании да си делят разходи и приходи по продукциите за Човека-паяк. Sony, както става ясно, отказва, като именно неин говорител проговори първи за разрива в отношенията. Според изявлението му, сред причините за това е фактът, че Кевин Фейдж няма да бъде замесен директно като продуцент на следващо заглавие. До това се стига, след сливането на „Дисни“ и Fox Studios, като очакванията са, че главата на „Марвел“ все повече ще бъде ангажиран с поредици като „Дедпул“, „Фантастичната четворка“ и Х-Мен. \"Надяваме се в бъдеще решението Кевин Фейдж да не бъде начело на продуцентския екип на филмите за Спайдърмен да бъде променено. Въпреки това разбираме, че той има много нови отговорности, които не му позволяват да отделя време за проекти, за които „Дисни“ не притежава интелектуалната собственост“, гласи част от изказването на говорителя. Въпреки че Холанд е подписал договор за още един самостоятелен филм, засега не е ясно дали при окончателно разделяне на пътищата на двете продуцентски компании лентата ще получи зелена светлина. От Sony обаче дават заявка, че кариерата на актьора като Спайдърмен няма да приключи до тук. Пред Variety и Deadline компанията е доверила, че работи по две свои заглавия, следващи събитията от „Спайдърмен: Далеч от дома“. Целта е Том Холанд да остане в ролята, а за режисьор е спряган Джон Уатс. Говори се, че дори и да не бъде постигнато споразумение, от „Дисни“ ще искат Холанд да направи поне камео роля в следващи заглавия от поредицата на Отмъстителите. Цялото фиаско около съдбата на Спайдърмен предизвика бурни реакции от страна на феновете на „Марвел“, които завзеха социалните мрежи с хаштага #SaveSpiderman (Спасете Спайдърмен – букв. превод). С призив Човека-паяк да остане в семейството на Отмъстителите към Sony се обърна и колегата на младия актьор – Джеръми Ренър (Ястребово око/Хоуки). „Хей, Sony, искаме си Спайдърмен обратно при Стан Лий и „Марвел“, написа той в социалните мрежи. Кевин Фейдж, „Дисни“ и самият Том Холанд все още не са коментирали казуса. Надежда обаче все пак има – преговорите между продуцентските гиганти все още не са приключили.", "date": "2019.08.21", "title": "Спайдърмен напуска вселената на „Марвел“"}
{"url": "https://www.monitor.bg:443/bg/a/view/il-volo-dadoha-gryb-na-plasido-domingo-173531", "text": "Тройното италианско очарование Il Volo дадоха рамо в труден момент на великия тенор Пласидо Доминго. След като легендата стана поредната звезда обвинена в сексуален тормоз, и ангажиментите му по света започнаха да капят като круши от графика му, не един и двама млади музикални фактори му оказаха подкрепа. След Соня Йончева, това направиха и тримата певци от Il Volo. Преди дни те публикуваха във фейсбук позицията си в подкрепа на своя ментор и вдъхновител Пласидо Доминго. „Познаваме човека и голямата личност, напълно различен от начина, по който го представят днес. Човек изцяло отдаден на семейството си, на приятелството и на работата си, един от най-големите артисти на оперната сцена ”, написаха те. „Без да правим преценка на случващото се, заставаме близо до Пласидо и неговото семейство и се надяваме тази така невероятна история да се разреши по-скоро без прекалено страдание за нито една от страните”. Междувременно IL Volo разпродадоха концерта си в Арена ди Верона на 24 септември, който ще бъде кулминация на европейската част от турнето, с което отбелязват 10 блестящи години на сцената. Само дни преди бялскавия финал ги очакваме и у нас – на 16 септември във Варна и на 18 септември в София. Те ще пеят със симфоничния орестър на БНР. Първата част на турнето им премина триумфално из Италия в началото на лятото – със старт от световната столица на културата Матера, през Рим, Централна Италия, родния град на Джанлука Джинобле Монтепагано, до Палермо и Таормина в горещата Сицилия. „Джанлука е елегантността и присъствието, Иняцио е радостта и благодарността, а Пиеро - силата и енергията.”, писаха италианските медии за тях. В световната си обиколка Il Volo представят новия си албум Musica с титулната песен Musica Che Resta, която зае трето място в тазгодишното издание на Санремо. В Musica Tour освен познатите класически и оперни изпълнения, Джанлука, Пиеро и Иняцио се разхождат в диапазона между популярни евъргрийни на световната музика и кавъри на емлематични италиански мелодии от миналото. Новата им програма включва авторските парчета Fino a Quando Fa Bene и Vicinissimo. Също така триото дава нов живот на любимите на италианците и феновете на италианската култура мелодии A Chi Mi Dice, People, Arrivederci Roma, Lontano dagli Occhi, Be My Love, La Voce del Silenzio, and Meravigliosa Creatura. Видеота на A Chi Mi Dice беше заснето на о.Капри и за радост на феновете скоро се очаква премиера на неговия making. Сега момчетата за кратко си почиват по плажовете на Ибиса и Сицилия. А след концерта в Арена ди Верона на 24 септември през есента ги очаква да обиколят големи градове в Латинска Америка – Сан Паоло, Буенос Айрес, Рио де Жанейро и Сан Салвадор.", "date": "2019.08.21", "title": "Il Volo дадоха гръб на Пласидо Доминго"}
{"url": "https://www.monitor.bg:443/bg/a/view/kaljari-prashta-despodov-v-krotone-173519", "text": "Българският национал Кирил Десподов ще играе като преотстъпен в „Кротоне“, съобщават италианските медии. Според информациите бившият играч на ЦСКА ще подсили подвизаващия се в Серия „Б“ отбор, като трансферът трябва да бъде официализиран в близките дни. Десподов не попада в плановете на „Каляри“ за новия сезон в Серия „А“ и клубът от известно време му търси нов отбор, в който да запише повече игрови минути. Новият тим на полузащитника завърши на 11-то място миналата година във втория ешелон на Италия. Същевременно в Италия разкриха и сумата, която „Каляри“ е платил на ЦСКА, за да привлече офанзивния футболист през януари миналата година. По информациите сумата е 2 млн. евро, а не както се тиражираше широко по българските медии - 4,2 млн. евро. Такава сума правеше Десподов най-скъпо продадения футболист от българското първенство, биейки рекордите на Христо Стоичков, отивайки в „Барселона“, както и на Георги Иванов-Гонзо, преминавайки в „Рен“. „Калчомеркато\", „Ласт Нюс\", както и редица други информационни издания от Апенините обаче са категорични, че сумата е наполовина. ", "date": "2019.08.21", "title": "„Каляри“ праща Десподов в „Кротоне“"}
{"url": "https://www.monitor.bg:443/bg/a/view/aleks-raeva-pokaza-bebeto-snimka-173530", "text": "Певицата Александра Раева показа първи кадър на новороденото си. Това тя направи в социалните мрежи малко повече от две седмици, след като даде живот на първата си дъщеричка. От публикуваната снимка личицето на малката принцеса така и не се вижда, като по-скоро се откроява нейния силует. Като коментар към фотоса пък Раева е написала „Животът е пълноценен“. Вокалистката на Mind Trips все още не издава как се казва рожбата й. През последните години водещата на X Factor пази личния си живот далеч от светлините на прожекторите. Това е и причината да се знае малко за бащата на бебето. Първата си публична поява двамата направиха в средата на месец май, като засега е известно само, че той е видимо по-възрастен от нея, а искрата помежду им е пламнала по време на една от екзотичните ваканции на Раева за гмуркане.", "date": "2019.08.21", "title": "Алекс Раева показа бебето (СНИМКА)"}
{"url": "https://www.monitor.bg:443/bg/a/view/zastrahovatelnite-brokeri-s-851-mln-lv-premien-prihod-173523", "text": "Премийният приход, реализиран чрез застрахователните брокери през първото полугодие на 2019 г., възлиза на 851,381 млн. лв. или увеличение с 14% на годишна база за периода, съобщава Комисията за финансов надзор (КФН). От тези пари почти 773,9 млн. лв. са събрани ползи на застрахователи със седалище в България и 77,489 млн. лв. в полза на застрахователи, ситуирани в други държави. Приходите от комисионни на застрахователните брокери към края на полугодието възлизат на 138,55 млн. лв., нараствайки с 13% на годишна база. От всички начислени комисионни 95 на сто са приходите от застраховки в общото застраховане и 5% - в животозастраховането. В структурата на реализирания чрез застрахователни брокери премиен приход по общо застраховане към края на юни най-голям дял заемат автомобилните застраховки - \"Гражданска отговорност, свързана с притежаването и използването на МПС\" (56% от записаните премии по общо застраховане) и \"Сухопътни превозни средства, без релсови превозни средства\" (29% от записаните премии по общо застраховане), следвани от \"Пожар и природни бедствия\" (7%). При животозастраховането, реализираният чрез застрахователните брокери премиен приход към края на юни е записан основно по застраховка \"Живот\" и рента“ (43% от записаните премии по животозастраховане), следвана от застраховките \"Заболяване\"- (32%) и \"Злополука\" - (10%).", "date": "2019.08.21", "title": "Застрахователните брокери с 851 млн. лв. премиен приход"}
{"url": "https://www.monitor.bg:443/bg/a/view/pazardjishki-hudojnici-uchastvaha-v-mejdunaroden-plener-po-keramika-v-belarus-173500", "text": "Пазарджишките художници Маргарита Иванова и Спас Киричев участваха в Международен пленер по керамика АРТ-ЖИЖАЛ 2019 г., гр. Бобруйск в Република Беларус. Поканата е дошла от организаторите - Бобруйски градски изпълнителен комитет и Могильовски областен изпълнителен комитет. Тази инициатива се осъществява след спечелен конкурс по проект \" Участие на български художници в 16-ти Международен пленер по керамика АРТ-ЖИЖАЛ 2019 г., гр. Бобруйск, , който се реализира с финансовата подкрепа на програма \"Мобилност\" на Национален фонд \"Култура\".За шестнадесет години авторитетът на международния пленер \"Арт-Жижал\" значително израсна сред професионалните среди и получава широка популярност. Неговата география се разширява извън границите на Европа и в тазгодишния пленер включва страни от Азия, Латинска Америка и Близкия Изток. Участието в това събитие е твърде престижно. То способства за обмяната на опит в областта на керамиката, за надграждане и обмен на добри практики, увеличава квалификацията и уменията на художниците. За професионалните керамици е истинско предизвикателство да работят в различни техники и да използват \"живия огън\" за изпалване на своите произведения. Именно в почивната станция \"Вербки\", където се е провел пленерът, са построени три пещи за техниките: \"раку\", \"опушена керамика\" и \"солна керамика\" при високи температури, достигащи до 12500С. Имайки предвид девиза на пленера \"От традицията към съвременността чрез опита на майсторството\", авторите Маргарита Иванова и Спас Киричев свързват българските традиции със съвремието. Творческата им концепция е със създаването на съвременни декоративни пластики като авторска керамика в гр. Бобруйск, да се популяризира българската култура в Република Беларус.Умелото вплитане на глаголицата и кирилицата в пластиките си, те подсказват, че именно от България Беларус е получила писмеността на която пишат и до днес. Маргарита Иванова създава керамичната пластика \"Манастир - средновековен център на писмеността\", която остава в Бобруйский художествен музей и творбата \"Утринен портрет\" предназначен за Могильовски областен театър за драма и комедия в град Бобруйск. За творенията си авторката използва техниките \"раку\" и \"солна керамика\". Творбата на Спас Киричев \"Пламъкът на писмеността\" е определена от комисията за експониране в Градската библиотека \"А. С. Пушкин\" в гр. Бобрийск. Авторът създава две керамични пластики \"Дива сила\" и \"Маг\", които стават собственост на Бобруйски художествен музей. Скулпторът прилага керамичните техники \"опушена керамика\" и \"солна керамика\". В продължение на три седмици 21 художника от 8 държави работеха на живописния бряг на река Березина. Резултатът от техния труд, около сто произведения, са експонирани в изложбата \"Изкуството на живия огън\" в Бобруйския художествен музей, разказа Маргарита Иванова. На тържественото откриване на изложбата кметът на град Бобруйск Александър Студнев благодари на всички участници и на организаторите, с чиито усилия творческия форум живее и става все по-мащабен. По-късно той връчи на всички керамици сертификати за участие.", "date": "2019.08.21", "title": "Пазарджишки художници участваха в международен пленер по керамика в Беларус"}
{"url": "https://www.monitor.bg:443/bg/a/view/zatvor-pri-strog-rejim-za-sanitar-dushil-i-ograbil-jena-v-dom-za-stari-hora-173510", "text": "Варненският окръжен съд призна за виновен 41-годишния Добрин Атанасов за извършен от него грабеж на възрастна жена, настанена в дом за стари хора край Варна, при който употребил сила. Престъплението е извършено в условията на опасен рецидив, като предвиденото наказание за него в НК е лишаване от свобода от 5 до 15 години и е предвидено съдът да постанови и конфискация до една втора от имуществото на виновния. От Окръжния съд във Варна припомнят, че грабежът е бил извършен на 12 април, т.г., малко след полунощ в Дом за стари хора в местността „Ален мак“ край Варна. Извършителят работел там кто санитар и влязъл в стаята на възрастната жена, притиснал я с възглавница в лицето и със сила издърпал чантата й. Докато излизал от стаята на жертвата, 41-годишният санитар бил засечен от хигиенистката в дома. Тя го попитала дали има някакъв проблем, но той отрекъл и бързо се качил в обитавана от него стая, за да разгледа заграбеното. Добрин задържал мобилния телефон на жертвата и намерената сума от 73,50 лв., а останалото съдържание от чантата изхвърлил в контейнер. След това напуснал дома за стари хора. Общата стойност на отнетото със сила от възрастната пациентка е 164,71 лева. Хигиенистката, която срещнал в коридора, не повярвала на думите му и влязла в стаята на възрастната жена, от която разбрала за грабежа и уведомила дежурната сестра. Тя пък алармирала полицията, която открила и задържала грабителя. Той е от Провадия, осъждан многократно и ефективно за престъпления от общ характер. Делото беше решено в едно заседание, след като ВОС уважи искането на защитата за съкратено съдебно следствие. В този случай, според НПК, при  постановяване на осъдителна присъда, съдът задължително намалява наказанието, което е наложил с 1/3. Пред тричленния състав Добрин призна изцяло фактите и обстоятелствата, изложени в обвинителния акт и отказа да се събират други доказателства в съдебната фаза. Така, вместо наказание от 7 години и 1месец лишаване от свобода за извършения грабеж, Варненският окръжен съд наложи на Добрин намалената присъда от 4 години и 8 месеца, които да изтърпи при строг режим. Осъденият трябва да възстанови и нанесените имуществени вреди на пострадалата.", "date": "2019.08.21", "title": "Затвор при строг режим за санитар, душил и ограбил жена в дом за стари хора"}
{"url": "https://www.monitor.bg:443/bg/a/view/kanarchetata-strojat-stadion-za-evropa-173515", "text": "„Ботев“ (Пловдив) ще нанесе промени в проекта за Сектор „А“ на стадион „Христо Ботев“, които се налагат съгласно последните изисквания на УЕФА за лицензиране от 4-та категория, разкри PlovdivDerby.com.  Днес на „Колежа“ пристигна делегация, която оглежда съоръжението, а на 28 август официално ще бъде подновено и строителството. Тогава се очаква собственикът на „Ботев“ (Пд) Георги Самуилов да разкрие още подробности около проекта, бъдещите инвестиции и сроковете, за които стадионът ще може отново да бъде въведен в експлоатация. „Канарчетата“ са наели вече 2 крана за старт на работата, като машините са договорени от пловдивска фирма, която е и рекламодател в клуба. Утре се очакват представители на фирмата да направят оглед на „Колежа“ и в близките дни крановете ще бъдат вдигнати. Процедурите около строителните работи са буквално въпрос на дни, тъй като „Ботев“ (Пд) не се нуждае от каквито и да било разрешителни за рестарта по изграждането на съоръжението.", "date": "2019.08.21", "title": "„Канарчетата“ строят стадион за Европа"}
{"url": "https://www.monitor.bg:443/bg/a/view/16-godishen-donese-vtora-kvota-za-tokio-v-pluvaneto-173509", "text": "Новата сензация в българското плуване Йосиф Миладинов продължава да твори чудеса, след като влезе с първо време в полуфиналите на 100 м бътерфлай на световното първенство за юноши в унгарската столица Будапеща. 16-годишният пловдивчанин, който тренира в Швейцария, финишира за 51,91 сек., което е нов национален рекорд за мъже. Така той стана първият българин, слязъл под 52 сек. и вторият ни сигурен участник на олимпийските игри в Токио 2020, тъй като резултатът му е покрит норматив „А“ (51,96 сек.). Досега само Антъни Иванов имаше квота „А“ за игрите за 200 м бътерфлай. 20-годишният търновец ще атакува и норматива на 100 м бътерфлай и при успех, ще имаме двама плувци в дисциплината. Йордан Янчев пък завърши на седмо място в света в коронната си дисциплина 400 м св. стил. Във финала той плува за 3:50,41 мин., като остана само на 0,16 сек. от националния си рекорд в дисциплината. Класирането на Янчев е третото най-добро на юношески световни първенства, които се провеждат за седми път, след третото място на Антъни Иванов в Индианаполис през 2017 г. и шестото му в Сингапур през 2015-а, все на 200 м бътерфлай. Янчев, състезател на Божидар Граматиков, завърши участието си в Будапеща със сериите на 200 м св. стил, където даде 26-о време от 1:52,55 мин. „Целта ми на 400 м св. стил беше да плувам 3:49 мин. Така че, хем съм доволен, хем не съм“, коментира пред BGswim.com Янчев, който на 30 август ще навърши 18 г. Световен шампион на 400 м стана най-бързият в пресявките – унгарецът Габор Жомбори, триумфирал с нов рекорд на шампионатите от 3:46,06 мин.", "date": "2019.08.21", "title": "16-годишен донесе втора квота за Токио в плуването"}
{"url": "https://www.monitor.bg:443/bg/a/view/banda-tarashi-bylgari-dokato-spjat-v-gyrcija-173513", "text": "Неуловима банда крадци тараши къщи и апартаменти докато българските им собственици или гости спят в тях в гръцкото курортно село Паралия Офринио, област Кавала, научи „Монитор“ от пострадали нашенци. Това лято има бум на нападенията, до момента са извършени над 20 набези и нито една от кражбите не е разкрита от полицията, твърдят още препатили хора. Някои от пострадалите са предоставили на органите на реда записи от камерите за видеонаблюдение в домовете им. На тях се вижда, че крадците са млади хора, един от които доста дребен. Предполага се, че именно той се промъква през оставени отворени тесни прозорчета. Крадците атакуват както къщи, така и апартаменти. Обикновено го правят докато собствениците или гостите на дома спят. Избират къщи, пред които са спрели луксозни коли, най-вече в близкото до Паралия Офринио село Караяни. Там има доста баровски къщи, част от които са собственост на българи. Оказва се, че за апашите не е проблем да преодолеят оградите на имотите и СОТ-а. Проникването в къщите правят през комарниците, отворени тесни прозорци или балконски врати. Докато собствениците спят, те отмъкнат чанти и портфейли, вземат парите в тях и след това ги изхвърлят недалеч от мястото. Действат изключително ловко и тихо. Едно от пострадалите семейства разбрало за кражбата едва след като Направил забележка на жена си, че не е затворила комарника. Тя го опровергала. Светнали лампата и видели, че в стаята е леко разхвърляно и че липсват чантите им. Друга нашенска фамилия пък пострадала докато спи в апартамента си в жилищен блок. В един от случаите собствениците усетили неканените гости и ги погнали, но те успели да избягат. Крадците не говорели на български език, твърдят потърпевшите. От полицията им казали, че предполагат, че и ги успокоили, че целят да задигнат пари и бижута, а не да ги бият. Гръцките ченгета дори казали, че от видеозаписи ставало ясно, че един от бандитите остава последен, в случай, че собствениците се събудят - да гонят него, докато другите крадци успеят да избягат с плячката. При среднощните тараши са откраднати от няколко десетки до няколко хиляди евро. В Паралия Офринио няма полицейски участък, твърдят нашенци. Най-близкото полицейско управление се намира в село Орфани, което е на 5 км. Говори се, че през летния сезон има командировани полицаи в района, но изключително рядко можело да се забележи полицейска кола да патрулира по крайбрежната улица на Паралия Офринио и то само през деня. Селището е най-близкият до София гръцки курорт. Намира се на 3 км от мястото, където река Струма се влива в Егейско море, област Кавала.", "date": "2019.08.21", "title": "Банда тараши българи докато спят в Гърция"}
{"url": "https://www.monitor.bg:443/bg/a/view/ot-ludogorec-reshavame-sblysyka-s-maribor-v-edin-mach-173504", "text": "В „Лудогорец“ искат да решат сблъсъка с „Марибор“ за влизане в групите на Лига Европа още утре. Наставникът Стойчо Стоев разкри, че отборът е мотивиран да постигне убедителна победа в първия двубой на родна земя и да пътува за протоколен реванш в Словения. „Най-хубавият сценарий е да си решиш мача още в първия двубой. Ние сме с нагласата, че имаме два мача, но искаме да се представим убедително. Класата на „Марибор“ е по-голяма от ТНС и е трудно с две думи да се опише играта им. Надявам се да няма напрежение. Говорих с футболистите. Играчите трябва да са спокойни и уверени, както и да изпълняват нещата, които сме говорили. Доста време ги наблюдаваме. Футболистите са запознати със силните и слабите им страни“, разкри Стоев.  Една от новите звезди на тима Жоржиньо пък бе категоричен, че елиминирането на словенците е задължително. „Очакванията са огромни. Класиране в групите на Лига Европа е нашата цел. Работим, за да постигнем това. Има голяма отговорност към нас, защото „Лудогорец“ е много голям клуб. Работя с големи играчи, надявам се това да си проличи. Всеки един от нас полага големи усилия, за да бъде готов\", сподели Жоржиньо пред медиите.  Съперникът на разградчани пристигна днес в България с група от 22-ма играчи. Словенците кацнаха във Варна, след което се отправиха с автобус за Разград. „Марибор“ проведе своето официално занимание от 20 ч., като гостите са определяни за аутсайдер заради кризата, в която се намират. Словенският шампион „Алуминий“ само след 6 изиграни кръга. Воденият от Дарко Миланич отбор постигна само един успех, а това разклати сериозно неговия треньорски стол. „Това е период, който всеки отбор трябва да издържи – каза специалистът. – Имаме много качествени играчи, които трябва да сведат грешките до санитарния минимум. Те струват скъпо, а заради тях не можем да намерим правилния път до победите. Независимо от обстоятелствата, тимът трябва да отговори по достоен начин още срещу „Лудогорец“. Първият сблъсък за влизане в групите на Лига Европа е утре от 20.30 ч. на стадион „Лудогорец Арена“.", "date": "2019.08.21", "title": "От „Лудогорец“: Решаваме сблъсъка с „Марибор“ в един мач"}
{"url": "https://www.monitor.bg:443/bg/a/view/parkingyt-pri-metroto-na-vasil-levski-otvarja-do-dve-sedmici-173514", "text": "Буферният паркинг на метрото при станция „Васил Левски“ ще отвори врати до две седмици, съобщиха от Центъра за градска мобилност. В подземното пространство ще бъдат разкрити 193 паркоместа. Паркингът ще се използва безплатно във времето, в което подземната железница функционира, от хората, които се возят в метрото. Паркоместата ще бъдат достъпни и за всички останали, но срещу заплащане от 1 лв. на час. Обособяването на местата за паркиране струва над 2 млн. лв. Фирмата, ремонтираща паркинга започна работа в началото на февруари. Предвидено е обновяване на водоснабдяването и канализацията, ектроинсталациите, отоплението, вентилацията, климатизацията, както и саниране на помещенията. Ще бъде изработен план за безопасност, както и за начина на изхвърлянето на строителни отпадъци.", "date": "2019.08.21", "title": "Паркингът при метрото на „Васил Левски“ отваря до две седмици"}
{"url": "https://www.monitor.bg:443/bg/a/view/gonzo-loko-pd-shte-stigne-do-top-3-v-bylgarija-173518", "text": "Новият спортен директор на „Локомотив“ (Пд) Георги Иванов-Гонзо заяви, че целта му е да изкачи „смърфовете“ до трите водещи отбора в България. „Локомотив“ ме изгради като човек, като характер. С г-н Крушарски сме се разбрали. Смятам, че администрацията работи добре. Трябва да дадем едно спокойствие на треньора. ДЮШ, администрацията и отборът трябва да са едно цяло. Вече няма да има вътрешни конфликти в „Локомотив“. Няма да го позволя“, зарече се Гонзо и допълни, че целта пред клуба е не да участва епизодично в евротурнирите, а постоянно. „Трябва да обърнем внимание и на школата. Имаме 16 отбора, а тренираме на един терен. Общината трябва да помогне, а не да поставя безумни условия. Трябва да изградим четири терена. Сега „Локомотив“ е на гребена на вълната, но трябва да очакваме, че ще има и спадове, които няма да са приятни за хората. Трябва да мислим за бъдещето. Надявам се тази година най-малкото да влезем в шестицата, защото интересът ще е много по-голям да играеш с „Левски“, ЦСКА и „Лудогорец”, поясни новият спортен директор на „смърфовете“.  ", "date": "2019.08.21", "title": "Гонзо: „Локо“ (Пд) ще стигне до Топ 3 в България"}
{"url": "https://www.monitor.bg:443/bg/a/view/tarantino-prevze-rodnija-boksofis-173516", "text": "Деветият филм на Куентин Тарантино \"Имало едно време в Холивуд\" очаквано привлече най-много зрители в киносалоните у нас, сочат данните от миналия уикенд. Лентата за \"златните времена\" в меката на киното, в която с участие се разписват Леонардо ди Каприо и Брад Пит, е гледана от 16 781 зрители и има 169 982 лева от билетите им. На второ място е двуседмичният първенец по зрителски интерес - \"Бързи и яростни: Хобс и Шоу\". Екшънът с Дуейн Джонсън и Джейсън Стейтъм е гледан вече от 125 860 зрители и има 1 402 384 лева приходи за трите седмици у нас. Трета позиция е за новата версия на анимацията \"Цар Лъв\" с 243 479 зрители и 2 448 026 лева приходи за общо пет седмици на екраните у нас. Четвърто и пето място заемат съответно комедията \"Момчета за пример\" с3 682 зрители и има 33 774 лева приходи и анимацията \"Сами вкъщи 2\" с 91 186 зрители и 864 925 лева от билетите им. Топ 10 се допълва от \"Спайдър-мен: Далече от дома\", \"Анна\", \"Играта на играчките: Пътешествието\", \"Аладин\" и \"Анабел 3\".", "date": "2019.08.21", "title": "Тарантино превзе родния боксофис"}
{"url": "https://www.monitor.bg:443/bg/a/view/turistite-v-turcija-harchat-sys-70-poveche-ot-minalata-godina-173507", "text": "Туристите в Турция са харчили със 70% повече през първите седем месеца на годината в сравнение със същия период на 2018 г., предаде местната частна телевизия НТВ. Телевизионният канал се позовава на компанията „Глобал блу“, която се занимава с възстановяване на данъци при пазаруване в чужбина по време на туристически посещения. Най-много обичат да пазаруват в Турция арабите, като по среден размер на похарчената сума на първо място са гражданите на Катар - 6782 турски лири. Катар е следван от ОАЕ с 6441 лири и Германия с 5412 лири. Сериозен ръст има при похарчените средства от туристите от Израел (182%), Египет (161%), Ирак (138%) и Либия (124%). Китайците, посетили страната през първите седем месеца на 2019 г., са изразходвали за пазаруване с 85 на сто повече пари в сравнение със същия период на миналата година, като средната сума се изчислява на пет хиляди турски лири на човек. Представител на Глобал блу обяснява, че докато посетителите от Китай и страните от Персийския залив проявяват интерес към покупката на луксозни стоки в Турция, европейските туристи на познават добре страната като шопинг дестинация. По думите му присъствието на германци в челните места на класацията се дължи преди всичко на турците с германско гражданство, които се връщат през лятото при роднини в Турция. Междувременно обаче се наблюдава известно свиване на разходите, които правят при пазаруване в Турция туристите от държави от Персийския залив. Техният дял в общата търговия сред туристите през първите седем месеца на 2019 г. е 24 на сто спрямо 27 на сто миналата година, сочат данните на Глобал блу.", "date": "2019.08.21", "title": "Туристите в Турция харчат със 70% повече от миналата година"}
{"url": "https://www.monitor.bg:443/bg/a/view/valensija-pojela-nash-talant-173503", "text": "Испанският \"Валенсия\" набеляза 19-годишния български баскетболист Цветомир Чернокожев. Младежкият национал, който е носител на наградата \"Рачо Колев - едно сърце, една игра\" за най-добър млад български баскетболист за сезон 2018/2019, е сред най-обещаващите родни играчи и отдавна е в полезрението на испанските клубове. \"Валенсия\" е отправил оферта към Чернокожев, разкриват медиите в Испания, а двете страни вече водят преговори. Участникът в Евролигата обаче трябва да постигне съгласие с настоящия клуб на българина \"Академик\" (София), тъй като през миналото лято той подписа четиригодишен договор с тима, който играе мачовете си в Правец. Преди време интерес към тийнейджъра проявяваха \"Тенерифе\" и \"Манреса\". По-късно и друг испански тим \"Обрадойро\" прати оферта за Цветомир Чернокожев, но тя бе отхвърлена. Ако все пак се стигне до трансфер на младата ни надежда, той може да стане третият българин, обличал екипа на \"Валенсия\". Преди години това направиха Тодор Стойков и Божидар Аврамов. Стойков подписа през сезон 2004/2005, а Аврамов бе привлечен в школата на \"Валенсия\" през 2007 година. Испанският отбор стартира този сезон в Евролигата с домакинство на ЦСКА (Москва) на 4 октомври.", "date": "2019.08.21", "title": "\"Валенсия\" пожела наш баскетболен талант "}
{"url": "https://www.monitor.bg:443/bg/a/view/ukrainka-se-objavi-za-jena-na-kirkorov-173496", "text": "„Жената на Киркоров се върна!“. С това заявление в социалните мрежи излезе не друг, а самият руски певец от български произход.  „Аз мислех, че този шок е останал в далечното минало, но се оказва, че не“, пише Филип в в Инстаграм, публикувайки свое видео с фенката си от Украйна Татяна Пушина. Тя твърди, че се е срещала с изпълнителя и той дори й обещал да се ожени за нея, но после я зарязал. „Защо всички именно на мен се лепят и как ме намират?“, задава си риторичния въпрос Киркоров. „Аз съм твоята жена!“, - обръща се във видеото Татяна към Филип. „Миличка, аз изобщо не ви познавам. Защо решихте, че вие сте ми жена, а  съм ви мъж?“, резонно пита Киркоров своята почитателка. Настоятелната дама вече четвърта година преследва кумира си по време на турнетата му из цяла Русия. Тя е родом он селцето Артьомовка, Харковска област. Татяна признава, че се е влюбила в певеца преди няколко години и оттогава не може да си намери място. „Видях красивите му черни очи и край! Затова не се омъжвам, не съм родила и деца! Чакам Киркоров! Нека ме вземе поне в  джакузито си“, заявява заклетата фенка.           По-рано стана ясно, че Киркоров тъгува за времената, когато беше щастливо женен за примата Алла Пугачова. Това е видно от страницата му в Инстаграм, която преди две седмици той буквално заля със снимки, датиращи от 1998 г. Тогава бракът на Алла и Филип беше в разгара си и те бяха лудо влюбени. На един от фотосите Киркоров е на концерт със знаменития си бял костюм, в който от сцената се обясни в любов на Пугачова, която в това време тайно го гледа от балкона на залата. Видеокадрите от тази сърцераздирателна сцена помнят всички граждани на постсъветското  пространство. Алла и Филип се ожениха през март 1994 г., като бракът им просъществува 11 години.", "date": "2019.08.21", "title": "Украинка се обяви за жена на Киркоров "}
{"url": "https://www.monitor.bg:443/bg/a/view/nova-koalicija-izdiga-kandidaturata-na-pencho-milkov-za-kmet-na-ruse-173495", "text": "Новосъздадена коалиция, носеща името „Обичаме Русе“, издига кандидатурата на депутата от БСП Пенчо Милков за кмет на Русе, стана ясно днес на пресконференция в крайдунавския град. Коалицията обединява пет партии за предстоящите местни избори - БСП, АБВ, Политическо движение „Социалдемократи“, Движение за радикална промяна „Българска пролет“ и ПП „Съюз за отечеството“. „Днес подписахме коалиционно споразумение. Ще се явим с обща листа за кандидати за общински съветници, общи кандидати за кметове на населените места и единна кандидатура за кмет на Русе“, обясни заместник-председателят на парламентарната група „БСП за България“ Крум Зарков. Пенчо Милков е на 41 години, юрист е по образование, баща е на три деца.", "date": "2019.08.21", "title": "Нова коалиция издига кандидатурата на Пенчо Милков за кмет на Русе"}
{"url": "https://www.monitor.bg:443/bg/a/view/ivet-nedostijima-i-v-turcija-173499", "text": "Ивет Лалова донесе поредна победа за турския си тим ЕНКА. Тя се наложи на 100 м по време на Супер лигата на клубното първенство на южната ни съседка в Бурса. Българката финишира за 11,05 сек., но с по-силен от допустимия попътен вятър от +4,5 м/сек. За по-малко от 24 часа тя постигна и втора победа - в бягането на 200 м с време от 23,02 сек. (+1.0 м/сек.), изпреварвайки конкурентките си с над секунда.  Лалова прави пореден двудневен тур с три старта, след като бяга на 100 м, 200 м и 4х100 м за националния ни тим на европейското отборно първенство във Втора лига преди десет дни. На 25 август Ивет ще бяга 100 м в Мадрид, а на 2 и 3 септември ще участва за България на Балканиадата в Правец. Именно за отборното първенство спринтьорката и Мирела Демирева записаха видео обръщения, за да поканят любителите на леката атлетика да ги подкрепят. Посланията им бяха публикувани на официалния страница на състезанието във Фейсбук. Стартовете и в двата дни са след 14 часа, а входът за зрители на Градския стадион в Правец е безплатен. В Балканиадата ще участват общо 21 държави, членки на АБАФ, макар някои от тях да не са на територията на полуострова.", "date": "2019.08.21", "title": "Ивет недостижима и в Турция (ОБНОВЕНА)"}
{"url": "https://www.monitor.bg:443/bg/a/view/pravjat-slyncezashtiten-krem-ot-kashu-173307", "text": "Екип от международни учени е открил екологичен начин за производството на слънцезащитни продукти, използвайки черупки на кашу, съобщава сайтът Гийк, позовавайки се на публикация в сп. \"European Journal of Organic Chemistry\". Работата на \"Зелените химици\" от университета Витватерсранд в Йохансбург, РЮА, е съсредоточена върху производството на полезни съединения от дървесина и други бързорастящи и неядливи растителни отпадъци. Специалистите си сътрудничат с колеги от Германия, Малави и Танзания. Черупките на кашу съдържат мастни съединения, които могат да причинят контактен дерматит, подобно на отровен бръшлян. Поради тази причина любимите на мнозина ядки не се продават с обвивките им. Вместо просто да изхвърлят черупките, изследователите ги рециклират с цел да осигурят защита срещу слънчевите лъчи, които могат да навредят на повечето материали - от бои до пластмаса, както и на човешката и животинската кожа. Обвивките на кашуто произвеждат ароматни съединения с добра способност да поглъщат вредните ултравиолетови А и В лъчи, което ги прави подходящи за производството на слънцезащитни продукти.", "date": "2019.08.21", "title": "Правят слънцезащитен крем от кашу"}
{"url": "https://www.monitor.bg:443/bg/a/view/uchenik-se-udavi-v-reka-jantra-173497", "text": "Деветокласник се удави в река Янтра край Полски Тръмбеш този вторник, по информация на \"24 часа\". Докато плувало във водите на реката, момчето било погълнато от дълбок вир, от който не могло да се измъкне. Близките му подали сигнал на 112 около 19ч., но издирването на тийнейджъра било прекратено поради слабата видимост в късния час. То било подновено на сутринта в сряда и около 9 часа водолазите открили тялото на момчето. Трупът е изпратен за аутопсия във Великотърновската болница.", "date": "2019.08.21", "title": "Ученик се удави в река Янтра"}
{"url": "https://www.monitor.bg:443/bg/a/view/hudojnik-veteran-narisuval-120-platna-posveteni-na-vitosha-173487", "text": "120 маслени картини с гледка към Витоша от прозореца на ателието си направил в края на дългия си живот художникът Атанас Михов /1879-1975/, който е считан за един от бащите на импресионизма у нас. Живописецът-дълголетник  е бил ученик на професорите Иван Мърквичка и Ярослав Вешин в някогашното Рисувално училище , пенсионирал се в средата на 40-те години на миналия век и заживял в малкото си ателие с изглед към планината. Михов е пресъздал красотата на планината през всички сезони, в слънчеви дни и забулен в мъгла Черни връх, в дъжд и под  ласките на есенното слънце, но всяко едно от платната му е уникално , дори специалистите трудно могат да открият повтаряемост в тях освен чувството за свързаността на автора с природата, коментира изкуствоведът проф. д-р Марин Добрев. В старозагорската художествена галерия събраха по повод 140-та годишнина от рождението на художника 31 негови работи, собственост на пет културни институции и колекционери. В шест от картините се вижда гледката към Витоша, която е пленила за цял живот родения в Града на липите майстор на четката. Атанас Михов е сред основателите на някогашния съюз на южославянските художници „Лада“, по онова време е бил едва 25-годишен, но това не е му е попречило да съизмерва таланта си с творци като хърватина Иван Мещрович, наричан \"славянския Микеланджело\" и сърбина Джордже Кръстич, както и да представи свои работи в изложбата на сдружението в София през 1906 година. Участва в Балканската и Първата световна война, където рисува в окопите. Първата си самостоятелна изложба Атанас Михов организира през 1914 година, 6 години по-късно  става член на дружеството „Родно изкуство“ , по същото време става и съосновател на Дружеството на севернобългарските художници, чийто председателски пост заема. Взема участие в множество общи художествени изложби и изложби на дружество „Съвременно изкуство“ и на дружество „Родно изкуство“. Негови работи са представяни на международни изложби, сред които Биенале по живопис във Венеция през 1910 година, в Рим през 1911 година, в Прага през 1925 година, в Пилзен, Бърно, Ческе Будейовице и Крумац през 1937 – 38 година, както и във Виена през 1949 година. През 1952 година е удостоен със званието „народен художник“. Умира на 21 януари 1975 година в София. Днес платна на позабравения от критиците и публиката творец са притежание на Президентството, Министерския съвет, Министерството на външните работи, редица посолства наши и чужди галерии. Макар и рядко картини на Атанас Михов се появяват на аукциони, последната работа преди месец е била продадена за 6 000 лв , коментират запознати. Засичани са и няколко опита за фалшифициране на платната му.", "date": "2019.08.21", "title": "Художник – ветеран нарисувал 120 платна посветени на Витоша"}
{"url": "https://www.monitor.bg:443/bg/a/view/a1-s-mejdunarodno-priznanie-ot-media-interactive-design-awards-173502", "text": "А1 получи световно признание от престижните Media & Interactive Design Awards, които отличиха със златна награда коледната кампания на телекома „Истинските неща се сбъдват”. Кампанията, осъществена от А1 в партньорство със Saatchi&Saatchi Sofia, триумфира в категория Consumer TV - Campaign or series със серия от два телевизионни клипа. В 49-ото издание на конкурса бяха подадени близо 1000 заявки от 39 държави, като от всички кандидатури едва 4% получават златен сертификат, като сред тях попада и коледната кампания на А1. През 2018 г. един от най-разпознаваемите брандове у нас осъществи своето ребрандиране, ставайки А1. Целта на рекламните клипове беше да помогне на хората да се запознаят с новите ценности на А1 в контекста на коледните празници. Кампанията на А1 бе оценена от 10-членно жури, включващо представители на международни агенции, артисти на свободна практика, преподаватели, криейтив директори, копирайтъри, фотографи, илюстратори и други. Те гласуваха по скала от 1 до 10 по критериите креативност, дизайн, идея и приложение на идеята и изпълнение. Резултатът на заявката се генерира електронно спрямо оценките от журито, като заявките не се борят една срещу друга, а се състезават индивидуално с оценка от 1 до 10, като получилите над 7 точки са и тези, които получават златна награда. Creativity International Awards е един от най-дълго провежданите независими конкурси за реклама и графичен дизайн. С отличията от конкурса на Media & Interactive Design Awards, броят на наградите, които А1 получи за своята успешна трансформация, надхвърля 30. Александър Димитров, председател на управителния съвет и главен изпълнителен директор на А1, бе избран за „Мениджър на годината 2018” в най-престижния конкурс за мениджърски постижения в България. Впоследствие той бе удостоен и с приза „Мистър Икономика 2018” в конкурса „Мистър и Мисис Икономика”. А1 бе обявена за №1 в сектора на телекомуникациите от класацията Superbrands, а услугите А1 Wallet и A1 Smart Home триумфираха в своите категории в надпреварата „Продукт на годината”.", "date": "2019.08.21", "title": "А1 с международно признание от Media & Interactive Design Awards"}
{"url": "https://www.monitor.bg:443/bg/a/view/25-ot-germancite-ne-sa-s-germanski-koreni-173501", "text": "Над една четвърт от всички хора, живеещи в Германия, имат чуждестранен произход - най-високата цифра, регистрирана досега в страната с население от 83 млн. души, съобщава АП. Германската статистическа служба уточни, че 25,5 процента от населението, или около 20,8 млн. души имат имигрантски корени според последните данни от 2018 г. Това е увеличение с 2,5% в сравнение с 2017 г. Германската статистика определя човек като имащ \"мигрантски произход\", ако той или поне един родител са притежавали чужд паспорт при раждането. Имиграцията остава спорна тема в Германия, въпреки многократните вълни от прииждащи имигранти в историята. След Втората световна война милиони работници от Турция помогнаха за възстановяването на Германия. Мнозина така и не се завърнаха у дома, а вместо това докараха и семействата си. Преди няколко години над 1 млн. мигранти дойдоха в Германия, предимно от Сирия, Ирак и Афганистан, като причините за това са най-вече икономически, а не търсене на убежище от войни и конфликти.", "date": "2019.08.21", "title": "25% от германците не са с германски корени"}
{"url": "https://www.monitor.bg:443/bg/a/view/pamela-andersyn-polzva-banskija-si-ot-spasiteli-na-plaja-173490", "text": "Неостаряващият секссимвол Памела Андерсън понякога носи банския си костюм от сериала „Спасители на плажа”. 52-годишната актриса и модел участва в телевизионното шоу от 90-те в ролята на К. Дж. Паркър, където носеше поразителен червен бански, който се превърна в емблематична дреха. И въпреки че за последно е облякла костюма по телевизията преди повече от 20 години, Памела все още е собственик на дрехата. Тя каза, че не само, че все още й става, но дори го носи, за да изненада гостите си. където и да са в къщата, правейки всичко мокро.”, разказва пред в. “Ню Йорк Таймс” тя. Междувременно този месец стана ясно, че пълнометражният документален филм за “Спасители на плажа”, в който ще участват Дейвид Хаселхоф, Кармен Електра, Никол Егърт, Дейвид Чокачи и Александра Пол, е реализиран под режисурата на Матю Фелкер и Брайън Корсо.", "date": "2019.08.21", "title": "Памела Андерсън ползва банския си от „Спасители на плажа”"}
{"url": "https://www.monitor.bg:443/bg/a/view/blizo-40-ryst-na-kiberatakite-za-edna-godina-173494", "text": "Кибератаките у нас са нараснали с между 35-40% само за една година. Повишението е спрямо периода януари-август през 2018 г. като за пръв път е отчетен такъв ръст. Това показват данни на СЕРТ, изведени от председателя на организацията Васил Грънчаров. Средно на година се получават близо 2000 сигнала за кибератаки, като между 1500-600 са инциденти. “Инцидентите се класифицират според своята сериозност, която започва да расте”, коментира Грънчаров за “Монитор”. По негови думи сериозността е висока, а процентът е впечатляващ. 10% от сигналите са от кредитни институции, коментира още Грънчаров като спомена, че минали години този процент е бил по-нисък. Следващата седмица предстои да стане ясен размерът на глобата, която Националната агенция по приходите (НАП) ще отнесе заради изтеклите данни на 6 млн. българи. 1 млн. от тях не са сред живите, а останалите 5 млн. тепърва ще усетят последиците. На въпрос дали най-тежката е подходяща, проф. Веселин Целков от Комисията за защита на личните данни коментира, че регулаторният орган е изследвал причините и ситуацията внимателно, а следващата седмица ще стане ясен точният размер. “Този петък е предвидено да се връчи актът за установено административно нарушение и оттам вече има 3 дни за възражения”, поясни Целков за “Монитор”. Множество бизнес организации и асоциации по киберсигурност се обединиха около идеята да се създаде публично-частно партньорство, с което да се предотвратяват такива пропуски на данни. Това стана ясно по време на конференция по киберсигурност, на която присъстваха и експерти от Румъния, Гърция, Полша, Италия, Норвегия и Израел, които споделиха своя опит в сферата. коментира председателят на Българската асоциация на сертифицираните етични хакери Ростислав Петров. По негови думи кибератаките срещу организации на всякакво ниво са ежедневие като даде пример за последиците с изтеклите данни на НАП. Мирослав Стефанов от Българската асоциация по киберсигурност пък каза, че за пръв път се търси подобно партньорство в страната и изтъкна, че сигурността в онлайн пространството е отговорност не само на бизнеса, но и на държавата. „Наложително е държавата и частния сектор да идентифицират набор от практически насоки и добри практики за управление на киберпартньорски дейности“, призова той. Според него двете страни могат да създадат система за контрол на критичната инфраструктура, която е под заплаха от атаки ежедневно. Според проф. Целков проблемите у нас са няколко. От една страна, има близо 500 стратегии, за които обаче няма инструмент. „Който напише стратегия, получава поздравления, а оттам насетне не следва нищо“, оплака се проф. Целков. Затова и трябва да се разработят екшън планове. От друга страна, няма взаимодействие между различните институции. завърши той като подкрепи идеята за партньорство. Красимир Симонски от Агенция „Електронно управление“ увери, че държавата също е „ЗА“ идеята и не стои мирна при подобни случаи. В момента у нас се предлага и застраховка срещу кибератаки, която се разработва съвместно с израелски специалисти в областта. „Живеем във високотехнологична среда, където постоянно изпадаме в ситуация на киберзаплахи“, коментира д-р Павел Димитров от застрахователното дружество, което предлага продукта. Мнението му бе подкрепено от международния експерт по киберсигурност Орен Елимелех. Той даде примери за атаки срещу критична инфраструктура в различни страни, довели до отменени полети или бъгове в системите. „За мен всяко едно мое действие във виртуалния свят, което влияе и на физическия, е кибератака“, коментира израелският специалист. На въпрос на „Монитор“ как може България да се предпази от подобни случаи, той посъветва „За образованието слоганът „Колкото по-рано, толкова по-добре“, важи с пълна сила- трябва още в училище да се започне, където да се поставят основите, защото много деца използват TikTok, Instagram и други и не са наясно с киберрисковете от педофили, атаки, кражба на пари“, предупреди Елимелех. Освен това, нивото на сигурност трябва да се повиши на национално ниво като това ще стане чрез задаването на определени рамки, които да изискват някакво базисно ниво от компаниите и държавните институции. По отношение на това колко кибератаки има всяка година в Израел, Елимелех заяви, че са милиони.", "date": "2019.08.21", "title": "Близо 40% ръст на кибератаките за една година (ОБНОВЕНА)"}
{"url": "https://www.monitor.bg:443/bg/a/view/pyteshestvenikyt-petyr-vanev-pokori-trojnata-korona-173483", "text": "Пътешественикът Петър Ванев покори „Тройната корона“ по пешеходен туризъм в САЩ, след като прекоси и последния маршрут по пътя към нея - Континенталния преход, от който се завърна в родината си преди дни. През миналата година русенецът премина по Апалачката пътека /3500 км/, а преди това – по Тихоокеанския хребетен път /4249 км/. С прекосяването на трите маршрута Ванев стана единственият българин, който е покорил „Тройната корона“. „Дължината на Континенталния преход е почти 5000 км и бих казал, че този маршрут е най-трудният от трите. Имах моменти на прегряване, в които само си мислех: „Колко още ми остават, къде е следващата спирка“. Удоволствието бе напълно изчезнало“, разказа на пресконференция в родния си град 33-годишният пътешественик. Ванев тръгнал по Континенталния преход на 22 март т.г. от щата Ню Мексико. В щата Колорадо попаднал на силна буря и се наложило да бъде евакуиран с хеликоптер от местните спасителни служби, до които подал сигнал. Силните ветрове и бури продължили до края на май, а това намалило темпото му. „В щата Колорадо пред мен нямаше други пътешественици, от които да получа информация какъв е теренът напред. Изключително сурова се оказа тази зима. Едва в началото на юли времето се стабилизира. В края на прехода ми се наложи да изминавам по 50 км на ден, за да наваксам“, обясни Ванев. Русенецът преминал по Континенталния преход за 135 дни. На 6 август се явил на крайната точка. За преживяванията си по време на третия маршрут по пътя към „Тройната корона“ Петър Ванев ще разкаже в книга, която ще започне да пише през следващата година.", "date": "2019.08.21", "title": "Пътешественикът Петър Ванев покори „Тройната корона“"}
{"url": "https://www.monitor.bg:443/bg/a/view/ostaviha-v-aresta-15-godishen-beglec-ot-internat-za-poredna-krajba-173485", "text": "15-годишен беглец от възпитателното училище „Ангел Узунов“ в град Ракитово се озова за постоянно зад решетките на ареста в Стара Загора по обвинение в поредна дръзка кражба на мобилен телефон. Скъпият апарат, подарен наскоро за рождения ден на 10-годишен хлапак бил задигнат докато се разхождал из парка Аязмото, нападателят го заплашил че ще го пребие от бой ако се развика и изчезнал в една от алеите по обяд на 15 август. В хода на досъдебното разследване се изяснило че Александър М. „духнал“ от интерната на два дни по-рано. Тийнейджърът е осъждан многократно за кражби и обири, задигането на мобилния телефон е извършено в рамките на наложен му изпитателен срок за друго престъпление. Момчето е обиколило социалните домове, на няколко пъти е връщано в семейството , но почти веднага предприемало бягства. Взетата мярка за неотклонение спрямо непълнолетния обирджия може да бъде обжалвана пред състав на окръжния съд в Града на липите.  ", "date": "2019.08.21", "title": "Оставиха в ареста 15-годишен беглец от интернат за поредна кражба"}
{"url": "https://www.monitor.bg:443/bg/a/view/lari-king-se-razvede-sys-sedmata-si-sypruga-173482", "text": "Телевизионната легенда Лари Кинг се раздели с жена си Шон Саутуик Кинг след над две десетилетия брак. Двамата вчера подписаха документи за развод във Върховния съд на Лос Анджелис, за да сложат край на съпружеския си живот.  Кинг е посочил „непреодолими различия” като причина за развода с 59-годишната си съпруга. 85-годишната звезда от „Лари Кинг Лайв“ имаше привидно спокоен брак с Шон, въпреки че през 2016 г. се твърдеше, че съпругата му е имала извънбрачна връзка. Двамата отхвърлиха тези твърдения. Телевизионният водещ каза заветното „да“ на Шон през 1997 г. Двамата имат двама сина. Чаровната блондинка беше седмата съпруга на звездата. Зад гърба си той има неуспешни бракове още с Фреда Милър, Анет Кайе, Алейн Акинс, Мики Сатфин, Шарън Лепоре и Джули Александър.", "date": "2019.08.21", "title": "Лари Кинг се разведе със седмата си съпруга"}
{"url": "https://www.monitor.bg:443/bg/a/view/zaradi-pojar-evakuiraha-500-v-zdraven-kompleks-173484", "text": "Близо 500 души , настанени в хотелската част на държавния санаториален комплекс „ ПРО-Павел баня“ ЕАД са били евакуирани по спешност заради внезапно възникнал пожар в кухненския блок към ресторанта. Сигналът е бил подаден към 17,00 часа на 20 август от служители , в гасенето продължило близо 2 часа са взели участие два екипа на пожарната служба в курортното градче и още два от Казанлък. Огънят е обхванал дървената обшивка и хидроизолацията на покривната конструкция , само бързата намеса на пожарникарите е прекратила разпространението му във вътрешността на сградата. „Тепърва ще се изяснява причината, дали е било от искра по скарите или някакъв технически проблем в елзахранването, на този етап прибягнахме до кетъринг-услуга за доставка на храна, надявам се след следствения оглед да получим разрешение за ползването на кухненския блок-„, коментира управителят Христо Чаушев, бивш народен представител от ГЕРБ. Огънят е бил изгасен към 22,00 часа във  вторник, през нощта е останал дежурен екип за да не бъде допуснато вторично запалване. Междувременно страховити снимки с огнените езици, направени от високите етажи на хотелската част буквално задръстиха социалните мрежи. Балнеологичният комплекс в Павел баня е сред най-предпочитаните в цялата страна, почти целогодишно неговите 496 легла, разположени в 221 стаи и 34 апартамента са заети. Въпреки конкуренцията от няколкото нови и модерни хотела в града ресторантът със своите 330 места и тераса за още 100 всяка вечер е препълнен заради сравнително ниските цени.", "date": "2019.08.21", "title": "Заради пожар евакуираха 500 в здравен комплекс"}
{"url": "https://www.monitor.bg:443/bg/a/view/maduro-potvyrdi-za-tajni-pregovori-na-venecuela-sys-sa-sht-173493", "text": "Николас Мадуро потвърди, че висши официални венецуелски представители са преговаряли с Белия дом, след като се появиха информации, че неговият вицепрезидент е преговарял за слизането му от власт със САЩ. \"Потвърждавам, че в продължение на месеци имаше контакти между високопоставени служители от правителството на Доналд Тръмп и от боливарското правителство, което ръководя - с моето изрично и пряко разрешение\", разкри авторитарният лидер на Венецуела в телевизионно обръщение към нацията. \"Различни контакти през различни канали\", добави Мадуро, цитиран от \"Гардиън\". Разкритията на Мадуро бяха направени, след като в две информации в американски медии се твърдеше, че Диосдадо Кабейо, един от най-влиятелните и страховити мъже във Венецуела, е участвал в \"тайни разговори\" с представители на Тръмп. В неделя американското издание Axios излезе с информация, че през последните месеци 56-годишният председател на подкрепящото Мадуро Учредително събрание, е разговарял с главния съветник на Тръмп за Латинска Америка - Маурицио Клавер-Кароне. Някои от представителите на Тръмп сметнали това за положителен знак, показващ, че приближеният кръг на Мадуро \"постепенно се пропуква\". Асошиейтед прес твърди, че Кабейо се е срещнал с човек, който е \"в близък контакт с администрацията на Тръмп\" в Каракас през миналия месец и че е предвидена втора среща. Твърди се, че САЩ се надявали, че обвързването с Кабейо ще засили вътрешните битки, които се смята, че се водят по върховете на администрацията на Мадуро. Наблюдатели на политиката във Венецуела посрещнаха тези информации със скептицизъм, като очевидно те целят да дестабилизират изпадналата в криза администрация на Мадуро чрез подклаждане на параноя в приближения му кръг. По-рано Тръмп коментира пред журналисти: \"Разговаряме с различни представители на Венецуела. Не искам да казвам с кои, но разговаряме на много високо равнище.\"", "date": "2019.08.21", "title": "Мадуро потвърди за тайни преговори на Венецуела със САЩ"}
{"url": "https://www.monitor.bg:443/bg/a/view/tijnejdjyr-zagina-pod-atv-na-cheren-pyt-173486", "text": "16-годишен хлапак от курортното село Ягода бе намерен мъртъв на черен път в местността Табашката река в землището на близкото село Змеево. Сигналът на телефон 112 е бил подаден към 18 часа във вторник от 42-годишен мъж.  При огледа на мястото в близост до трупа на малкия Жулиан е било открито обърнато с колелата нагоре АТВ, смъртта е настъпила следствие черепно-мозъчна травма получена при преобръщане на мощното возило. Жертвата е била с каска и наколенки. Според запознати младежът е бил търсен на мобилния телефон от Гърция, където на почивка се намирали родителите му. Връзката била прекъсната около 14,00 часа на 20 август, след няколко неуспешни опита да я възстановят родителите потърсили за съдействие свои близки в Ягода, които започнали издирването. Загиналият е нямал свидетелство за правоуправление, самото АТВ не е регистрирано по законния ред, коментират от ОД на МВР-Стара Загора. Според жители на село Змеево неотдавна в този район е била направена специална просека за предстоящ мотокрос през октомври. Пътят обаче все още не  бил обезопасен и на няколко пъти се случвали катастрофи, които обаче приключвали с дребни наранявания и повреди на машините.  В сектор „Пътна полиция“ при ОДМВР – Стара Загора е образувано досъдебно производство за престъпление по чл. 343 от НК, тепърва ще се изяснява дали жертвата е предприела рискованото пътуване сама или е имало и други автоджигити. От началото на годината по пътищата на старозагорска област са загинали 16 души при катастрофи.  ", "date": "2019.08.21", "title": "Тийнейджър загина под АТВ на черен път"}
{"url": "https://www.monitor.bg:443/bg/a/view/zlatoto-poskypna-s-19-ot-nachaloto-na-januari-173488", "text": "От началото на годината цените на златото се повишиха почти с 19% и прескочиха психологическата граница от 1500 долара за тройунция, сочи анализ на Saxo Bank. За последен път такива нива са отчетени през април 2013 г. Основна причина за поскъпването е страхът на инвеститорите пред надигащата се рецесия в световната икономика, който ги кара да търсят сигурни активи. Според експерти продължаващата политика на Федералния резерв на САЩ за намаляване на лихвите може да доведе цената на златото още в края на годината до 1600 долара за тройунция, а през настоящото тримесечие котировките му ще бъдат между 1400 и 1500 долара. Финансистите обаче предупреждават, че бързото поскъпване на ценния метал може да доведе и до рязкото му поевтиняване. На борсата Comex в Ню Йорке хедж фондовете, търгуващи със злато в последните месеци са набрали позиции близки до рекордните. Общото количество злато в ETF-фондовете също нараства и вече достигна 2407,4 т, което е най-голямото за последните 6 години.", "date": "2019.08.21", "title": "Златото поскъпна с 19% от началото на януари"}
{"url": "https://www.monitor.bg:443/bg/a/view/hari-i-megan-smenjat-za-treti-pyt-bavachkata-na-archi-173492", "text": "Меган Маркъл и принц Хари наеха трета бавачка за малкия Арчи, откакто се роди преди 3 месеца. Новата помощничка на кралските особи е на 38 години. Херцогинята на Съсекс казва за нея, че им е \"изпратена от Господ\". Бавачката придружи семейството по време и на двете им пътувания този месец. jя бе забелязана да се качва на самолета в Ница, където принц Хари и Меган гостуваха на Елтън Джон. \"Меган е невероятна майка, но новата бавачка е пратена от Бога. Тя е изключителен професионалист, с много години опит зад гърба си като детегледачка и се климатизира в семейната среда доста добре\", казва източник пред The Sun. \"Тя се грижи изключително добре за Арчи и го обожава. Меган и Хари са много щастливи с нея\", допълва той. Първата бавачка бе уволнена заради непрофесионализъм, а следващата бе само за няколко нощи. Новата служителка е последното попълнение в отбора на Меган, след като двойката нае домакиня, която да се грижи за комфорта им в Уиндзор.", "date": "2019.08.21", "title": "Хари и Меган сменят за трети път бавачката на Арчи "}
{"url": "https://www.monitor.bg:443/bg/a/view/pyrva-bylgarska-pobeda-na-us-open-173491", "text": "Българката Изабелла Шиникова се класира за втория кръг на квалификациите за Откритото първенство на САЩ по тенис. Шиникова се справи със седмата поставена в пресявките Аранча Рус (Холандия) след впечатляващ обрат за крайното 1:6, 6:4, 6:1 след час и 41 минути игра.  217-ата в света българка бе неубедителна в първия сет и допусна два пробива. Ролите се размениха във втората част и родната представителка дръпна с 5:1 гейма. Шиникова пропиля два сетбола в седмия гейм, Рус намали до 4:5 и сервираше за изравняване, но Изабелла осъществи пробив и прати мача в трети сет. Там националката за \"Фед Къп\" бе повече от убедителна и победи с категоричното 6:1, въпреки че холандката се бори до последно и спаси три мачбола. Успехът над 104-ата в света Аранча Рус осигури на Шиникова мач със Сакия Викери. При победа и във втория кръг на квалификациите на US Open втората ракета на България може да се изправи срещу Елън Перес или Ана Богдан. Другите две българки в пресявките в Ню Йорк - Виктория Томова и Елица Костова отпаднаха след поражения на старта. Първата ни ракета отстъпи пред поставената под номер 17 в квалификациите рускиня Ана Калинская с 2:6, 4:6 след почти час и четвърт игра. 24-годишната софиянка започна лошо и допусна изоставане от 0:4 гейма, което се оказа решаващо за изхода на първия сет. Във втората част 176-ата в света българка навакса ранен пробив, но в седмия гейм отново загуби подаването си, а 20-годишната московчанка не допусна обрат. 228-ата в ранглистата Елица Костова пък загуби от бившата номер 12 белгийка Янина Викмайер с 5:7, 4:6. Костова поведе с 4:1 гейма и в два сета, но допусна обрат. Представителят на страната ни при мъжете Григор Димитров, който очаква жребия си за основната схема, стана един от посланиците на благотворителна кампания на УНИЦЕФ за подкрепа на децата в риск в Индия. Гришо сложи колие, дело на бижутерска компания, също подкрепяща инициативата \"Проект Лъв\", която цели подобряване на живота на над 200 хиляди малчугани. Сред приоритетите на програмата са създаване на система за мониторинг и внедряване на социални служители в общностти с деца, лишени от родителска грижа.", "date": "2019.08.21", "title": "Първа българска победа на US Open"}
{"url": "https://www.monitor.bg:443/bg/a/view/stopanite-na-svine-s-deset-dni-srok-da-zajavjat-pomosht-za-dezinfekcija-173474", "text": "След 1 септември започва изплащането на еднократната помощ в размер на 300 лв. на стопаните, предприели мерки за почистване и дезинфекция на обектите, след доброволното клане на прасетата им. Право на обезщетение имат стопанствата в 20 км санитарни зони около индустриалните ферми и тези, определени с висок епизоотичен риск, съобщиха от БАБХ. За по-голямо улеснение, представители на областните дирекции по безопасност на храните (ОДБХ) ще посетят населените места за изплащане на подпомагането, за което кметът предварително ще обяви деня и часа. Допустими за подпомагане са собственици, които отглеждат до пет прасета за угояване, разположени в санитарни зони и отглеждани във ферми тип ,,лично стопанство\", които не продават на пазара, а добиват месо само за лична употреба. Те трябва да бъдат включени в списък, изготвен от кмета на населеното място и заверен в срок до 26 август 2019 г. Документът се представя в Областната епизоотична комисия, заверен от областния управител и от официалния ветеринарен лекар, с подпис и печат. Те са по образец, в който всеки собственик декларира, че е усвоил доброволно месото. За да се възползва от помощта той трябва да е извършил почистване и дезинфекция. Собственикът трябва също да заяви, че няма да отглежда прасета в стопанството си за период най-малко от 12 месеца след последната дезинфекция. Кметовете на населените места ще изготвят констативен протокол по образец за удостоверяване на доброволно усвояване на месото и почистване и дезинфекция на стопанството. Кметовете имат ангажимент да публикуват на публично място списъците със стопаните, които следва да получат помощ. Справка на сайта на Българската агенция по безопасност на храните (БАБХ) показва, че 21 или две от три от общо 33 огнища на африканска чума при питомните прасета са в стопанствата „заден двор“. като всички те са от този тип. На второ място със 7 огнища е област Русе, но там те са в 4 големи индустриални ферми в Николово, Бръшлен, Голямо Враново, Ветрен и една във фамилна ферма тип „А“ и само две са „заден двор“.", "date": "2019.08.21", "title": "От 1 септември по 300 лв. за дезинфекция на празните кочини (ОБНОВЕНА)"}
{"url": "https://www.monitor.bg:443/bg/a/view/izpoved-na-edna-krava-rekordiorka-kyrmja-vsichki-v-mola-173475", "text": "- Ама, госпожо, уж сте интелигентна жена... Няма да забравя ужаса в очите на педиатърката при първото посещение в дома ми. Още ме напушва смях. Хич не очакваше, че е попаднала на класическа луда БГ мама, която възнамерява да кърми детето си на поискване. ... и продължението: Ми да не сте някаква крава! Тази клета женица не подозираше колко е права. Девет години по-късно, докато претичвам да кърмя Крали Марко в голямото междучасие, още хихикам, когато се сетя за нея. Ще ми хранят скъпоценното със спаружена ябълка по програмата „училищен плод“, как ли пък не?! Няма нищо по-добро от майчиното мляко. Всеки ще ви го каже. Чували сте за юнака, що бозал 9 години. И други такива. Крали Марко всъщност е сукал самодивско мляко, но аз съм си малко дива, така че... Само дивият нрав да ми е кусура. Аз съм кърмачката в мола. Другата. Оная, дето ми отне славата, съзнателно не я назовавам. Аз съм по-добрата кърмачка. За доказателство мога да накърмя всички в мола. Сеирджиите ще ми кажат на мен къде и кога. Като не им изнася, да не ходят в мола. Детето гладно ли да стои? Пък и всеки знае, че мъжът няма възраст. Вечно си остава едно непораснало момче. Дори когато започне да нарича 20-годишните лели. И вечно може да се държи за полата на мама. Даже не може, а трябва! Така че, на мама момчетата, наредете се на опашка. Не съм поискала, не съм ви подкарала всички наред. Ти, психиатърът, крачка назад! Тебе последен ще те накърмя. Трябва само да ме погледне човек, за да разбере, че съм от ударничките на БГ мама по млеконадой. Ние сме леко шашави, уж добронамерени топ кърмачки, готови да прегризат врата на всеки, който си позволи да нахлуе в свещената обител на БГ мамите с мръсни обувки. Нашата секта е едно гостоприемно място, в което новодошлите се приемат радушно. Позволят ли си да кажат нещо по напреки обаче, ще ги изядем с парцалите. МНОГО сме, СИЛНИ сме! Синдромът БГ мама е остро заразно заболяване, което, за щастие, не е смъртоносно като „лудата крава“. Как ми хрумна това абсурдно сравнение? Не претендирам за авторство. Правя се, че не чувам подмятанията зад гърба ми: „Ето я лудата крава, дето ще кърми сина си до абитуриентския бал“. Ха, много ми дреме от тези простакеси, дето ме одумват за млеконадоя. Не са кърмили и един ден, защото са: безотговорни, вятърничави, прости, неуки. Пяна ми излиза от устата, докато ги квалифицирам. Можеха да си направят и те труда като мен, да се заровят в социалните мрежи, да попрочетат това-онова. Това си е цяла професура, ама си струва повече от люпенето на семки в парка. Така щяха да знаят защо до шестия месец не трябва да дават НИКАКВИ бабешки сокове, не трябва да захранват детето и прочие. Щяха да намерят всички онези съвети, които аз и останалите от сектата сме издигнали в култ. Не се майтапя. Не съм чула досега някоя педиатърка да обясни внятно как се поддържа лактацията – гореща кърпа върху гърдите, жито, сурови бадеми... И най-важното - често и енергично сучене и пълно изпразване на гърдите след кърменето. Иначе каналите се запушват. Няма да ви обяснявам колко боли. Но като цяло кърменето, освен че допринася за имунитета на детето, е и икономия. Една помпа за изцеждане и друго не ти трябва, вместо да се пилеят пари за стерилизатори, биберони, шишета. Само изцеждането с помпата е малко унизителна работа. Наскоро мернах една обява в „къде-къде – базар.бг” - „Продава се вакуум помпа за доене на крави“. Може да е практична. Набелязах си да я проверя. Кърменето не изглежда голяма философия, но за някои БГ мами то се превръща в смисъла на живота им, мисия, самоцел. Мързеланите, дето клатят шишето с адаптирано мляко като шейкър, не знаят какво губят (освен килограмите – аз се налях като Милка, ама к'во ми е). Смъкват се от акушерското магаре и хукват навън, за да налапат моментално цигарата. Тъпчат децата си с коластра, моластра, за да са здрави. И им пафкат в лицата. На такива ми иде да им навра гадната цигара в наглите физиономии. Лудост някаква ме напушва, само като се замисля за тях. Знам им целия репертоар: - Ма туй дете има зъби, докога ще го кърмиш? (да не искате да му предъвквам пържолата, естествено, че сам ще си я дъвче) - И как ще го отбиеш после? (като му дойде времето, ще го прехвърля на снахата да ми го кърми) - Ми то след годинката в кърмата няма нищо полезно (ама да, как не се сетих да го поя с ракия) Ние, кърмачките от и зад мола, всъщност не сме толкова агресивни и гадни, нетърпящи критика и готови да сръфат всички, които не споделят нашата философия. Пука ни за общественото мнение. Ако правим разни демонстрацийки, то е за да привлечем още привърженички. Като сватбите на Муун. В един идеален свят всички стотици хилядни БГ мами кърмят задружно, а ония простакеси, дето ни имат за върли селянки, стоят посрамени в ъгъла. И десетте. Всъщност, истината е, че ние сме малцинство. Даже мамите от кв. \"Христо Ботев\" вече не кърмят, заради помощите. Дават им готово мляко, защо да се хабят. Пък и второто вече е на път, а след него - третото. Хем не кърмят, хем не работят. Само усвояват. Ние обаче сме \"на тръстиката\". Онеправдано племе сме си отвсякъде. Изобщо не го е еня за нас работодателя. Прави си оглушки, че имаме разни предимства и привилегии. Никой не ни информира, че ни се полага време за кърмене. По един час два пъти дневно или по два наведнъж. След осмия месец продължаваме да си имаме „нашия час“. Няма летва, така че... Детето гладно ли да стои? По преценка на здравните органи мога да кърмя Крали Марко не три, а 30 години. Малко трудно ще се разберем в пубертета, но с помощта на моите сподвижнички от сектата, ще преодолеем този дребен проблем. Психология му е майката!", "date": "2019.08.21", "title": "Изповед на една крава-рекордьорка (#кърмя всички в мола)"}
{"url": "https://www.monitor.bg:443/bg/a/view/pijan-shofior-vletja-s-kolata-si-na-detska-ploshtadka-v-dobrich-173472", "text": "Пиян шофьор влетя с Фолксвагена си на детска площадка в градския парк „Свети Георги” в Добрич. Екшънът се разиграл снощи, малко след 19 часа, когато площадката била пълна с играещи деца. Като по чудо пострадали няма. 55-годишният шофьор се спускал по стръмен баир надолу, не могъл да вземе завоя и колата полетяла напред. Дървени пънчета спрели устрема на Фолксвагена и той се стопирал на метри от играещи хлапета. „Спря на 2 метра от дъщеря ми, която е на 2 години. И ако в парка нямаме спокойствие за децата си, не знам къде. Видимо си личеше, че шофьорът е пиян“, разказа потресена майка. На място пристигнали полицаи, дошли и гардовете в парка. При последвалата проверка за употреба на алкохол с техническо средство, цифровата индикация отчела наличието на 2,62 промила в издишания от водача въздух. Мъжът е задържан е за 24 часа, а регистрационните табелите на колата са свалени. Пияният шофьор е отказал кръвна проба.", "date": "2019.08.21", "title": "Пиян шофьор влетя с колата си на детска площадка в Добрич"}
{"url": "https://www.monitor.bg:443/bg/a/view/ekoinspekcijata-meri-chistotata-na-vyzduha-sled-pojar-v-smetishteto-na-karlovo-173478", "text": "Екоинспекцията в Пловдив ще направи замерване на чистотата на въздуха в Карлово, след като в нощта срещу тази сряда местното сметище е пламнало, съобщиха оттам. Пожарът е възникнал около 4,15 часа на 21 август, като в РИОСВ Пловдив са получили сигнал за случващото се от районното управление на полицията в града. Няколко часа по-късно пламъците са били овладени, но депото за отпадъци още тлеело и имало пушеци. Поради тази причина екипи на еко инспекцията и Регионалната лаборатория – Пловдив към ИАОС били изпратени незабавно в района. Осигурено било и позиционирането на мобилна автоматична станция, която ще измерва показатели за състоянието на атмосферния въздух. Чрез нея ще бъде възможно денонощно непрекъснато следене на показателите на въздуха, съобщиха от РИОСВ-Пловдив. Оттам уточниха, че от екоинспекцията са в координация с всички отговорни институции.", "date": "2019.08.21", "title": "Екоинспекцията мери чистотата на въздуха след пожар в сметището на Карлово"}
{"url": "https://www.monitor.bg:443/bg/a/view/prebiha-slujitel-na-levski-pred-ofisite-na-gerena-173480", "text": "Невероятна агресия бе упражнена срещу служителя от рекламния отдел на „Левски“ Цветан Вълчев. Инцидентът се разигра около 10 ч. тази сутрин на паркинга пред офисите на клуба, като потърпевшият е бил нападнат от двама непознати и пребит с железни тръби. Само бързата намеса на случаен минувач, който разхождал кучето си, пък е спряла побоя върху служителя на 26-кратните шампиони на България. Пребитият мъж веднага е откаран с линейка в болница УМБАЛ „Царица Йоана-ИСУЛ“, където е пристигнал в безсъзнание. След направените му изследвания се оказа, че В болничното заведение мъжът дойде в съзнание и мина ядрено-магнитен резонанс, след който стана ясно, че черепът му е счупен на четири места. Той има счупени ребра, а също така и други травми, които притесниха лекарите. От „Бърза помощ“ имали притеснения, че тилната кост е счупена. Първият удар е бил именно там, като е бил изключително силен. „Това е опит за убийство“, коментирали лекарите пред близките и колегите на Вълчев, които се намират в болницата. От УМБАЛ „Царица Йоана-ИСУЛ“ обявиха още по обед, че Вълчев е с множество травми и опасност за живота, но в следобедните часове състоянието му се стабилизира и от „Герена“ обявиха пред „Монитор“, че животът на „синия“ служител е извън опасност. „Ръководството и служителите на „Левски“ са разиграл се посред бял ден на територията на стадион „Георги Аспарухов“. Нашият колега Цветан Вълчев беше жестоко пребит от непознати засега лица и в момента е в болница, където се полагат всички необходими грижи за стабилизирането му. Сигурни сме, че служителите на реда ще извършат всички необходими действия, за да открият извършителите и подбудителите на този позорен и варварски акт. Уверени сме, че Цветан ще се възстанови бързо и ще бъде отново сред нас скоро\", написаха в официалната си „сините“. Вълчев от над 10 години работи в маркетинговия отдел на „Левски“, като е заемал различни длъжности през годините.", "date": "2019.08.21", "title": "Маскирани с тръби пребиха служител на „Левски“ (ОБНОВЕНА)"}
{"url": "https://www.monitor.bg:443/bg/a/view/davame-blizo-150-000-leva-pomosht-za-syrbija-cherna-gora-armenija-i-gruzija-173477", "text": "България предоставя 148 395 лева безвъзмездна помощ на страни от Западните Балкани и Източното партньорство за финансиране на проекти за развитие на образованието, социалната интеграция и гражданското общество, става ясно от решенията на кабинета от днешното заседание на правителството.  За целта външно министерство ще сключи споразумения за предоставяне на безвъзмездна финансова помощ за изпълнението на проектите със страните-партньори. Одобрени са общо 3 проекта, които ще се осъществят в Сърбия, Черна гора,  Армения и Грузия. Средствата за финансиране на проектите са от бюджета на Министерството на външните работи за 2019 г., предназначени за официална помощ за развитие и хуманитарна помощ. Проектът „Младите хора в съвременното общество“ цели да създаде устойчиви механизми за съхранение, развитие и инвестиране в младежта като социален капитал, което е обществено значим въпрос за Република Сърбия и е на стойност 15 000 лв. Регионалният проект, обхващащ Армения и Грузия, свързан със защитата на правата на децата, цели създаването на качествени детски грижи в страните- реципиенти, като неговата стойност е 43 623 лв. За първи път България ще реализира проект по Официална помощ за развитие (ОПР) в Черна гора, който е свързан с опазването на околната среда и е на стойност 89 772 лв. Изборът на проектите е извършен заедно със страните - бенефициенти и е в съответствие със задачите на българската външна политика, сред които са укрепване на европейската перспектива на държавите от Западните Балкани и стимулиране на социално-икономическото развитие на страните-партньори.", "date": "2019.08.21", "title": "Даваме близо 150 000 лева помощ за Сърбия, Черна гора, Армения и Грузия"}
{"url": "https://www.monitor.bg:443/bg/a/view/osvobojdavat-ot-dlyjnost-shefa-na-nso-173476", "text": "Шефът на НСО генерал-майор Данчо Дяков ще бъде освободен от длъжност. Това става ясно от решение на МС от днешното заседание, с което кабинетът дава съгласие за освобождаването му. Дяков ще бъде освободен като началник на НСО от 30 август. Всъщност назначаването и отсраняването на шефа на службата за охрана става след указ на президента и след съгласуване с Министерски съвет. Междувременно от президентството коментираха за \"Монитор\", че Дяков е подал молба за освобождаване по свое желание , а причините са лични. Предстои Радев да подпише указа. Все още не е ясно дали държавният глава вече си е набелязал наследник на мястото на Дяков. Със сигурност обаче от септември НСО ще бъде с нов началник. Самият Дяков бе назначен на поста през март 2018-та година, след като предишният началник Ангел Антонов подаде оставка. Преди да заеме поста пък Дяков бе съветник по военна сигурност на държавния глава.", "date": "2019.08.21", "title": "Освобождават от длъжност шефа на НСО (ОБНОВЕНА)"}
{"url": "https://www.monitor.bg:443/bg/a/view/liam-hemsuyrt-stjaga-kufarite-za-avstralija-173479", "text": "Актьорът Лиам Хемсуърт е готов да се върне в родината си Австралия след провала на брака  му с певицата Майли Сайръс. Звездата от „Игрите на глада“ живееше заедно с 26-годишната изпълнителка в Лос Анджелис до раздялата им по-рано този месец. Сега негови приятели твърдят, че той е готов да напусне Ел Ей и да замине за Байрън Бей в Австралия, където живее брат му Крис. \"Лиам си взе голям отпуск и ще се върне в Байрън Бей, за да бъде заедно с брат си и приятели. Той ще пътува за Лос Анджелис, за да прави бизнес и да се снима във филми, но преживяното наистина го накара да си даде сметка, че Холувуд не е подходящ за него за продължително време.\", издаде източник от обкръжението му, цитиран от Контактмюзик. „Бърза вметка – с Майли се разделихме наскоро и й пожелавам само здраве и щастие за напред. Всички други „цитати“, приписвани ми от различни източници са неверни. Мир и любов“, гласи единствения коментар на Хемсуърт относно краха на брака му с екранната Хана Монтана. Припомняме, че раздялата бе потвърдена преди дни първо от говорител на Сайръс. Оттогава певицата пък запечата устни с блогърката Кейтлин Картър. Неотдавна Майли коментира, че не се вижда в ролята на типичната съпруга и домакиня. Все още проявявала интерес и към женския пол.", "date": "2019.08.21", "title": "Лиам Хемсуърт стяга куфарите за Австралия"}
{"url": "https://www.monitor.bg:443/bg/a/view/signal-za-bomba-na-letishte-sofija-i-v-bnt-173473", "text": "Три сигнала за поставени взривни устройства доведоха до евакуации и проверки на две летища и в сградата на националната телевизия. Към момента няма открити бомби на нито едно от местата. По данни на МВР анонимният сигнал за поставено взривно устройство на летище София е получен по мейл в 9.20 часа в сряда сутринта. На място са пристигнали екипи на Гранична полиция и Жандармерията. Следови кучета претърсваха района на Терминал 1. Тъй като взривно устройство не е намерено и затова не се е наложила евакуация на хора. Всички полети излизат и кацат по разписание.  Сигнал за бомба на телефон 112 евакуира служители и пътници на летище „Пловдив”, съобщиха от полицията в града. Обаждането за поставено взривно устройство на терминала на аеропорта било получено минути преди 11 часа на 21 август т.г. Към мястото незабавно били пратени специализирани екипи на полицията за претърсване на помещенията. Междувременно били взети и всички необходими мерки за обезопасяване на района, сред които било извеждането на хората от терминала. Щателната проверка на сапьорите е продължила около 2 часа, след което било установено, че сигналът за поставена бомба е фалшив. От полицията издирват автора му. Малко преди 12 часа сигнал е подаден и в БНТ. Служителите са били евакуирани. Също така анонимен подател е изпратил писмо до служебния имейл на Българската национална телевизия за това, че има бомба в сградата на институцията на ул. „Сан Стефано” 29 в София. По-късно беше съобщено, че сигнал за бомба е постъпил и в редакцията на вестник \"24 часа\".", "date": "2019.08.21", "title": "Сигнали за бомба на две летища и в БНТ (ОБНОВЕНА)"}
{"url": "https://www.monitor.bg:443/bg/a/view/zasecheni-sa-44-539-narushenija-za-previshena-skorost-173481", "text": "44 539 нарушения на ограниченията на скоростта бяха засечени при операция на европейските служби на пътна полиция – TISPOL. Наложените санкции са с над 7 500 повече от предходната акция през април, която засече 37 000 Статистиката сочи, че по-голямата част от тях са засечени през светлата част на денонощието. Акцията се проведе на територията на цялата страна от 12 до 18 август, като най-голям брой нарушения са отчетени от мобилните камери. По време на операцията, изпълнена от КАТ – Пътна полиция, са установени 5 издирвани лица и 9 нелегални мигранти.", "date": "2019.08.21", "title": "Засечени са 44 539 нарушения за превишена скорост"}
{"url": "https://www.monitor.bg:443/bg/a/view/fermerite-poluchavat-do-90-hil-za-malki-klanici-173240", "text": "Указанията за отпускане на държавна помощ „Инвестиции за изграждане на кланични пунктове” вече са публикувани на сайта на Държавен фонд „Земеделие“ (ДФЗ). В очакване сме Европейската комисия (ЕК) да нотифицира схемата, казаха преди време от ресорното министерство, съобщи „Агри.бг“.    Общият бюджет е в размер на 2,5 млн. лв., като всяка година той ще се определя от ДФЗ и ще се разпределя до изчерпването му за съответната година по реда на кандидатстване. Държавата покрива до 50% от допустимите разходи, но не повече от 90 хил. лв. Проектът трябва да включва изграждане на кланичен пункт и закупуване на оборудване. Средства се отпускат и при приспособяване на съществуваща сграда в кланица, както и за закупуване на мобилен кланичен пункт. Стопаните, които искат да кандидатстват, трябва да са регистрирани по Наредба 3 най-малко три години назад и още 4 години след това. Те трябва да се занимават с отглеждането на едри и/или преживни животни. За организации или групи от производители това изискване важи за всички техни членове. Собствениците или наемателите на животновъдни ферми трябва да притежават регистрации по чл. 137 от Закона за ветеринарномедицинската дейност. Според бившия министър на земеделието Румен Порожанов, който инициира мярката, кланицата ще бъде по-скъпа от минимандрата и не всеки има икономически смисъл да я прави, затова е най-добре тази помощ да отива за организации на производители. Кандидатите трябва да отговарят на дефиницията за малки или средни предприятия по чл. 2(2) от Приложение І от Регламент (ЕС) 702/2014. Това са предприятия с по-малко от 250 души, а годишният им оборот да не надхвърля 50 млн. евро. Заинтересованите за тази държавна помощ предприятия не трябва да са в затруднено положение по чл. 2(14) от Регламент (ЕС) 702/2014.  Едноличните търговци и юридическите лица не трябва да са обявени в несъстоятелност, в ликвидация или да имат публични задължения към държавния бюджет.  Помощта се прилага от датата, в която се получи разписка от Европейската комисия (ЕК), до 31 декември 2020 г. Кандидатите могат да подават заявления до един месец преди да изтече срокът за прилагане на схемата.   Това е третата държавна помощ, разработена и предложена по инициатива на Националната овцевъдна и козевъдна асоциация (НОКА). Първата от тях беше „Инвестиции за закупуване на съоръжения за добив и съхранение на сухо мляко и съоръжения за изхранване на новородени животни с мляко“. Документи за отпускане на държавната помощ се приемаха до 31 юли 2019 г. Интересът към другата нотифицирана помощ през тази година – „Инвестиции за закупуване или изграждане на обекти за преработка на сурово мляко“, също е доста голям. Схемата беше нотифицирана пред Европейската комисия в края на миналата година, като общият бюджет на помощта, която ще се прилага до 31 декември 2020 г., е в размер на 1,5 млн. лв.    ", "date": "2019.08.21", "title": "Фермерите получават до 90 хил. за малки кланици"}
{"url": "https://www.monitor.bg:443/bg/a/view/kianu-rijvs-se-zavryshta-v-matricata-4-173469", "text": "Актьорът Киану Рийвс и режисьорът Лана Уашовски се завръщат към света на \"Матрицата\" с четвърто издание от поредицата, съобщиха международните агенции. Киану Рийвс отново ще играе Нео, а Кари-Ан Мос - Тринити. Лана Уашовски ще е съсценарист, режисьор и продуцент на филма.  През 1999 г. Лана Уашовски, тогава Лари, създава първия филм \"Матрицата\" заедно с брат си Андрю, който става Лили през 2016 г. Този път тя ще работи сама върху продукцията. \"Лана е истински пророк, креативен режисьор, уникален и оригинален, и сме много щастливи, че тя ще пише, режисира и продуцира тази нова глава от вселената на \"Матрицата\", заяви Тоби Емерик, президент на групировката Warner Bros. Pictures. Още не е ясно дали Лорънс Фишбърн ще се разпише с участие в продукцията или друг ще наследи ролята на митичния Морфей. Появиха се спекулации, че в сюжета ще блесне млада версия на героя, с която да бъде оправдана липсата на Фишбърн. Лана Уашовски заяви, че идеите на \"Матрицата\" са особено актуални. “Много от идеите за нашата реалност, които ние и Лили отворихме преди 20 години, са още по-важни днес. и съм благодарна за поредния шанс да работя с прекрасните си приятели”, каза Лана. Снимките на \"Матрицата 4\", чието име не беше уточнено, ще започнат догодина. Припомняме, че приходите от трите филма от поредицата \"Матрицата\" надхвърлиха 1, 6 милиарда долара от прожекции по цял свят. Последният блокбастър за Нео и компания се появи на голям екран през 2003 г. В случай, че сте живели в пещера и не знаете, историята разказва за изкуствена реалност, създадена от машини с цел да умиротворят, подчинят и използват човека като източник на енергия. В този свят хората са свързани в мрежа чрез кибернетични имплантанти и живеят в създадената от машините виртуална реалност.", "date": "2019.08.21", "title": "Киану Рийвс се завръща в \"Матрицата 4\""}
{"url": "https://www.monitor.bg:443/bg/a/view/bnb-prognozira-ryst-na-bvp-ot-3-7-na-sto-prez-tazi-godina-173467", "text": "През 2019 година растежът на външното търсене на български стоки и услуги ще се забави, пише във втория брой на Икономически преглед на БНБ, публикуван днес от Централната банка. Данните за икономиката на страната в него са към 24 юни тази година. Забавянето на външното търсене на наши стоки е поради продължаващото отслабване на растежа на световната търговия, повишената несигурност, свързана с международните външнотърговски конфликти и Брекзит, неблагоприятната икономическа ситуация в Турция, както и поради очакванията за забавяне на икономическия растеж в Румъния и в някои страни от Еврозоната, посочват от БНБ. С изчерпването на негативния принос на Турция БНБ прогнозира растежа на външното търсене на български стоки и услуги да се ускори през 2020 - 2021 г. За периода 2019 - 2021 г. експертите на Централната банка очакват цената на петролните продукти в долари да се понижи спрямо 2018 г., докато цените на неенергийните продукти в долари първоначално да се понижат през 2019 г., но впоследствие да се повишат през 2020 г. и 2021 г.  БНБ прогнозира, че през 2019 г. темпът на нарастване на реалния БВП на България да се ускори спрямо 2018 г. и ще възлезе на 3.7 на сто. За периода 2020-2021 г. БНБ очаква растежът на реалния БВП да се забави плавно спрямо 2019 г. и да достигне 3.4 на сто през последната година на прогнозния хоризонт.  Годишната инфлация, чиято динамика до голяма степен се влияе от международните цени на петрола и храните в евро, се очаква да се ускори слабо в края на 2019 г., възлизайки на 2.6 на сто, след което да се забави и да остане на нива близо до 2 процента до края на прогнозния хоризонт.  Рисковете за макроикономическата прогноза клонят към реализиране на по-слаб растеж на реалния БВП и произтичат най-вече от външната среда, където има рискове от по-слабо от прогнозираното нарастване на търсенето на български стоки и услуги. Вътрешен фактор, който създава несигурност за реализиране на прогнозата, е динамиката на съфинансираните от ЕС и от националния бюджет публични инвестиции. Рисковете пред реализирането на прогнозата за инфлацията произтичат най-вече от възможността за по-висока цена при енергийните продукти и при базисните компоненти.", "date": "2019.08.21", "title": "БНБ прогнозира ръст на БВП от 3,7 на сто през тази година"}
{"url": "https://www.monitor.bg:443/bg/a/view/stefan-danailov-e-v-dobro-obshto-systojanie-predstoi-mu-operacija-173468", "text": "Актьорът Стефан Данаилов е в добро общо състояние, след като вчера беше приет в болница в Бургас по спешност. Той е пострадал при падане в апартамента си в Приморско – счупил е тазобедрена става на левия крак. Състоянието на звездата на родното кино и театър е стабилно, съобщи директорът на болницата, в която е приет актьорът. „Състоянието на Стефан Данаилов в момента е стабилно. Няма промяна в показателите му. Днес ще бъдат назначени допълнителни консултации и изследвания. Той ще бъде подготвен за евентуална операция, която обаче не е спешна. Кога точно ще бъде извършена интервенцията, ще се реши до 48 часа”, заяви в ефира на Нова ТВ д-р Стоил Апостолов, управител на МБАЛ „Бургасмед“. Актьорът беше приет в ортопедичното отделение на лечебното заведение в понеделник. Той е със счупване на бедрена шийка. Инцидентът с легендата на българското кино и театър е станал в неделя в апартамента му в Приморско. „Говорих с татко вечерта, когато стана инцидентът. Той е със страхотен дух. Мисля, че това много ще му помогне да се възстанови. Държа връзка с екипа на болницата. Вероятно операцията ще се извърши там. Не знам дали професор Андрей Йотов ще участва в интервенцията. Не мисля, че е удачно да го местим в София в това състояние”, сподели синът на актьора Росен Цанков. Около актьора са негови близки, получава и много обаждания по телефона.", "date": "2019.08.21", "title": "Стефан Данаилов е в добро общо състояние, предстои му операция"}
{"url": "https://www.monitor.bg:443/bg/a/view/ajaks-ocelja-v-nikozija-v-mach-ot-shampionska-liga-173520", "text": "Полуфиналистът от предишното издание на Шампионската лига „Аякс“ си тръгна със суха мрежа и нулево равенство при гостуването си на АПОЕЛ (Никозия) в първи мач от плейофите за влизане в групите на турнира. Холандският гранд изигра слаб мач и на моменти беше надигран от домакините, които можеха на няколко пъти да поднесат голямата изненада. Въпреки това „Аякс“ остава изявен фаворит преди реванша в Амстердам. Отборът на „Брюж“ направи първата крачка към класиране напред след минимална победа с 1:0 при гостуването си на ЛАСК (Линц) в първия плейоф между двата тима. Успехът на гостите на „Линцер Щадион” дойде след доста спорна дузпа, реализирана от Ханс Ванакен в 10-ата минута. В последния мач от вечерта „Славия“ (Прага) надделя с 1:0 като гост на „ЧФР Клуж“ и също се доближи до влизане в групите на Шампионската лига. Единствения гол в двубоя отбеляза Лукаш Масопуст в 28-ата минута. Попадението много напомни на знаменития изстрел на Трифон Иванов при победата на България над Уелс с 3:0 в квалификациите за Евро'96. През второто полувреме „Клуж“ направи доста пропуски, а вратарят на „Славия“ Ондрей Коларж спаси дузпа, изпълнена от Билел Омрани.", "date": "2019.08.21", "title": "\"Аякс\" оцеля в Никозия в мач от Шампионска лига"}
{"url": "https://www.monitor.bg:443/bg/a/view/tol-sistemata-moje-da-startira-na-1-fevruari-173470", "text": "Въпреки че това е един оптимистичен срок, тол системата в България би могла да започне да работи на 1 февруари. Възможно е това да се случи дори още по-рано, но може и по-късно. Това каза директорът на Националното тол управление Олег Асенов в сутрешния блок на bTV. Датата 1 февруари е оптимистичен вариант от гледна точка на техническа, организационна и нотификационна среда, има доста процедури, които трябва да преминат. Необходима е нотификация от Европейската комисия за новия обхват на системата, която отнема време, за да могат европейските провайдъри също да дойдат. Това ще стане едва след тази нотификация, обясни Асенов и добави, че все пак крайният срок за старта на тол системата е 1 март 2019 г. Екипът на Агенция „Пътна инфраструктура“ има „огромно желание да започнем и по-рано, но най-важното в момента е добре да се подготвим и да започнем плавно и ефективно. Това е нашата цел“, посочи Асенов. В следващите няколко седмици предвиждаме интензивни разговори в работните групи и обществения съвет, за да стигнем до консенсус, който ще позволи да пуснем тол системата, обяви директорът Националното тол управление. Без тарифи и покритие тя няма как да стартира, допълни той.  По думите му към момента се работи с последната тестова тарифа, която е обсъждана на обществения съвет. „Това е между 18 и 25 стотинки на километър изминато разстояние за товарен камион над 12 т с четири и повече оси. При тази тарифа още при първите тестове превозвачите видяха, че разстоянието София – Бургас струва 73 лв. Още при първия разговор те казаха, че може би още е необходимо да се обсъждат тарифите“, посочи Асенов. Той уточни още, че на базата на тарифа от 18-25 стотинки на километър очакваните приходите от тол системата ще са около 600 - 650 млн. лв. „Относно минимума, който трябва да плащат превозвачите по тол системата - тарифи под 15 стотинки на километър, то те вече не са здравословни. Това е моето лично мнение. Ние вече имаме точни разчети на базата на статистиките от винетките и при такива тарифи от 15 стотинки приходите само от тол няма как да бъдат повече от 550 млн. лв.“, посочи проф. Асенов. „Ако минем на 15 стотинки за километър, отиваме на 550 млн. лв. само от тол и остават само около 200 - 220 млн. лв. от винетки, които ще се добавят. Така че санитарният минимум при 15 стотинки ще бъде комбинирано от двата типа таксуване около 750 млн. лв.“, добави той Асенов подчерта, че в момента тестовете вървят успешно и има интерес в демо центровете, като превозвачите изказват мнение и препоръки. Най-честите притеснения са свързани с точките на интерес и изборът на маршрути. Освен това той посочи, че поставени сензори на земята извършват осово претегляне на дадено превозно средство, за да се изчисли дали е претоварено. При установени нарушения органите поемат съответния камион и съставят акт и административно нарушение. ", "date": "2019.08.21", "title": "Тол системата може да стартира на 1 февруари"}
{"url": "https://www.monitor.bg:443/bg/a/view/jivko-sedlarski-vae-skulpturi-s-dyh-na-shampansko-173451", "text": "След изящните метални рокли от арматурно желязо, за които „Монитор“ вече писа, работещият във Франция български скулптор Живко Седларски създаде и серия, вдъхновена от най-френската напитка – шампанското. В темата „Рокля“ скулпторът работи вече единадесета година. Произведенията му пресъздават финеса, нежността и очарованието на жената, облечена в рокля. Често в скулптурите му виждаме роклята, а жената остава невидима, но тя винаги се усеща като присъствие, настроение и характер. Така е и с „пенливите рокли”, сътворени от българския художник. Инспирирани от шампанското, те ни разказват за жената в миговете, когато е весела и щастлива, омаяна от пенливото вино. Оригиналът на скулптурата „Пенлива рокля” се намира в Бон (Beaune) – градче в сърцето на френския регион Бургундия, известен с неустоимото си вино. Творбата тематично допълва интериора на централата на международния конкурс за вина „Феминализ”. Високата над 2 метра скулптура на жена в е обсипана с над 2200 капсули от шампанско. Създадена е за десетото юбилейно издание на престижния винен конкурс. Във „Феминализ” вината се оценяват само от жени – професионалисти в лозаро-винарския сектор. В това издание на конкурса 700 дегустаторки оценяват близо 4000 вина от цял свят. По време на дегустацията българският скулптор представя изложба със свои творби, включително изработената специално за случая „Пенлива рокля”. Идеята си скулптурата да бъде покрита с капачки от шампанско (капсулите, които държат корковата тапа на бутилките с пенливо вино) авторът предлага, още когато получава поръчката да изработи творбата. Капсулите от шампанско са ценни за колекционерите и стойността им варира от 50 цента до 50 евро за брой. Чрез винопроизводители, участващи в конкурса, необходимият за скулптурата брой капсули от шампанско – над 2200, е осигурен. Формата на роклята идва в процеса на работата по творбата, разказва Живко Седларски. „Идеята за формата се роди спонтанно от същността на шампанското – пенливо вино с много балончета. От там дойде пяната, която да оформи бъдещата рокля. След конкурса скулптурата – град, популярен със своето вино. Тъй като производителите на шампанско нямат достатъчно масиви, изкупуват бяло вино от този край, а след това го състаряват в изби под земята, които се намират в тунели, прокопани във варовикови скали”. След откупуването на оригиналната скулптура, авторът прави нейни варианти, както и малка пластика на фигурата. Заедно с макетите и проектите, предшестващи оригинала, се оформя цяла серия „пенливи рокли”. „Всичко е игра в тази тема, с няколко различни формата, защото при скулптура от 15 до 20 см трактовката е една, при половин метър друга, а при метър-два – съвсем различна. За страничния наблюдател това са различни фигури, за мен са част от търсенето на една-единствена”, пояснява творецът. От „пенливите рокли” на българския скулптор днес има в няколко държави. Три от по 1,70 м има във Франция, а една в клиника за красота в Базел, Швейцария. От по-малките „пенливки”, както ги нарича авторът им, които са с височина 18 см има няклко у нас – в бургаската галерия „Неси” и в частна фирма в София. Тези дни една от малките пластики бижута на „пенливи рокли” бе закупена от собственик на галерия в Белгия. Много от тях са участвали и в изложби. За жената в пенлива рокля Живко Седларски казва: „Тя е весела. А една весела жена танцува, играе, развеселява”. Произведенията на българския скулптор красят паркове, замъци, търговски центрове, площади, училища, музеи и галерии в целия свят. Негови монументални скулптури има във Франция, Белгия, Германия, Испания, Швейцария, САЩ, Ливан, Китай и други страни. Живко Седларски живее и твори във Франция от 1991 г. Работи в областта на монументалната скулптура и малката пластика. Негова запазена марка са скулптурите на женски фигури в „метални рокли”, изваяни от месинг, неръждаема стомана, бронз... У нас на открито могат да се видят две от ефектните му скулптури на рокли – „Рокля Сирена” пред Гранд хотел „Поморие“ и „Танцуваща по вълните” в парк „Изгрев” в Бургас. Освен с ефектните си женски силуети в метални рокли, скулпторът Живко Седларски е популярен и със забележителните си дървета от стомана. Те са над 80, като някои от тях достигат височина 7 метра.  ", "date": "2019.08.21", "title": "Живко Седларски вае скулптури с дъх на шампанско"}
{"url": "https://www.monitor.bg:443/bg/a/view/zashtitavame-marka-dobrudjansko-maslo-ot-lavandula-173242", "text": "В Добруджа е учредена първата асоциация на производителите на лавандула, съобщи Агри.бг. Целта на сдружението е да сме обединени, за да се борим за по-добри условия, на които да продаваме, каза Петър Христов, председател на новосъздадената Национална асоциация на производителите на етерични масла. Една от основните причини за обединението е нестабилният пазар. В нея ще членуват и малки и големи поризводители. Асоциацията има зад гърба си вече учредително събрание и едно общо събрание, което се състоя на 10 август в Добрич. Седалището е там, защото в Добруджа е концентрирано голяма част от производството на лавандула, маточина, бял равнец, немска лайка. Членовете вече са60, предстои да се привлекат производители и от други области. Една от целите на членовете на Асоциацията е да се легитимират като производители пред чуждите пазари. За целта обмислят членуване в международни организации. Искаме да разберем от какво имат нужда големите световни търговци и да видим какво ние можем да предложим, каза петър Христов. Целта е поризводителите да се нагодят спрямо пазара, защото има сортове, които дават големи дбиви, но не са добро качество на маслото. За да търгуват свободно на международните пазари, от Асоциацията обмислят да създадат собствено ЕООД, което да договаря най-добрите условия за член-производителите. Петър Христов обясни, че земеделците имат проблем с неегулирания пазар в станата. Миналата година са получавали по 240 лв. за кг лавандулово масло, а тази от 75 лв. до 100 лв за същото количество. Също така в момента всеки, който отгежда от лилавото насаждение сее каквото му попадне. Също така в добруджа площите са двойон повече и има опасност пазарът да се пренасити, а това трябва да се регулира, според него.     Христов представи идеята на Асоциацията да наложи марката „Добруджанско лавандулово масло“. Както в момента българското розово масло има патент. Той припомни, че в момента се купува етерично масло от чужбина и се продава като българско. Има други недоброжелатели, които смесват маслата и продуктът вече не е това, кото търсят световните пазари, изтъкна той. Едниственият изход е марката да бъде защитена като географско понятие, посочи Петър Христов.    ", "date": "2019.08.21", "title": "Защитаваме марка  Добруджанско масло от лавандула"}
{"url": "https://www.monitor.bg:443/bg/a/view/zaradi-chumata-zabraniha-dyrvodobiva-i-braneto-na-gybi-nad-velingrad-173471", "text": "Заради констатираното второ огнище на заразено от Африканската чума диво прасе в района на Държавно горско стопанство“ Алабак“ над Велинград, се забранява дърводобива, брането на гъби, туризма и всички дейности, които биха довели до разпространяването на заразата. Това съобщи областният управител на Пазарджик Стефан Мирев. За броени дни това е вторият случай на установено заболяло от опасната болест животно в региона, след като миналата седмица излезе положителна проба от намерен глиган на територията на Държавно горско стопанство „ Чепино“, отново в района на Велинград. Заради Африканската чума по свинете губернаторът на Пазарджишка област Стефан Мирев след решение на епизоотичната комисия отмени традиционния събор в Юндола, който трябваше да се проведе на 25 август, в неделя. Територията, на която трябва да се състои фолклорния събор, попада в инфектираната зона. Струпването на повече хора и превозни средства създава голям риск от разпространение на заразата. Това е и основният ни мотив, за да вземем решение за отменянето на събора“, допълни областният управител Стефан Мирев. На заседанието на Областната епизоотична комисия в Пазарджик бе взето решение да бъде изпратено мотивирано предложение до МЗХГ, компенсация да получат и хората, които са извън 20 км санитарни зони, но доброволно са заколили прасетата от личните си стопанства. До 5 септември трябва да се извози всичката складирана дървесина, намираща се на територията на инфектираните зони в ДЛС „Чепино“ и ДГС „Алабак“. За да не се стигне до проблеми със снабдяване на хората с дърва за огрев тази дървесина ще бъде извозена при спазване на максимални мерки за сигурност, уточни Мирев.  ", "date": "2019.08.21", "title": "Заради чумата забраниха дърводобива и брането на гъби над Велинград"}
{"url": "https://www.monitor.bg:443/bg/a/view/prof-d-r-inj-dimityr-dimov-ot-uasg-natovarvane-s-tirove-shte-pokaje-naj-tochno-systojanieto-na-obgorelija-most-173460", "text": " - Засега няма подробна информация от експертизата на АПИ. Според мен, трябва да се направи не само оглед от специалисти експерти, но и да се проведе едно комплексно изпитване на съоръжението, което ще покаже състоянието на конструкцията.  - Става дума за комплексна експертиза със статично и динамично изпитване.    - Да и да се предизвика динамичен ефект, за да се види какво е поведението на съоръжението след пожара. Допускам, че то е било изпитвано и при пускането му в експлоатация. Така ще може да се направи сравнение с показателите, които са били отчетени тогава и сегашните. Тепърва обаче трябва да изчакаме и мнението на стопаните на моста от пътната агенция.  - Трябва да се направи. В моята практика имам доста примери с пожари, засегнали стоманобетонови конструкции на сгради. Преди много време, в първата половина на деветдесетте години в складовото хале на една фабрика имаше голям пожар. Там бяха пострадали най-много покривните панели, защото те се по-тънки и буквално бяха провиснали. Колоните, гредите и фермите на сградата не бяха така поразени. В случая с моста на автомагистрала „Струма” при Дупница огнените езици е имало как да обтичат конструкцията и по тази причина е възможно да не е толкова трагично и страшно положението, защото пожарът не е бил в затворено помещение. В този случай пораженията не биха били толкова сериозни. Няма как да се вдигне висока температура на открито. В затворените помещения обаче тя се покачва много бързо до над 200 градуса и тогава започва деструктиране на бетона. Според мен, положението е поправимо, но трябва добре да се оцени какви са в действителност пораженията. Първо на каква дълбочина е деструктирал бетонът. Именно за това едно изпитване ще бъде крайно-крайно показателно.  - Вероятно ще има възможност. Греди бяха подменяни преди време на виадуктите по автомагистрала „Хемус”, които са близо до София. В България има строителни фирми, притежаващи мощни крикове и те са участвали в подобни операции. Връхната конструкция може да се повдигне. Наистина това е много трудно и сложно, но не и невъзможно. Все пак обаче смятам, че няма да се стигне до подмяна на греди. Те биха могли да се усилят на място. Има начини това да се направи. Всичко това обаче зависи много от заключенията на експертизата. Излезе ли тя със заключение, че пораженията от пожара са само повърхностни, без да са достигнали до арматурата и да променят нейните качествени характеристики, тогава може само да се премахнат поразените участъци по повърхността и да се мине към някакво саниране.    - Аз също не знам за подобен случай. Много мостове, особено в градовете бяха затворени отдолу. Под тях се направиха складове и цехове. Нямало е обаче пожари. Имало е само дребни опушвания от клошари, които палят огън.    - Категорично - да. Те са толкова важни съоръжения, че използването на пространствата под тях за други цели са несвойствени за тях. Със затварянето на тези места се губи възможността за редовни огледи и прегледи на мостовете. Преди две години обследвахме голям надлез в Добрич, който беше със 6-7 отвора, като само 2 от тях бяха оставени свободни. Тогава открихме поражения по конструкцията от течове именно в частите, заети от магазините. Мостовете трябва да са мостове, а не да служат за покрив на други неща.    - Контролът, ревизиите и поддръжката на съоръженията са абсолютно задължителни. При своевременното отстраняване на по-малките повреди могат да се предотвратят тежки последици. Има някакви наченки на желание нещо да се прави. Чува се за програма за обследване на всички мостове на територията на София.  - Повредите най-често са свързани с агресивните средства, които се използват, особено в градовете през зимата, срещу заледяването. В местата, където има износени отводнители, изолации, фуги от там започват разрушителните процеси. - И двете еднакво. Поначало солта деструктира бетона и заедно с водата става на емулсия и нещата излизат извън контрол. Допълнително отрицателно въздействие има и от въглеродния двуокис изпускан от автомобилите и така разрушителните процеси в конструкцията се ускоряват?    - Би трябвало да е над 100 години. Ние обаче понякога за 30-40 години ги съсипваме. Разбира се, сега новите конструкции на сградите и съоръженията се изпълняват с прогнозна трайност 50 години. Така е заложено в нормативните документи на Евросъюза. Това обаче, не значи, че половин век мостовете не трябва да се поддържат.  - Тези изисквания са много строги. Не за всички от съществуващите съоръжения обаче е възможно да бъдат изпълнени. При вече повредените мостове, като се тръгне към сериозен ремонт, там категорично трябва да се обърне внимание и на сеизмичната устойчивост на конструкцията. Всички неповредени мостове не могат бързо да се укрепят и те да съответстват на новите изисквания. Няма държава, която може да си позволи такъв голям разход. Принципно би трябвало да има някаква програма в тази насока, която стъпва на определена база данни. Редно е да се тръгне от паспортизация и оттам категоризиране на съоръженията, като те се разделят на групи в зависимост от това колко е належащо да бъдат ремонтирани и в какви срокове трябва да стане това.", "date": "2019.08.21", "title": "Проф. д-р инж. Димитър Димов от УАСГ: Натоварване с тирове ще покаже най-точно състоянието на обгорелия мост"}
{"url": "https://www.monitor.bg:443/bg/a/view/v-kresna-zaklaha-vsichkite-209-praseta-173461", "text": "В Кресна успешно приключи операция „Африканска чума“. Заклани бяха всичките 209 прасета в 160 къщи. Успешно приключи и обезпаразитяването на кочините на хората. Специалистите от Агенцията по храните облечени в бели одежди, шапки и ръкавици, като космонавти обиколиха 160-те къщи на кресненлии и приключиха успешно задачата си по обезпаразитяване. Търговците на фризери в Сандански не могат да смогнат със заявките. Закупуването им се е увеличило многоократно в последните няколко дни. Кметът на Кресна Николай Георгиев, който в началото не беше съгласен с провеждането на спешната акция благодари на своите съграждани за проявеното съзнание и също закупи фризер на родителите си, за да бъде съхранено месото от прасето им.", "date": "2019.08.21", "title": "В Кресна заклаха всичките 209 прасета"}
{"url": "https://www.monitor.bg:443/bg/a/view/ot-septemvri-onlajn-kupuvame-bileti-za-vlaka-173446", "text": "От септември ще заработи новата система за онлайн резервация и закупуване на билети за влак. Поетапно ще се внедряват и други нови функции, насочени към удобството на пътниците. Всички нови функции ще заработят едновременно във всички каси. До края на годината броят на касите, работещи с новата система, ще се увеличи с около 30 и ще надхвърли 100. БДЖ и „Информационно обслужване” АД започваха внедряването в реална среда на резервационния модул в билетоиздаващата система, съобщиха от железопътният превозвач. Чрез резервационната система, клиентите ще имат възможност сами да избират запазено място във вагона, на което ще бъдат настанени по време на своето пътуване. които пътуват в страната, уточниха от жп холдинга за „Монитор“. По време на внедряването в основните билетни каси и жп бюрата за предварителна продажба на билети, поетапно ще бъдат монтирани и дисплеи с два екрана, които да визуализират местата във влака и по този начин да улеснят избора на клиентите. Машините ще бъдат монтирани в общо 15 билетни каси и жп бюрата за предварителна продажба на билети. До края на годината ще бъде пусната при закупуването на билети. През 2020 г. превозвачът предвижда подобни апарати да бъдат закупени и внедрени на няколко различни места. Билетоиздаващата система към настоящия момент обхваща всички параметри, които са включени в заданието на проекта, обявен през 2014 г. Системата започна да се въвежда постепенно от декември 2017 г., стартирайки по задание на 15 гари. Впоследствие на етапи са включвани нови гари и към момента техният брой е 76. През декември 2018 г. при преглед на възможностите за надграждане на резервационната система така, че да позволява избор на места, започна проект по надграждане на системата. На въпрос относно размера на разходваните средства, отделени за реализиране на идеята и начинът, по който ще бъдат осигурени, от БДЖ отговориха, че новите възможности за резервиране и закупуване на билети онлайн се реализират в рамките на гаранционния период за поддръжка на системата. В четвъртък няма да се движат пътнически влак „Родопи” № 16103 от Септември за Добринище, който заминава по разписание от Септември в 8,45 ч., както и пътнически влак „Родопи” № 16106 от Добринище за Септември, който по разписание тръгва от Добринище в 14,15 ч., съобщиха от жп компанията. За обслужване на клиентите на БДЖ на мястото на теснолинейката ще бъдат осигурени автобуси. Причината за отмяната на влаковете е свързана с планов ремонт на обслужващия съставите локомотив, който трябва да бъде извършен с цел гарантиране безопасното придвижване на композициите.", "date": "2019.08.21", "title": " От септември онлайн купуваме билети за влака"}
{"url": "https://www.monitor.bg:443/bg/a/view/s-reshenie-na-cik-1000-leva-zaplata-za-izbornite-eksperti-173442", "text": "До 1400 лева ще бъде заплата в общинските избирателни комисии за местния вот през октомври, като минимумът ще е приблизително 1000 лева. Това става ясно от решение на ЦИК за възнагражденията на председателите и членовете на ОИК. Така най-много ще взима шефът на общинската избирателна комисия в София – 1400 лева, а неговият заместник 1330 лева. Също толкова ще взима секретарят на ОИК в столицата, а обикновените членове по 1270 лева. Сумите за останалите общински избирателни комисии варират в зависимост от това за колко секции попадат в техния район. В по-малките общини - с до 350 секции, председателя ще взима по 1060 лева. Заплатата скача до 1175 за председател на общинска избирателна комисия с до 1000 секции. Най-ниското възнаграждение за обикновен член е 960 лева. Сметките показват, че за различните позиции в комисиите, спрямо местните избори през 2015-та година, когато шефовете на ОИК са взимали между 810 до 1100 лева. Всяка ОИК ще има право да наеме допълнителни експерти и технически сътрудници, които да подпомагат тяхната работа през месеците до изборите, които пък ще взимат заплата съответно по 780 и 560 лева. Наред с това ще бъдат назначени и допълнителни сътрудници, за да борят опашките при предаване на протоколите и книжата в изборния ден от страна на секциите. За целта на тях ще им се отпуска Броят на сътрудниците се определя с решение на ОИК, като за всеки 100 секции ще има по един помощник. На последните местни избори през 2015 година при предаването на бюлетините и книжата в зала „Арена Армеец“ в столицата се стигна дори за „заложническа драма“. Тогава над 5000 човека стояха почти две денонощия в залата, заради липсата на достатъчно добра организация при предаването на изборните протоколи. Заради нечовешките условия към залата непрекъснато хвърчаха линейки. 117 души бяха прегледани от медицински екипи, 12 души бяха приети в болница. Заключените писаха апели за помощ по прозорците и се оплакваха, че нямат възможност да излязат. ЦИК тогава се опита да тушира проблема, като изпрати 50 походни легла и храна. Партии и коалициите трябва да се регистрират в ЦИК до 11 септември, а в ОИК – до 16-ти, показва пък хронограмата за местния вот на сайта на ЦИК. Крайният срок за регистрация на кандидатските листи за общинските съветници в ОИК пък изтича на 24 септември. Само ден по-късно ОИК трябва да предостави на ЦИК пълния списък с кандидатите, които ще се борят за вота на гражданите за местен парламент. Самата кампания за вота пък започва на 27 септември. Най-късно до 12 октомври гражданите трябва да подадат заявление до общината, ако искат да гласуват по настоящ адрес, ако той се разминава с постоянния им.", "date": "2019.08.21", "title": "С решение на ЦИК: 1000 лева заплата за изборните експерти"}
{"url": "https://www.monitor.bg:443/bg/a/view/makron-sybira-v-biaric-edna-porazklatena-g-7-173432", "text": "Вечно непредсказуемият Тръмп, Джонсън в капана на Брекзит, Конте с несигурно премиерство. Клубът на либералните демократи от Г-7, чийто домакин в Южна Франция този уикенд ще бъде Еманюел Макрон, не е в много добра форма, но ще се опита да демонстрира геополитическата си значимост на фона на големия брой световни кризи, пише Фабиен Замора от Франс прес. Напрежението в Арабско-Персийския Залив, търговската война между Вашингтон и Пекин, извънредното положение с климата - броят на горещите теми нараства, като сред тях е и кризата в Хонконг, която може да бъде обсъдена на срещата. Такава тема е и кризата в Кашмир, която със сигурност ще бъде дискутирана, тъй като индийският премиер Нарендра Моди е поканен в Биариц (балнеоложки курорт, в който заради срещата са предвидени сериозни мерки за сигурност). Епохата, когато бе възможно страните от Г-7 да излязат с единна позиция, обаче е отминала \"в един свят, който днес е силно фрагментиран, доста неустойчив и където общоприетите рамки вече не се ползват задължително с ефективността, каквато имаха в миналото\", обобщава източник, близък до френското президентство. Основният нестабилен елемент в групата очевидно е Доналд Тръмп. Няколко други лидери обаче са в сложно положение, което поставя под въпрос позициите им, като например Борис Джонсън, намиращ се в центъра на психодрамата на Брекзит, Ангела Меркел, стигнала до крайно изтощение след 14 години на власт, и Джузепе Конте, чието правителство е изложено на опасност в Италия.  \"Форматът и самото съществуване на Г-7 са обект на дискусия, тъй като това беше мястото, където старият Запад можеше да дебатира искрено и да изразява общи позиции с голяма важност за големите международни предизвикателства. Всичко това в момента изчезва заради наблюдаваното разпиляване\", обяснява пред Франс прес бившият италиански премиер Енрико Лета, декан на училището за международни отношения към Университета по политически науки в Париж. Разногласия В този сложен контекст Еманюел Макрон, който се опитва да играе ролята на посредник (той се срещна преди дни във Франция с Владимир Путин, чиято страна бе изключена от Г-8 през 2014 г.), иска да реформира този формат, който нарече \"театър на сенки и разделения\" след миналогодишното издание на Г-7 в Канада, белязано от зрелищен гневен изблик на Доналд Тръмп. По тази причина не се очаква да бъде приета заключителна декларация - нещо твърде сложно предвид сериозните разногласия между членовете на групата по въпросите на климата, иранската криза, кризата с мигрантите, Брекзит и т. н. Френското председателство ще се опита да насърчи появата на \"коалиции от заинтересовани страни\", които искат да \"предложат конкретни решения на големите предизвикателства\", твърди френски източник - по тази причина са поканени няколко държавни ръководители извън Г-7. Освен Моди, това са президентите на Чили Себастиан Пинера и на Египет Абдел Фатах ас Сиси, както и няколко африкански лидери като Пол Кагаме (Руанда), Марк Кристиан Каборе (Буркина Фасо) и Маки Сал (Сенегал). Председателят на Европейската комисия Жан-Клод Юнкер обаче отмени пътуването си по здравословни причини. \"Г-7 бе създадена като клуб на либералните демокрации. . . а либералните демокрации все още имат какво да дадат на света и как да допринесат за колективната стабилност, мира и сигурността\", казва друг френски източник, правейки резюме на задачата, която се опитва да изпълни Еманюел Макрон. Ос Джонсън-Тръмп? Официалната тема на срещата ще бъде \"борбата срещу неравенствата\". Сред \"големите предизвикателства\" фигурира и извънредното положение с климата. \"Всички членове с изключение на Съединените щати ще поемат ангажимент да приложат на практика Парижкото споразумение за климата, да изразят подкрепа за срещата на ООН за климата през септември и да защитават биологичното разнообразие\", казва Джон Киртън, директор на екипа за изследване на Г-7 в Университета на Торонто. По икономическите въпроси лидерите може да утвърдят постигнатите в средата на юли от финансовите министри на страните им договорки за споразумение за облагане с данъци на големите технологични компании. Но както често става, при подобни срещи най-интересното не е включено в програмата - непредвидените неща, езикът на тялото на лидерите, кой с кого се среща на четири очи, ще се сближи ли Борис Джонсън с Доналд Тръмп, за да се застрахова за Брекзит без сделка? Ще бъде ли изолиран американският президент по същия начин, както на прочутата снимка от срещата на Г-7 в Канада, на която той седи в присъствието на останалите лидери, които изглежда се опитват да го убедят в нещо?", "date": "2019.08.21", "title": "Макрон събира в Биариц една поразклатена Г-7 "}
{"url": "https://www.monitor.bg:443/bg/a/view/evrostat-bylgarija-e-pyrva-v-es-po-broj-na-zaginali-pri-katastrofi-173466", "text": "България е на първо място в ЕС по брой загинали при катастрофи с леки автомобили на 1 милион жители, според анализ на Евростат за тенденцията със злополуките на пътя с фатален край през 2017 г. Характеристиката на фаталните инциденти при отделните категории превозни средства показва, че България се нарежда с най-висок дял смъртност в категорията на леките автомобили с 64 смъртни случая на милион жители. Това е почти шест пъти повече от най-ниското съотношение в Малта - 11. Средният показател за ЕС е 23 смъртни случая на 1 милион при категорията леки автомобили. Според данните на Евростат при катастрофи с леки автомобили у нас са загинали 456 души, при катастрофи с пътнически автобуси - 5 души, при фатални инциденти с велосипедисти - 35 души, загиналите пешеходци са 118, като общия сбор на загиналите при пътни инциденти у нас надхвърля 700 души. Данни от доклад на МВР показват, че най-висок дял смъртност има при катастрофите с челен сблъсък между автомобили - близо половината от фаталните инциденти се дължат на подобен вид ПТП. МВР отчита също, че най-тежките последствия при ПТП с челен сблъсък се дължат на навлизане по някаква причина в лентата за насрещно движение, неправилно изпреварване, разсейване, задрямване и др. Пак по данни на МВР за периода 2011-2017 г. при ПТП с челен сблъсък са загинали 910 души, а ранените са 6 995, като по-голямата част от пострадалите нямат никаква вина за катастрофата. Черната статистика на пътните инциденти с фатален край само за първите 6 месеца на тази година показва нелицеприятни факти: 254 загинали и 3 653 ранени при близо 3 000 пътно-транспортни инцидента. Това означава по около 250 инцидента всеки месец и 42 убити българи средно на месец при автомобилни инциденти. През 2017 г. на територията на ЕС при пътни инциденти са загинали около 25 хиляди души или около 50 смъртни случая на 1 милион жители, показват данните от анализа на Евростат. Разликите между държавите-членки за броя на загиналите при ПТП варират от 30 смъртни случая на милион жители във Великобритания и Швеция - до над 90 в България и Румъния, като тук статистиката обхваща всички по вид фатални инциденти на пътя. Според Евростат Румъния държи лидерството по няколко вида категории смърт на пътя: по общ брой фатални инциденти - 99 на 1 милион, по смърт на пешеходци - 37 на 1 милион и по смърт на велосипедисти - 30 на 1 милион. В Малта има най-малко инциденти с фатален край при автокатастрофи - 11 на 1 милион. В Дания има най-малко инциденти с пешеходци - 3 на 1 милион. В Естония няма регистрирана смърт на мотоциклетисти, а в Люксембург и Кипър няма загинали велосипедисти, показват данните на Евростат. Коефициентът на смъртност при ПТП показва доста отчетлива разлика в ЕС между страните с ниски и средни доходи, от една страна, и страните с висок доход, от друга, като позитивите, разбира се, са в полза на по-богатите страни, в които има по-малко инциденти с фатален край на пътя. Анализът отчита също, че Европейската комисията има амбициозна програма за пътна безопасност, като крайната цел е да се намали наполовина смъртта на пътищата в Европа до 2020 г. Програмата определя комбинация от инициативи на европейско и национално равнище, като се фокусира върху подобряване на безопасността на превозните средства, безопасността на инфраструктурата и поведението на участниците в движението.", "date": "2019.08.21", "title": "Евростат: България е първа в ЕС по брой на загинали при катастрофи"}
{"url": "https://www.monitor.bg:443/bg/a/view/i-vse-pak-maj-se-prodava-datskoto-kralsko-semejstvo-s-komentar-za-grenlandija-173463", "text": "Членовете на датското кралско семейство не изключват възможността остров Гренландия да бъде продаден на САЩ, съобщи Newsweek. \"Предложението за покупката е комплимент за вълшебната Гренландия, тъй като такива предложения получават само желаните райони. Жителите на Гренландия трябва и могат да решат собствената си съдба.\" - заяви принцеса Антония Шаумбург-Липе, съпруга на брата на кралица Маргрете II принц Валдемар. Нейният син принц Марио Макс Шаумбург-Липе също коментира казуса. \"Обичам Гренландия и искам жителите й да бъдат щастливи. Ние трябва да подкрепим всяко тяхно решение.\" - посочи принцът. Президентът на САЩ Доналд Тръмп прояви интерес към купуването на острова, който е част от Дания. Източници от Белия дом съобщиха, че Тръмп неведнъж е задавал въпроси на съветниците си за това какво е необходимо за придобиването на Гренландия и с интерес е слушал дискусиите за геополитическото значение на най-големия остров в света, както и за неговите ресурси. Наред с това е обсъждана и темата за присъствието на американските военни в Арктика на фона на все по-голямата активност на Руския в този район. Междувременно президентът на САЩ Доналд Тръмп отмени срещата си датския премиер Мете Фредериксен заради нейното нежелание да обсъжда продажбата на Гренландия на САЩ. Новината беше съобщена от самия Тръмп Twitter. \"С оглед на коментарите на премиера Мете Фредериксен, която заяви, че не се интересува от обсъждане на покупката на Гренландия, отлагам за друо време срещата ни, която трябваше да се състои след няколко седмици.\" - коментира Тръмп. Същевременно той отбелязва, че Дания е страна с невероятни хора. \"С откровеността си премиерът успя да спести много разходи и усилия, както на САЩ, така и на Дания. Благодаря й за това и очаквам насрочването на срещата за в бъдеще.\" - допълва Тръмп. Говорителка на датския кралски двор заяви, че решението на президента на САЩ Доналд Тръмп да отложи планираното за следващия месец посещение в Дания е изненадващо, предадоха Асошиейтед прес и Франс прес. Говорителката добави, че кралица Маргрете Втора, по чиято покана Тръмп трябваше да посети Дания на 2 и 3 септември, няма повече коментари по въпроса. Тръмп обяви решението си с туит, след като премиерката на Дания Мете Фредериксен отхвърли като \"абсурден разговор\" идеята му САЩ да купят Гренландия от Дания. \"Дания е една много специална страна с невероятни хора, но имайки предвид коментарите на премиерката Мете Фредериксен, че няма интерес да обсъжда купуването на Гренландия, ще отложа планираната ни за след две седмици среща за друг път. Премиерката успя да спести пари и усилия на САЩ и Дания, като беше толкова пряма. Благодаря й за това и очаквам с нетърпение да променим датата (на срещата) за някой бъдещ момент\", написа Тръмп в Туитър. Датските медии посочват, че постъпката на Тръмп е особено странна, тъй като поканата към него да направи официално посещение в Дания е отправена от името на монарха Маргрете Втора, а не от представители на политическата власт Цялата политическа класа на Дания реагира изумено и възмутено. \"Действителността надхвърля въображението, този човек е непредвидим\", туитна Мартин Йостергор, лидер на радикалната левица и член на парламентарното мнозинство. Представителят на консерваторите за външната политика Сьорен Есперсен предложи на президента на САЩ направо да анулира визитата си. \"Г-н Тръмп, Вие решихте да отложите посещението си в Дания. Защо направо не го отмените? Тук и без това си имаме друга работа\", заяви той. Съпартийката на Есперсен Маи Меркадо пък заяви, че \"Дания с радост ще отложи планираната за след две седмици среща за тогава, когато встъпи в длъжност нов президент\" (на САЩ). Лидерката на Единна листа \"Червено-зелени\" Перниле Скипер определи отлагането на визитата като проява на неуважение. \"Тръмп живее на друга планета. Това е самодоволно и неучтиво\", заяви тя. \"Без никаква причина Тръмп смята, че една автономна част от нашата страна може да бъде обявена за продажба. След това по оскърбителен начин отменя визита, за която всички се подготвяха. А има ли части от САЩ за продан? Аляска?\", възмути се в Туитър консерваторът Расмус Ярлов.", "date": "2019.08.21", "title": "Сагата около Гренландия се заплита - Тръмп отложи посещение в Дания, Копенхаген в ступор (ОБНОВЕНА)"}
{"url": "https://www.monitor.bg:443/bg/a/view/trymp-pojela-rusija-da-se-vyrne-v-g8-173462", "text": "Президентът на САЩ Доналд Тръмп се обяви за връщането на Русия във формата G7 и разширяването му до G8, предаде радио \"Свободна Европа\". На брифинг пред журналисти Тръмп определи като \"напълно уместно\" Русия отново да се присъедини към групата на индустриално развитите страни Великобритания, Германия, Италия, Канада, САЩ, Франция и Япония. Изявлението беше направено непосредствено преди срещата на G7 във френския Биариц, която ще се състои от 24 до 26 август. Според Тръмп, би било целесъобразно Русия да бъде поканена в G8, тъй като много от темите, които обсъжда \"седморката\", са свързани с Русия. \"Безусловно виждам възможност за връщане към формата G8. Ако някой предприеме такава стъпка, аз, разбира се, ще се отзова с благосклонност.\" Русия беше изключена от G8 през 2014 г. заради анексирането на украинския полуостров Крим. Още през юни 2018 г. Тръмп се изказа за връщането на Москва в групата, но предложението не беше прието от другите шест страни. Тръмп обяви и името на вероятния нов посланик на САЩ в Москва - заместник-държавния секретар Джон Съливан . Ако бъде утвърден от сената, той ще поеме поста след оттеглянето на Джон Хантсман. Русия беше върната като пълноправна участничка в заседанията на ПАСЕ, което предизвика вълна от възмущение в Европа.", "date": "2019.08.21", "title": "Тръмп пожела Русия да се върне в Г8"}
{"url": "https://www.monitor.bg:443/bg/a/view/koza-osinovi-elenche-173464", "text": "Изоставено от майка си еленче беше осиновено от коза, съобщиха от истанбулския зоопарк. Кошутата, зарязала новороденото си, защото имала още едно, което обаче се родило мъртво, мятат гледачите й. Служителите на зоопарка взели решението да отнесат еленчето, при коза, родила в същия ден. Биологът и попечител на еленчето Бирол Туран споделя, че първо са доили козата, за да създадат приемлив към сучене рефлекс, а след това са върнали малкото при нея. Той добави, че елените и козите не реагират положително към бебетата, които не носят тяхната миризма. „След като еленчето започне да ходи, след седмица или 10 дни,ще го върнем на майка му. Мислим, че тогава ще го приеме“, уточнява той. Биологът спомена също, че редкият вид елен лопатар се среща в района на средиземноморския град Анталия.", "date": "2019.08.21", "title": "Коза осинови еленче "}
{"url": "https://www.monitor.bg:443/bg/a/view/mechka-izjade-frenski-kompozitor-173465", "text": "Френският композитор Жулиен Готие, който пътува до канадска Аляска като част от културен проект, загина при нападение на мечка гризли, съобщава France Musique. Готие бил изненадан от мечката в съня си. 44-годишният Готие заминал за Аляска с приятелката си Камил Тоскани, биолог и фотограф. Двойката възнамеряваше да плава около 1,5 хиляди километра по река Макензи, като част от благотворителен проект, наречен Canoë-camping dans le grand nord canadien, sons, photos ... и violoncelle! (\"Пътешествие с кану по Големия канадски север, звуци, снимки ... и виолончело!\"). Тоскани разказа на канадските служители на реда, че в нощта на 15 август мечка гризли е сграбчила Готие и го е извлякла от палатката в гората. Тялото на композитора е открито в дивата природа на следващия ден. Готие e роден и израства в Канада, родителите му са французи. Завършва Висшата национална консерватория за музика и танци в Париж. От 2017 г. той си сътрудничи със Симфоничния оркестър на Бретан, а също така редовно участва в събитията на Парижката филхармония.", "date": "2019.08.21", "title": "Мечка изяде френски композитор "}
