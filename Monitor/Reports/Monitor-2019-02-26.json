{"url": "https://www.monitor.bg/bg/a/view/nesebyr-se-prevryshta-v-top-destinacija-za-svatben-turizym-158318", "text": "Несебър заема лидерското място в класацията за най-предпочитани сватбени дестинации, сочат последните статистически данни. Влюбените все по-често избират старинния град, за да изрекат обета си за вярност един към друг. \"Несебър притежава уникална и неповторима атмосфера, в която са вплетени магията на древността и романтиката на морския бряг. Затова и градът се утвърждава като място, където влюбени двойки от страната и чужбина избират да сключат брак\", обясняват местните жители. През последните години полуострова безспорно е предпочитана дестинация за сватбен туризъм, който местната власт се стреми да наложи и разшири. Общината стратегически работи за развитие на сватбения туризъм и за имиджа на Несебър като град на любовта. През изминалата година браковете, сключени в града са общо 138, като от тях 13 са пресъставени. Между тях има съюзи между българка и никарагуанец, българин и австралийка, няколко брака между български граждани и граждани на Великобритания, Русия, Украйна и страни членки на Евросъюза. В Несебър своята любов са запечатали с подпис и изцяло чуждестранни двойки от Армения, Великобритания, Беларус и Русия. Смесените бракове сключени в Несебър за миналата година включително пресъставените са 48. Венчавките започват още в първия работен ден на новата година и продължават почти до последния. Първата сватба през изминалата 2018 г. е била на 5 януари, а последната се е състояла на 22 декември. Менделсон е звучал най-много пъти през август, когато сключените бракове са двадесет и шест, три от които на сакралната дата 08.08. 2018г. и седем на 18.08.2018г. През юни е имало осемнадесет венчавки, а през май и юли по четиринадесет. Най-малко са регистрираните бракове през октомври и януари – съответно четири и пет. Като цяло статистиката при браковете показва възрастово предимство на мъжа, но се наблюдава тенденция за разчупване на този стереотип и при все повече двойки по-възрастна е жената, сочат данните от регистрите на община Несебър. Интересен за 2018 година е брак между мъж на 43 г. и жена на 54 г. и двамата българи, което е поредното доказателство, че за любовта възраст няма. Друг факт в подкрепа на всеизвестната истина, че няма граници за любовта са младоженци с разлика от 22 години във възрастта, които са си казали „Да“ в магнетичния Несебър. Най-възрастната двойка сключила брак в града е между мъж на 75 г. и жена на 63 г. и двамата чужденци. Планираните през месец март сватби са четири, а други две са заявени за април. Засега браковете, записани за месец май са единадесет, като 3 от тях са в един и същи ден. Над  тридесет двойки още от сега са резервирали дати за венчавки до края на настоящата година.", "date": "2019.02.26", "title": "Несебър се превръща в топ дестинация за сватбен туризъм"}
{"url": "https://www.monitor.bg/bg/a/view/dimityr-marinov-izmykva-vlogyri-ot-zatvor-v-moskva-158280", "text": "В ролята на руснак, попаднал в епицентъра на трескавото търсене на високоадреналинно съдържание на група младежи за техния влог – така ще видим Димитър Маринов в първата му поява на голям екран след знаменитото му участие в „Зелената книга“. След като се качи на сцената на „Долби тиътър“ с българското знаме в ръка, за да получи „Оскар“ заедно с останалите от екипа на филма, актьорът отново ще скочи в обувките на руснак. Този път той няма да изследва различните лица на расизма в Америка през 60-те години. Вместо това заглавието „Следвай ме“ (Follow Me) ще разнищва в отчаяните си опити да търсят повече последователи в социалните мрежи. Лентата - съвсем логично - ще таргетира тийнейджърската аудитория, като в актьорския каст са привлечени още звезди от „Тийн вълк“ - Холанд Роден, и от „Малки сладки лъжкини“ - Кийгън Алън. Именно екранният Тоби от поредицата на ABC Family ще послужи като главен герой във филма. Начело на продукцията ще застане Уил Уърник, който озадачи критиците и киноманите с хоръра си от 2017 г. Escape Room. И този път ескейп стаите ще попаднат под светлините на прожекторите за режисьора, като в своеобразна такава ще се превърне московски затвор. Именно там попадат влогърите, след като са предизвикани от богат руснак (Паша Личников) да заснемат следващия си клип, докато се опитват в рамките на 60 минути да излязат от неговия вариант на ескейп стая – затвора. което на повърхността работи за героя на Личников, но всъщност се опитва да измъкне младежите от капана. Проектът бе представен по време на „Берлинале“, като в рамките на фестивала продуцентите от Voltage Pictures се опитваха да привлекат повече партньори за заглавието. Премиерна дата за „Следвай ме“ все още не е заложена.", "date": "2019.02.26", "title": "Димитър Маринов измъква влогъри от затвор в Москва"}
{"url": "https://www.monitor.bg/bg/a/view/bivsh-voenen-se-grymna-v-mazeto-si-158319", "text": "74-годишен варненец сложи край на живота си в мазето на жилищната кооперация, в която живее. Драмата се е разиграла на ул. „Селиолу“ в близост до МБАЛ „Света Анна“ във Варна. Според съседи, цитирани от сайта varna24.bg, жертвата е бивш военен и се е прострелял в главата с пистолет. Няма яснота дали оръжието, с което възрастният мъж е възпроизвел фаталния изстрел, е законно притежавано или не. От ОД на МВР-Варна не коментираха случая, но потвърдиха, че има такъв трагичен инцидент. Сигналът, подаден при тях е за мъж, починал в мазето на блока, където живее. Няма улики за престъпление, нито данни за чужда намеса, допълниха от полицията. Изясняват се мотивите и обстоятелствата, довели до фаталният изстрел. Разследването на случая продължава.  ", "date": "2019.02.26", "title": "Бивш военен се гръмна в мазето си "}
{"url": "https://www.monitor.bg/bg/a/view/ot-minus-8-do-25-gradusa-prez-mart-158322", "text": "Най-ниските температури през март у нас ще бъдат между минус 8 и минус 3 градуса, а най-високите - между 20 и 25 градуса. Това съобщи пред БТА Красимир Стоев - синоптик от Сектора \"Метеорологични прогнози\" в Националния институт по метеорология и хидрология. По думите му през март се очаква средната месечна температура да бъде около и над нормата, която в Северна България и по високите полета е между 5 и 7 градуса, по Черноморието и в Южна България - между 6 и 9 градуса, а в планините - между минус 8 и минус 3 градуса. Месечната сума на валежите ще бъде около нормата, която в равнините е между 40 и 60 литра на квадратен метър, в планините - между 60 и 90 литра на квадратен метър. През март динамиката на атмосферните процеси ще бъде повишена и времето ще е променливо, с чести промени на температурите и фазата на валежите. През първото десетдневие от месеца, въпреки честите промени,температурите ще бъдат по-високи от обичайните. Месецът ще започне с предимно слънчево и топло време с максимални температури между 13 и 18 градуса. На 2-3 март през страната ще премине атмосферно смущение и на места ще превали дъжд и сняг, но съществени валежи не се очакват. Температурите временно ще се понижат. Към 4-5 март преносът на въздушни маси ще е от юг-югозапад и температурите бързо ще се повишат. Към 6-8 март се очаква отново да премине атмосферно смущение, при което ще има валежи и понижение на температурите. В края на първото десетдневие температурите отново ще се повишат. В началото на второто десетдневие температурите ще се понижат и до края на периода ще бъдат близки до нормалните. Времето ще се задържи динамично, с условия за валежи около 11-12 март и към 15-17 март, като при преминаването на студените атмосферни фронтове в Северна и Западна България дъждът ще преминава в сняг. И през третото десетдневие на март времето ще запази динамичния си характер. Температурите ще бъдат близки до обичайните, като ще се понижават след преминаването на атмосферните смущения. Най-голяма вероятност за валежи има в периода 22-25 март и в края на месеца.", "date": "2019.02.26", "title": "От минус 8 до 25 градуса през март"}
{"url": "https://www.monitor.bg/bg/a/view/v-nova-akcija-sreshtu-peevski-fabrikata-iztupa-ot-praha-fejka-za-bulgartabak-158317", "text": "Новинарският поток може да е постен, с което и поводите за превръщането му в лавина от фалшиви новини стават кът, но олигарсите не униват. Имат си верни журналисти, изпълняващи чинно опорките им. Те просто бръкват в папката с дълбоките резерви и изтупват от дигиталния прах вечния фейк „Булгартабак“.   Дружеството редовно играе ролята на смазка за манифактурата за фейкове, създадена от медиите на олигарсите издатели Иво Прокопиев, Сашо Дончев, Огнян Донев и авера им Цветан Василев, когато безидейността нападне Фабриката за фалшиви новини. Поредният пример за тази устойчива практика е от вчера, когато излезе информация, че дружеството свиква общо събрание, за да се преименува. Тази иначе чисто икономическа информация обаче се оказа формален повод за ново изригване на машината за клевети. Манифактурата заработи на пълни обороти и за по-малко от час успя да залее интернет пространството с половин дузина фейкове, набъркващи по абсурден начин в статиите си вечния враг на олигарсите – депутата и издател на „Телеграф медиа“ Делян Пеевски. Пеевски няма абсолютно нищо общо с дружеството от 2016 г., когато продаде миноритарния си дял от 5% в него. Това обаче никога не е пречело на медиите на олигарсите издатели да му пришиват не само несъществуващи връзки с дружеството, а дори контрол над него – обичай, който спазиха и в този случай. Тон зададе флагманът на Иво Прокопиев „Капитал“, последван веднага от останалите присъдружни сайтове на разградския бос - „Дневник“ и „Медиапул“ на бившата говорителка на Иван Костов Стояна Георгиева. В хора се включи дори bTV, чиято новинарска емисия гарнира информацията за свикването на общото събрание на „Булгартабак холдинг“ с абсурден тюрлюгювеч, също намесващ името на Пеевски. Без каквито и да било реални факти. А истината е, че пришиването на депутата към всякакви новини, с които няма нищо общо, е с една-единствена цел – при търсене на името му в световната търсачка Гугъл да излизат всякакви очернящи го статии, за да бъдат убедени читателите, че е виновен дори за ланския сняг. Именно затова и олигарсите издатели са спуснали на пионките в машината си дневен норматив от поне една фалшива новина срещу Пеевски. Резултатът са всякакви небивалици, непочиващи на каквато и да било реалност и доказателства, а избор на читателите и зрителите е дали да им вярват.", "date": "2019.02.26", "title": "В нова акция срещу Пеевски: Фабриката изтупа от праха фейка за „Булгартабак“"}
{"url": "https://www.monitor.bg/bg/a/view/bylgarija-zamesena-v-kiberizmama-za-desetki-milioni-evro-158321", "text": "Австрийската полиция е разбила международна престъпна мрежа за киберизмами. Жертвите ѝ са хиляди по цял свят, а в България има арестуван заподозрян по случая, съобщиха О Ер Еф и „Франс прес”. Измамите са с т.нар бинарни опции – високорискови онлайн финансови инструменти. В случая онлайн платформите се използвали само за прибиране на парите на потребителите – реална инвестиция не се правела, а средствата били препирани през „кухи” компании, съобщи бТВ. Според австрийските власти щетата е за между 100 и няколкостотин милиона евро, а ужилените са от целия свят. Престъпната група пък като организация е наподобявала легитимна компания – с маркетингов отдел и даже колцентър, който поддържал контактите с подмамените „инвеститори”. Според АФП голямата част от инфраструктурата е била у нас и в Чехия. В България има арест на предполагаем участник в схемата на все още неуточнено ниво, както и голям брой обиски. БНР припомня, че още в края на януари и началото на февруари няколко спецакции у нас доведоха до задържането на „основен заподозрян” и конфискуването на 6-цифрена сума и няколко терабайта данни.", "date": "2019.02.26", "title": "България замесена в киберизмама за десетки милиони евро"}
{"url": "https://www.monitor.bg:443/bg/a/view/vsjako-vtoro-dete-za-osinovjavane-s-uvrejdanija-temata-158316", "text": "Всяко второ дете, което чака за осиновяване, е с увреждане. Това сочат данните на Агенцията за социално подпомагане (АСП), предоставени на „Монитор“. Общо в регистъра за осиновяване са вписани 1942-ма малчугани, като 964 от тях страдат от някакъв вид заболяване. Това означава, че всяко второ дете е с увреждане. За година броят на малките инвалиди, търсещи мама и татко, е намалял с 83. Същевременно за същия период кандидат-осиновителите са се увеличили с 22-ма, като в края на 2018 г. броят им е 1508. Това означава, че броят на малчуганите, които могат да бъдат осиновени, е по-голям, отколкото на желаещите да ги вземат в своя дом. Тенденцията продължава вече 7 години, като по данни на АСП разликата най-осезаемо се е усещала през 2011 г., когато вписаните деца в регистъра са били с 61% повече. Осиновените хлапета през деветмесечието на 2018 г. са 395, като до края на годината броят им нарасна до 489. Най-много осиновени деца има в областите Плевен, Монтана, Варна, Смолян, София и Хасково. Едва 20 от всички осиновени са с увреждания, като най-много болни сирачета - по 4, са намерили своя нов дом във Варна и Кюстендил. За сравнение преди 7 години са били осиновени общо 720 сирачета. От тогава до сега всяка година броят им намалява с поне 30 деца. Ръст в осиновяванията има единствено през 2013 г. За същия период семейство са намерили общо 3844 хлапета, от които над 40 са с увреждания. По-ниският брой осиновени деца спрямо броя на кандидатите се обяснява с това, че желаещите да станат родители заявяват определени предпочитания за хлапетата. Сред тях са възраст от 0 до 3 г., добро здравословно състояние, български произход, както и липса на фамилна обремененост. От анализ на Агенцията за социално подпомагане става ясно, че през 2017 г. от 578 осиновени деца 473 са били до три годинки. Едва 55 са били хлапетата между 3 и 5 годинки, а 45 – между 5 и 10 г. Децата над 10 години са били най-голямата група, която чака за ново семейство – 1338. Само 5 от тях са намерили своя нов дом. Преди да бъдат одобрени осиновителите, социалните изготвят задълбочена комплексна оценка на кандидатите дали са годни да се грижат за хлапето, уточняват от Агенцията за социално подпомагане. така и здравословното състояние, моралните им качества. За да им бъде издадено разрешение за вписване в регистъра, се взимат предвид и възможностите родителите да осигурят физическо, психическо и социално благополучие на детето.", "date": "2019.02.26", "title": "Всяко второ дете за осиновяване - с увреждания (ТЕМАТА)"}
{"url": "https://www.monitor.bg:443/bg/a/view/uchiteli-se-uchat-vzaimno-da-polzvat-oblachni-tehnologii-158311", "text": "Над 1000 начални учители преминаха през обучения от свои колеги, на които ги насочваха как да ползват дигиталните и облачни технологии. Това се случи по проекта „Електронен старт в училище“ (eStart@school), осъществен от Дигиталната национална коалиция (ДНК) в сътрудничеството с Министерството на образованието и науката и с подкрепата на Google.org. За целта бяха избрани 12 дигитални посланици, които да предадат знанията си на своите колеги. В началото на проекта целта е била да бъдат обучени 450 учители от Северозападна България, но в края на проекта през обученията „учители за учители“ минават 1036 педагози, обясни президентът на ДНК Гергана Паси. Кремлина Черкезова 125 СУ“Боян Пенев“ е един от посланиците. Тя обясни, че е са внедрили много нови разработки в училищата, показали са на другите педагози как да работят с облачните технологии, как да преподават дигитално математика с помощта на виртуални кабинети. Румяна Ангелова от Пазарджик пък разказа, че по време на обученията от „учители за учители“ е показала на колегите си как учениците им да ползват QR-кодове, които помагат за представянето на информацията по интерактивен начин. Обсъждали са и възможностите на добавената реалност. Проектът е обхванал началните учители в петте области на Северозападния регион - Ловеч, Враца, Монтана, Плевен и Видин. Благодарение на него 69% от тях са посочили, че се чувстват по уверени в използването на дигиталните технологии. Преди обученията те са били само 47%.", "date": "2019.02.26", "title": "Учители се учат взаимно да ползват облачни технологии"}
{"url": "https://www.monitor.bg:443/bg/a/view/vss-porjaza-meracite-na-lozan-da-natiska-sydeben-shef-158306", "text": "С почти пълно мнозинство съдийската колегия на Висшия съдебен съвет поряза мераците на шефа на Върховния касационен съд Лозан Панов да притиска съдебен шеф с дисциплинарка срещу него. Мнозинството в съдебната колегия отказа да образува дисциплинарно производство за налагане на дисциплинарно наказание на административния ръководител на Апелативния спецсъд Георги Ушев. 9 от съдебните кадровици гласуваха да не бъде образувана дисциплинарка и само един - Атанаска Дишева, беше „за“. Така бе отхвърлено предложението на председателя на ВКС Лозан Панов към колегията, с което той поиска образуването на дисциплинарно производство срещу Ушев. По време на обсъждането на точката, като вносител Панов напусна залата и не участва в гласуването. Заседанието се ръководеше от председателя на ВАС Георги Чолаков и бе закрито, както всички други разглеждания на дисциплинарни точки. Инспекторатът към ВСС все още не е приключил от Апелативния спецсъд по отношение на мерките за неотклонение на подсъдимите за подкуп в големи размери бивша кметица на столичния район „Младост“ Десислава Иванчева и заместничката й Биляна Петрова. Като ответна реакция, в началото на февруари Панов внесе предложението си до съдийската колегия на ВСС за образуването на дисциплинарка срещу Ушев. Като повод за сезирането на ресорната колегия на кадровия орган Панов ползва доклада на три съдийки от ВКС, които той изпрати в Апелативния спецсъд, за да проверяват как се е движело делото за мерките за неотклонение на Иванчева и Петрова. И макар докладът да беше готов още на 10 декември 2018 г., председателят на ВКС предприе действия срещу Ушев цели два месеца по-късно и броени дни, след като лансира новината, че спецмагистратът можело да е кандидат за следващ главен прокурор. Исканата от Панов дисциплинарка срещу Ушев е втората атака на председателя на ВКС, която той предприема на база доклада на трите върховни съдийки. Първата бе срещу прокурори от специализираното правосъдие и прокурор от ВКП, заради които Панов сезира прокурорската колегия. Кадровиците отхвърлиха искането на председателя на ВКС. Пристрастието на Лозан Панов по делото \"Иванчева\" започна след арестуването им със 70 000 евро подкуп през април м.г. Още през лятото Панов поиска от Ушев обяснения защо в медийни публикации пишело, че Иванчева и Петрова са били в съдебна зала с белезници, а по-късно научи лично от Ушев, че това не е вярно.", "date": "2019.02.26", "title": "ВСС поряза мераците на Лозан да натиска съдебен шеф"}
{"url": "https://www.monitor.bg:443/bg/a/view/shef-na-detska-gradina-s-akt-za-deca-bez-imunizacii-158304", "text": "Директор на детска градина в Благоевградско отнесе акт, защото е записвал деца без задължителните ваксини от българския имунизационен календар. Четири нови случая на морбили са доказани лабораторно в областта, съобщиха от Регионалната здравна инспекция. Две деца на 3-годишна възраст и две млади жени са с положителни проби, поясниха от там. Болните са от Белица, Якоруда и Разлог, като всички са хоспитализирани в инфекциозното отделение на областната болница в Благоевград. Епидемиологичното проучване продължава. Продължава и издирването на контактите лица на хоспитализираните деца, и уточняване на имунния им статус. В Разлог продължават да слагат ваксини срещу морбили с мобилен кабинет.", "date": "2019.02.26", "title": "Шеф на детска градина с акт за деца без имунизации"}
{"url": "https://www.monitor.bg:443/bg/a/view/topolnishkijat-eskobar-osyden-na-dojivoten-zatvot-10-godini-158314", "text": "Тричленен състав на Апелативния съд в Солун осъди на доживотен затвор 56-годишния Огнян Атанасов, популярен в българските крими среди, като Тополнишкия Ескобар. Като „бонус“ му бяха присъдени още десет години затвор за трафик на кокаин и хероин в Гърция в периода от август 1998 г. до май 1999 г. Гръцката информационна агенция news.gr съобщи още, че Огнян Атанасов трябва да плати глоба от 130 000 евро. Срещу него се водят още няколко дела в Гърция, уличаващи го в наркоразпространение. На 16 януари прочутият наркотрафикант от югозапада Огнян Атанасов, по известен като Тополнишкия, отново падна в капана и беше арестуван в родното си село Тополница, което се намира до ГКПП-Кулата. Полиция и жандармерия организираха мащабна акция в петричкото село и района, като успяха да разкрият канал за трафик на хероин. Каналът започва от Хасково, преминава през Тополнишкия и през Кулата отива в Гърция. По сигнал от Благоевград в Хасково са хванати около 50 килограма хероин. При разследването се установи, че в основата на канала е петричкият Ескобар Тополнишкия, който го е възстановил веднага след излизането си от поредното пребиваване в затвора. Заедно с него бяха арестувани още деветима негови авери от родното му село Тополница, което се намира само на няколко десетки метри от ГКПП – Кулата. Между арестуваните са трима, които му помагали в зеленчуковата му градина и оранжерията, неговия съсед А. Трайков, както  и още неколцина младежи - мулета от Тополница. В акцията около 60 маскирани полицаи със със седем буса щурмуваха меката на дрогата село Тополница, обискираха 7 къщи и арестуваха организираната група на Огнян Атанасов. От няколко години той не беше попадал зад решетките, поради легендата, която си създаде с любезното съдействие на адвокати, че е в тежко психично разтройство. Така беше казано тогава по време на едно от съдебните дела срещу Атанасов в София. Седмица след поредния си арест Тополнишкия Ескобар беше екстардиран в Гърция по искане на гръцките власти, което датира от 2010 година. Кримибиографията на петричкия Ескобар Огнян Атанасов – Тополнишкия е богата. В прощапулника си веднага след промените в България той тръгва с каналджийство. Тогава в началото на 90-те години на миналия век идват първите нелегални емигранти от Пакистан, Авганистан, Ирак през Турция. Тополнишкия заедно с друг международно известен \"герой“ от ъндерграунда Васил Маникатов избирали хълм на 3-4 километра след Мелник, преди границата с Гърция. Тополнишкия водел клетите бегълци  на нощен поход към набелязания хълм на свободата. Точно преди изгрев слънце групата била в подножието на хълма. Тогава другият ”артист” в спектакъла, Маниката, нахлузвал запасняшката си униформа от БНА и с пушка манлихера на гърба, кой знае откъде открадната, пресичал хоризонта по гърба на възвишението като граничар-часови. Щом силуетът му изчезвал Тополнишкия шепнешком заповядвал на бегълците: “Давайте парите и бегайте натам. След баиро е Гърция”. Не след много време клетите бегълци с жени и деца се озовавали директно в граничната застава... На едно от съдебните заседания по-късно Тополнишкия, като обвиняем е казвал в своя защита, че е патриот и така  е работил за националната сигурност на България. След като излиза от първото си затворническо пребиваване Тополнишкия променя предмета си на дейност – насочва се към трафик на наркотици. Премества се в Гърция, но бързо, още през 1994 година е хванат за продажба на хероин. Осъден е от гръцки съд на 18 години затвор, но след 4 години успява да избяга от строго охранявания затвор „Касандра“. В Гърция остава до 2003 година, където гръцките власти го уличават в извършване на още 11 престъпления, свързани с наркотици. После Тополнишкия Ескобар се връща в селото си досами границата и продължава активната си дейсност. Арестуван за пореден път през август 2010 година при специализирана акция за разпространение на десетки килограми хероин, полицаите откриват в къщата на Тополнишкия Ескобар от 300 000 евра, 7 000 долара, 1 кг кокаин, 900грама хероин, 300 г амфетамини, 1 кг златни накити, преработен газов пистолет, кутия и пълнител с патрони от браунинг, 50 мобилни телефона и десетки СИМ карти с предплатени услуги. Това са му били “мунициите” само за лична употреба.  Бързо е уличен и арестуван. Доста години у нас обаче се влачат 2 дела срещу него за трафик на хероин и пране на пари. Това е бил и мотива на нашите власти, за да отказват на гръцките си колеги екстрадация, за да доизтърпи присъдата си с „бонуса“, заради бягството си. През 2011 Върховният касационен съд конфискува имущество в размер на 165 100 лева на наркобос номер едно в Югозапада Огнян Атанасов от петричкото село Тополница. Върховните магистрати не допуснаха касационно обжалване на решението на Софийския апелативен съд от 30 март 2011 година, по силата на което се конфискуват пари и недвижима собственост на Атанасов и съпругата му Даниела. Производството бе образувано още през 2007 година от Комисията по установяване на имущество, придобито от престъпна дейност в Благоевград. След поредица от съдебни заседания, в които бяха събрани множество доказателства и експертизи, Окръжен съд – Благоевград уважи изцяло исковите претенции на Комисията, оглавявана към този период от проф. Стоян Кушлев. Съгласно първоинстанционното решение, потвърдено години по-късно от Софийски апелативен съд, Огнян и Даниела Атанасови губят 27 декара ниви в петричкото село Тополница, 52 декара земеделски имот в село Генерал Тодоров, дялов капитал в търговско дружество \"Стемма\" и от апартамент в Сандански. Съдът реши още да бъдат конфискувани автомобили \"Тойота\", \"БМВ\" и 2560 лева, придобити от продажба на семеен \"Фолксваген\".  През 2016 година Огнян Атанасов – Тополнишкия е освидетелстван като психично болен – нанесени са му били тежки увреждания на мозъка, поради системната, повече от 20-годишна употреба на  обезболяващото лекарство. Освободен е от затвора.    ", "date": "2019.02.26", "title": "Тополнишкият Ескобар осъден на доживотен затвот + 10 години"}
{"url": "https://www.monitor.bg:443/bg/a/view/uchenici-stavat-sinoptici-i-pravjat-roboti-za-25-mln-lv-158307", "text": "Ученици ще се учат как да правят прогнози и да програмират роботи в кръжоците с дейности по интереси. Те стартираха в началото на втория учебен срок, като за провеждането им бяха за заделени 25 млн. лв. от държавния бюджет. Над 100 000 ученици ще се включат в дейности по интереси с областта на математиката, природни науки, дигитална креативност и технологии или т.нар. STEM-направления. От тях най-много са избрали приложна математика – 21 243 деца, които са сформирали 1424 групи в школата в страната. Дигиталните умения също са силно застъпени. Те ще се изучават в 1449 групи, в които са разпределени 20 084-ма малчугани. Няколко пъти в седмицата ще имат 7168 деца, разпределени в 522 групи. Директорът на Националната природо-математическа гимназия „Акад. Любомир Чакалов“ Ивайло Ушагелов сподели, че благодарение на заниманията учениците му ще се научат да правят прогнози за събития, които ще се случат. Това ще става с помощта на математически модели и дигиталните технологии, с които ще се учат да работят гимназистите. Ушагелов даде за пример, че те ще могат да правят прогнози за времето или биохимични процеси в областта на химията. В друг от клубовете в НПМГ учениците ще се учат как да конструират малки роботи, като им задават къде да ходят, как да си вдигат ръката. В страната има 393 групи, в които са се включили 6107 деца. В гимназията ще се провеждат и занимания, свързани с астрономията, по време на които наблюдаване на звездното небе, изследвания на движения и гравитация на планети. Ушагелов подчерта, че и умения в областта на STEM науките, които са над учебната програма. В страната са сформирани и кръжоци за околната среда – 859. Те са избрани от 12 535 деца. Ще има занимания за креативно мислене, в които ще се включат 4 977 хлапета в 321 групи. Физически и химически науки ще учат 8241 деца, а биологически 5277. Мисленето и уменията по математика се развиват и в клубовете по шах. Над 3200 деца са сформирали 225 групи в страната. Най-много са в София – 35, и Варна - 32. На трето място с интерес към шаха са хлапетата в Пловдив, където има 18 групи. Ръководител на групи по шахмат в Казанлък е Петранка Драганова, като нейната цел е до май всяко дете да може да играе. Тя разказа как след като две деца започват да играят шах, успяват да подобрят резултатите си по математика. „Развива се мисленето, децата се учат да премислят нещата, а това се предава и в живота. Променя се целият им характер, поставят си високи цели и ги постигат“, сподели Драганова.", "date": "2019.02.26", "title": "Ученици стават синоптици и правят роботи за 25 млн. лв."}
{"url": "https://www.monitor.bg:443/bg/a/view/kalin-zlatkov-38-i-na-slalom-v-sveta-za-mladeji-158302", "text": "Калин Златков завърши на 38-о място в слалома на световното първенство по ски-алпийски дисциплини за младежи във Вал ди Фаса (Ит). 18-годишният българин финишира за 1:55,34 мин. Той беше 50-и след първия манш с 57,69 сек., а с по-добро второ спускане успя да се изкачи с 12 позиции нагоре в крайното подреждане. Георги Ергин, 44-и в съботната алпийска комбинация, отпадна в първия манш. Шампион стана 19-годишният Алекс Винацер (Ит) с 1:46,52 мин., втори, на 1,38 сек. стана Бенжамин Ричи (САЩ), а трети, на 1,46 - Сам Маес (Бел). Международната ски федерация (ФИС) пък промени след 3-дневно проучване класирането при жените от спускането в кръга от Световната купа в Кран Монтана (Швейц). Това стана след невижданите проблеми с времеизмервателната система, които се случиха там. Първа остава олимпийската шампионка София Годжа (Ит), но втората - Йоана Хелен (Швейц) става четвърта, а третата - Лара Гут Бехрами - 6-а. В тройката на техните места влизат Никол Шмидхофер (Ав) и Корин Суте (Швец).", "date": "2019.02.26", "title": "Калин Златков 38-и на слалом в света за младежи"}
{"url": "https://www.monitor.bg:443/bg/a/view/shtyrkel-kacna-v-gocedelchevsko-158292", "text": "Завчера в село Абланица, община Хаджидимово, което е в близост до  Гоце Делчев хората с жив интерес забелязаха, че в гнездото си на електрически стълб кацна стария им познайник, щъркела Снежко. Той се завръща в дома си след като е прекарал поредния си зимен лагер някъде на юг. Местните хора са го нарекли Снежко, защото от няколко години пристига винаги през месец февруари. До няколко дни се очаква да кацне и дамата му Снежка.", "date": "2019.02.26", "title": "Щъркел кацна в Гоцеделчевско"}
{"url": "https://www.monitor.bg:443/bg/a/view/ombudsmanyt-osydi-toplofikacija-158308", "text": "Омбудсманът Мая Манолова е осъдила столичната \"Топлофикация“за отказа на изпълнителния директор на дружеството да предостави информация по Закона за достъп до обществена информация, съобщиха от пресцентърът на обществения посредник. Съдебните дела на омбудсмана с \"Топлофикация София\" са продължили близо три години, тъй като ръководството на общинската топлофикация отказваше да даде исканата информация за какво са похарчени събраните през 2015 г. юрисконсултски възнаграждения за близо 15 млн. лева чрез започнати дела срещу 21 хиляди столичани. В тези производства дружеството е поискало минимум 300 лева пред съда, 350 лева пред частен съдебен изпълнител и 300 лева по исково производство, пише в съобщението. С Решение номер 1149 от 25 февруари 2019 г. Административен съд София -град отмени отказа и изпрати преписката на изпълнителния директор за предоставяне на информацията, изрично и изчерпателно посочена в заявлението на омбудсмана. Решението е окончателно и не подлежи на обжалване, посочиха от пресцентъра на Манолова.", "date": "2019.02.26", "title": "Омбудсманът осъди \"Топлофикация”"}
{"url": "https://www.monitor.bg:443/bg/a/view/djovinaci-naj-byrz-s-alfa-romeo-na-katalunja-158301", "text": "Антонио Джовинаци с \"Алфа Ромео\" беше най-бърз в сутрешната сесия от 5-ия ден на тестовете на отборите във Формула 1 на пистата \"Каталуня\". Той го постигна с гумите тип C4. На 0,1 сек. след него останаха Пиер Гасли с \"Ред Бул\" и Шарл Льоклер с \"Ферари\" с по-бавните C3, които са средни по твърдост. Джовинаци постигна най-добрия резултат от 56-те си обиколки - 1:18,859 мин. в кратка серия от турове с по-малко гориво в последните 20 минути, а разликата между Гасли и Льоклер беше само 0,004 сек. Четвърти се нареди Ланс Строл от \"Рейсинг Пойнт\" с гуми C3, а зад него - Кевин Магнусен с \"Хаас\". Шампионът Люис Хамилтън яхна почти изцяло подновения болид на \"Марцедес\", с който тимът прави експерименти в аеродинамиката и завърши 8-и с С2 - на 1,743 сек. от Джовинаци. По колата промените бяха в предното крило с извити навън краища, под с допълнителни елементи, дефлектори, капак на двигателя и др. На нея за експериментите бяха поставени много \"Тръби на Пито\", с които се измерва разликата между статичното и динамичното налягане на въздуха върху детайли от корпуса.", "date": "2019.02.26", "title": "Джовинаци най-бърз с \"Алфа Ромео\" на \"Каталуня\""}
{"url": "https://www.monitor.bg:443/bg/a/view/895-bg-malchugani-chakat-roditeli-ot-chujbina-158315", "text": "895 българчета търсят дом зад граница. Това обикновено са хлапета, които са с различна степен на увреждане или са получили няколко отказа за осиновяване в България. От документите на правосъдното ведомство, в чиято система за международно осиновяване са вписани децата, става ясно, че броят им е намалял с 21 за три месеца. През ноември 2018 г. активните профили на чакащи за мама и татко са били 916. От всички 859 сирачета за последните 6 месеца не е постъпила молба от акредитирана организация за предоставяне на възможност за търсене на семейство за 717 деца. Точно толкова бяха неактивните профили на хлапета и през ноември миналата година. На фона на тези цифри обаче за 86 вече текат процедури за осиновяване от родители зад граница. При 50 деца са одобрени молби на осиновяващи за окомплектоване и вписване в 6-месечен срок, а 36 деца са в процедура с определен осиновяващ. От правосъдното ведомство уточняват още, че броят на хлапетата, чиито профили са разпределени между акредитираните организации за търсене на осиновяващ, е 145. Това означава, че за тях има интерес от кандидат-семейства в чужбина. След като българче отиде в чуждо семейство, местните социални са задължени да изготвят доклади за адаптацията му през 6 месеца в продължение на 2 години.", "date": "2019.02.26", "title": "895 БГ малчугани чакат родители от чужбина "}
{"url": "https://www.monitor.bg:443/bg/a/view/shakira-vse-pak-otiva-na-syd-158277", "text": "Въпреки че изплати част от задълженията си към испанската хазна, певицата шакира все пак отива на съд. Тя е получила призовка да се яви на 12 юни по обвинение в данъчна измама в размер на 14,5 милиона евро. Съдът на Есплугес де Лобрегат \"прие за допустими прокурорските обвинения\" срещу певицата, се казва в съобщение на Върховния съд на Каталуния, Североизточна Испания, където Шакира живее на семейни начала със защитника на футболен клуб \"Барселона\" Жерар Пике. Прокуратурата обвинява Шакира, че в периода 2011-2014 г. не е плащала данъците си в Испания, където е живяла. Тя е отговорна обаче само за периода 2012-2014, тъй като за задълженията от 2011 г. има давност. През този период тя е укривала приходите си чрез 14 компании, регистрирани в офшорни зони на Каймановите острови, Вирджинските острови и Панама. Шакира живее с Пике в Барселона от 2011 година, но се регистрира като данъкоплатец там едва през 2015-та. Миналата година говорител на прокуратурата каза, че \"това не съответства на действителността\" и подчерта, че партньорът на Шакира и техните деца живеят в района на Барселона. Адвокатите на Шакира настояват, че по-голямата част от доходите преди 2014 г. произлизат от нейни турнета по света, и че певицата не е живяла в Испания повече от шест месеца годишно - условие, за да плаща данъци в страната.", "date": "2019.02.26", "title": "Шакира все пак отива на съд"}
{"url": "https://www.monitor.bg:443/bg/a/view/aktioryt-dimityr-manchev-vyzkrysva-v-izlojba-158284", "text": "Документална изложба „Смехът никога не стига“, посветена на 85-годишнината от рождението на актьора Димитър Манчев, се открива на 18 март от 17.00 ч. в Градската градина пред Народния театър. Експозцията, която ще ознаменува и началото на Софийския театрален салон, показващ номинираните с „Икар“ спектакли, може да бъде видяна до 1 април. Димитър Манчев е роден на 17 юли 1934 г. в София. Изиграл е над 150 роли в театъра, киното и телевизията. Снимал се е в 12 игрални филма. През 1962 г. постъпва в трупата на Сатиричния театър, където играе до последно. Публиката го помни с образите му в „Смъртта на Тарелкин“,„Чичовци“, „Тартюф“, „Римска баня“, „Квартет“ и мн. др. Последната театрална роля на Димитър Манчев е на Поцо („В очакване на Годо“ от Самюъл Бекет, в постановка на Лилия Абаджиева през 2008 г. Материалите в експозицията (снимки, програми, афиши, отзиви и др.), са от архивите на Сатиричния театър, Съюза на артистите, Националната филмотека и личния архив на актьора, предоставен от сина му Росен Манчев.", "date": "2019.02.26", "title": "Актьорът Димитър Манчев възкръсва в изложба"}
{"url": "https://www.monitor.bg:443/bg/a/view/naredbata-za-kasovite-aparati-se-otlaga-za-golemite-tyrgovci-158298", "text": "Сроковете за прилагане на новата наредба за касовите апарати ще бъдат променени за част от търговците до септември. Представители на Българската стопанска камара (БСК) посетиха премиера Бойко Борисов с искане за промени в спорната Наредба-18, която цели отчитане на оборотите в реално време. След срещата финансовият министър Владислав Горанов заяви решимост наредбата да се прилага, а в седемте месеца до влизането й в сила за големите търговци \"напрежението да се разреши\". Наредбата, публикувана в края на лятото на 2018 г., влиза в сила в края на юни за търговците, които не са регистрирани по ДДС. но заради недоволството и липсата на готовност у компаниите, беше отложено за септември. \"Отлагането с повече от 7 месеца на по-сложната част от имплементацията на наредбата ще разреши напрежението между приходната администрация и бизнеса. Сигурен съм, че в следващите седмици ще намерим отговори, които стоят и притесняват бизнеса\", каза след срещата при премиера министърът на финансите Владислав Горанов. По думите му ще се търсят \"оптимални решения за тези гранични процеси и състояния, в които бизнесът среща проблеми за прилагането на наредбата\". Едновременно с това Горанов подчерта, че новите правила ще трябва да се прилагат, тъй като констатациите на приходната администрация са, че има огромен опит, независимо от ниската данъчна тежест, за злоупотреба с обороти. Министърът даде пример, че Горанов повтори, че срокът за фирмите, които не са регистрирани по ДДС, е до 30 юни. \"Тези, които не използват системи за продажби, а обикновени касови апарати, или да ъпдейтват софтуера, с който работи фискалното устройство, или да придобият нов такъв, ако той не може да бъде адаптиран към новите условия на наредбата\", призова той. Премиерът Бойко Борисов коментира, че шумът и напрежението по наредбата на финансовото министерство е точно, защото софтуерът се манипулира. „Всички ходите на ресторанти и на хотели и знаете къде колко касови бележки дават. Да не се краде ДДС-то - основна цел. В същото време излизат и казват: Държавата да ни направи пътя, канализацията, осветлението пред ресторанта. Приходите в бюджета след това дават възможност да се увеличават доходите, а не да богатеят един кръг лица“, заяви Борисов. Председателят на БСК Радосвет Радев добави, че тревогите на членовете на работодателската организация са свързани с конкретни текстове в наредбата. Той изрази убеденост, че през следващите седем месеца експертите ще прецизират текстовете и ще намерят по-добри решения, където е възможно, а наредбата ще стане по-разбираема и приложима.", "date": "2019.02.26", "title": "Наредбата за касовите апарати се отлага за големите търговци"}
{"url": "https://www.monitor.bg:443/bg/a/view/zatvarjat-vremenno-gishetata-za-registracija-v-kat-158294", "text": "От 15:00 часа на 27 февруари до края на работния ден гишетата \"Регистрация и отчет на ППС и собствениците им\" в звената на \"Пътна полиция\" в цялата страна няма да предоставят услуги на граждани, съобщиха от пресцентъра на МВР. Причината е извършване на промени, свързани с инсталирането на нов софтуер.", "date": "2019.02.26", "title": "Затварят временно гишетата за регистрация в КАТ "}
{"url": "https://www.monitor.bg:443/bg/a/view/muzikalen-maraton-v-zala-bylgarija-na-3-mart-158283", "text": "Близо 400 изпълнители ще представят шедьоври на родното музикално изкуство в камерната и голямата зала „България“ навръх националния празник 3 март. Музикалният маратон е под наслов „Обичам българската музика“. Сред изпълнителите са камерните формации „Филхармоника“, „Бела Воче“, хор „Нуша“, хор „Гусла“, групата за автентичен фолклор „Бистришките баби и внучки“, Биг бендът на БНР, формации от НМУ „Любомир Пипков“, НМА „Проф. Панчо Владигеров“, хор „Ваня Монева“, Националният филхармоничен хор, детският филхармоничен хор, оркестърът на Софийската филхармония. Събитието ще започне в 10 ч., а финал ще поставят солисти от Биг бенда на БНР от 20.30 ч. В програмата са образци от фолклора, класическата музика, поп и джаз композиции. Водещ ще е директорът на Народния театър Мариус Донкин. Дневната карта е 6 лв. и важи за всички концерти.", "date": "2019.02.26", "title": "Музикален маратон в зала „България“ на 3 март"}
{"url": "https://www.monitor.bg:443/bg/a/view/2-000-leva-ot-obshtina-rodopi-za-semejstvoto-chijato-kyshta-izgorja-158278", "text": "2000 лева да отпусне община „Родопи” на Константина и Петър Димитрови, които останаха без покрив над главата си, след като къщата им в село Брестник изгоря. Това предложение на кмета на общината Пламен Спасов е било входирано в общинския съвет за предстоящата този четвъртък. Това съобщи кметът на община „Родопи” Пламен Спасов. Пред Агенция Монитор той уточни, че е по-добре семейството, което чака трета рожба до дни, да получи финансова помощ. С парите Петър ще може да наеме техника и работници, за да разчисти останките от изгорялата си къща. Тя е била с дървена конструкция и след пожара е невъзможно да бъде възстановена. Трябва да бъде срутена и теренът да бъде разчистен, за да може пострадалото семейство да вдигне на същото място новия си дом. Стотици хора от цялата страна се отзоваха на призива да се помогне на Димитрови. Те са вложили всичките си спестявания, за да успеят да построят къщата си. Теглили са заеми за общо 240 000 лева с лихвите, като сумата за погасяването на месец на тези кредити е около 1000 лева. Отделно при пожара са изгорели и пари в брой, които Петър и Константина са били приготвили, за да доизплатят последните 1000 лева за новата си кухня. Тя също е напълно изгоряла, заедно с къщата. Снимки: авторът", "date": "2019.02.26", "title": "2 000 лева от община „Родопи” за семейството, останало без дом след пожар"}
{"url": "https://www.monitor.bg:443/bg/a/view/konfiskuvaha-90-000-butilki-vodka-na-kim-158295", "text": "Митническата служба на холандския град Ротердам конфискува огромна пратка на водка за Северна Корея, предадоха световните агенции. Пратката от 90 000 бутилки руска водка е била адресирана до севернокорейския лидер Ким Чен Ун и е била намерена миналата седмица скрита под фюзелажа на самолет, превозван с товарен кораб. По силата на санкциите на ООН срещу Северна Корея във връзка с ядрената й и балистична програми износът на голямо количество луксозни стоки за КНДР е забранен, припомня ДПА. \"Съветът за сигурност на ООН наложи санкции на Северна Корея и по тази причина е важно те да бъдат прилагани\", заяви холандската министърка на външната търговия Сигрид Каг. Освен от санкциите, икономиката на КНДР пострада също заради неправилното управление на средства и заради природни бедствия. Ким и американският президент Доналд Тръмп ще се срещнат утре във виетнамската столица Ханой. Северна Корея настоява за отмяна на икономическите санкции срещу нея, а Вашингтон желае Пхенян да се откаже от ядрените си оръжия.", "date": "2019.02.26", "title": "Конфискуваха 90 000 бутилки водка на Ким"}
{"url": "https://www.monitor.bg:443/bg/a/view/levski-plati-2-mln-lv-sinite-shte-igrajat-v-evropa-158296", "text": "Ръководството на „Левски“ плати два млн. лв., за да може да получи лиценз в Европа. Шефовете на „сините“ погасиха точно един милион и 40 хиляди евро, както искаха от УЕФА, а информацията бе потвърдена от клуба и изпълнителния директор Павел Колев. Припомняме, че на 21 декември 26-кратните шампиони на България бяха заплашени с изключване от участие в европейските клубни турнири на УЕФА за един сезон, при класиране за тях през следващите две години, ако „сините“ не погасят въпросните задължения до края на месец февруари. Вчера всичко беше платено, а на италианския треньор Делио Роси и неговия щаб. „Сините“ се разплатиха изцяло и за Дъстли Мюлдер и Нуно Рейш, като преведоха и на НАП близо милион и половина лева. Глобата от 100 000 евро, която УЕФА наложи заради натрупаните дългове, пък беше платена още с идването на власт на Павел Колев през януари. Така играчите на Георги Дерменджиев вече нямат административни пречки да участват в евротурнирите. „Клубът продължава съвместната си работа с УЕФА по оформяне на документацията, с която да преодолее заплахата от наказание заради нарушаване на правилника за „Финансов феърплей“. ПФК „Левски“ ще действа по предварително начертания план за стабилизиране и оздравяване на клуба, така че отборът да носи радост на верните си и многобройни привърженици“, написаха от „Герена“ в официално съобщение.", "date": "2019.02.26", "title": "„Левски“ плати 2 млн. лв., „сините“ ще играят в Европа"}
{"url": "https://www.monitor.bg:443/bg/a/view/bivsh-shef-ot-bafta-jurira-na-sofija-film-fest-158279", "text": "Продуцентът Ник Пауъл, чиято биография крие председателство на Европейската филмова академия (която ежегодно раздава т.нар. европейски оскари), както и на филмовия комитет на БАФТА, ще застане начело на международното жури в рамките на София Филм Фест. У нас един от първите партньори на Ричард Брансън ще пристигне на 10 март, три дни след старта на кинофорума, а компания в панела на оценяващите ще му правят още полската режисьорка Ева Подгурска, руският музикант, продуцент и режисьор Стас Намин, турската актриса Хазар Ергючлю и българинът Илиян Метев, чийто филм „3/4“ грабна „Златен леопард“ от феста в Локарно миналата година. Общо 12 заглавия влизат в надпреварата в международния конкурс на СФФ. Това са „Братя“ (реж. Омур Атай), „Доверие“ (реж. Зефа Озтурк), „Заливът Ханалей“ (реж. Даиши Мацунага), „Златна младост“ (реж. Ева Йонеско), „Извън системата“ (реж. Нора Фингшайд), „Изчезващи дни“ (реж. Джу Син), „Сервитьорът“ (реж. Стив Крикрис), „Стена“ (реж. Бартош Грудзиецки), „Техеран: Град на любовта“ (реж. Али Джаберансари), „Чудовища“ (реж. Мариус Олтеано), както и българските филми „Прасето“ на Драгомир Шолев и „Снимка с Юки“ на Лъчезар Аврамов. Силно присъствие на номинирани за „Оскар“ заглавия ще видим в рамките на 23-ото издание на СФФ. Четири от общо петте ленти, които се бореха за чуждоезичната награда, ще бъдат представени и пред българската публика. Това са победителят „Рома“ на Алфонсо Куарон, „Джебчии“, „Капернаум“ и „Студена война“, чийто автор Павел Павликовски ще пристигне за лична среща с любителите на седмото изкуство в София. Големият победител на наградите на Американската филмова академия „Зелена книга“ също ще има прожекция на СФФ, като за целта ще дойде лично и Димитър Маринов. Поредното заглавие, отличено с „Оскар“ в неделя, което ще видим на фестивала, е и „Ако Бийл Стрийт можеше да говори“. Припомняме, че Реджина Кинг си тръгна от „Долби тиатър“ със статуетка за актриса в поддържаща роля. Три български режисьорски дебюта също ще бъдат излъчени на София Филм Фест. Това са „Обичам те, Бойдин“ на Борислав Михайловски и с участието на Деян Донков, „Танго в тунела“ на Ники Станчев и Стоян Анов и „Лошо момиче“ на Мариан Вълев, който доби популярност с прякора Куката от „Под прикритие“. За филма си, който е финансиран изцяло от БНТ, актьорът казва, че е вдъхновен от няколко реални събития, на които самият той е бил свидетел. СФФ ще стартира на 7 март с прожекция на „Да ходиш по вода“ на Андрей Паунов в зала 1 на НДК. Церемонията по награждаването ще се състои на 16 март.", "date": "2019.02.26", "title": "Бивш шеф от БАФТА журира на София Филм Фест"}
{"url": "https://www.monitor.bg:443/bg/a/view/reshetki-za-shofiora-i-ikonoma-na-cvetan-vasilev-158300", "text": "Личният шофьор и икономът на банкера беглец Цветан Василев окончателно бяха оставени зад решетките с решение на Специализирания апелативен наказателен съд. Апелативните съдии пуснаха под парична гаранция от 100 000 лв. единия от адвокатите му – Мартин Апостолов, който е изключително близък с БГ Мадоф. Държавното обвинение твърди, че шофьорът Здравко Босаков, икономът Георги Запрянов и адвокатът Апостолов са прали пари от КТБ. Според прокуратурата шофьорът и икономът са били начело на фирми, реално контролирани от БГ Мадоф. Апостолов пък ги е консултирал как да източат над 26 млн. евро. Това се е случило само за 15 дни през пролетта на 2013 г., когато са регистрирали кухата фирма „Витро инвест“. Дружеството е изтеглило кредит от КТБ в размер на 26 млн. евро. От заседанието в АСНС стана ясно, че част от парите са превъртени през фирмите контролирани от мустакатия аферист – „Рубин Инвест“ и „Фина С“, след което са постъпили в личната сметка на Цветан Василев и съпругата му Антоанета. С част от парите семейството си е купило два апартамента срещу Южния парк в София, твърди прокуратурата. Според обвинението, за да изперат парите трансформирайки средства от необезпечения кредит тримата обвиняеми са се облагодетелствали. Апостолов е взел еднократно 50 000 евро, а шофьорът и икономът по 30 000 евро. За Запрянов има данни, че е трансформирал към Василев сумата от 880 000 лв., а Босаков над 16 млн. лв. в условията на продължаващо престъпление пране на пари. За тях има данни също, че всеки месец са напускали България през ГКПП Калотина в посока Белград, както и че са трансферирали парични потоци към укриващия се там БГ Мадоф. За това и апелативните магистрати прецениха, че за тях двамата е редно да останат окончателно в ареста.", "date": "2019.02.26", "title": "Решетки за шофьора и иконома на Цветан Василев"}
{"url": "https://www.monitor.bg:443/bg/a/view/radanova-sys-specialen-priz-ot-jordanka-fandykova-158291", "text": "Кметът на столицата Йорданка Фандъкова връчи специална награда на легендарната състезателка по шорттрек Евгения Раданова. Призът - красива чаша от чешки кристал, инкрустирана с 24-каратова злато, е заради подкрепата й към инициативата \"София - европейска столица на спорта\". \"Евгения беше с нас още при кандидатстването и след това в продължение на години е сред най-активните, които със своя пример и обаяние промотират с нашата инициатива спорта като алтернатива на съвременните изкушение и като опция за по-добър и здравословен начин на живот, каза Йорданка Фандъкова на тържеството в сградата на Столична община. - Освен легендарен спортист, тя е и обаятелна личност, идол на няколко поколения...Използвам случая да й благодаря и да пожелая успех на предстоящото следващата седмица световно първенство по шорттрек за мъже и жени. Горди сме, че нашия град отново е домакин на подобно мащабно състезание.\" Носителката на три олимпийски медала Раданова благодари за признанието и сподели, че с радост и ентусиазъм се е включила в инициативата. „Всички ние имаме много важна мисия – да запазим жизнена нацията, а спортът е един от начините това да се случи. Имаме много работа, но това ни амбицира да продължим и се радвам, че София запази продължава да е европейска столица на спорта. Така ще можем да запазим инерцията и да надградим поставеното като основа през последните 5 години. Каня всички в края на следващата седмица в \"Арена Армеец\", входът е безплатен, а на леда ще могат да се видят най-великите в момента в нашия спорт.\" В \"Арена Армеец\" от 7 до 10 март ще спорят за 10 комплекта медали медалите 10 олимпийски и 15 световни шампиони. Голямата звезда при мъжете е многократният олимпийски и световен шампион от Канада Чарлз Хамлин, който ще има сериозна конкуренция в лицето на други няколко първенци на планетата в последните години като Даджинг Ву (Китай), Дае Хеон Хванг (Реп. Корея) и голямата надежда на Унгария – Сандор Лиу Шаолин. При жените надпреварата се очаква да е също толкова оспорвана. В София сили ще премерят 5 световни шампионки от водещите страни в този спорт – Република Корея и Китай, а срещу тях ще се изправят звездата на Великобритания Елис Кристи и лидерката в световната ранглиста в момента и олимпийска шампионка от Пьончан 2018 - холандката Сузане Шултинг.", "date": "2019.02.26", "title": "Раданова със специален приз от Йорданка Фандъкова"}
{"url": "https://www.monitor.bg:443/bg/a/view/sofija-dava-150-bona-za-remont-na-fizkulturni-salona-158286", "text": "Със 150 хил. лв. ще се ремонтират осем физкултурни салона в училища в София. Това е заложено в програмата за ремонт на спортна инфраструктура, внесена в Столичния общински съвет (СОС) от зам.-кмета Тодор Чобанов. Проектът е на стойност 520 хил. лв. и ще бъде гласуван на заседанието на СОС в четвъртък. С обновени физкултурни салона ще се сдобият школа в районите „Средец“, „Изгрев“, „Надежда“, „Кремиковци“ и „Овча купел“. Например в 127 СУ „Иван Денкоглу“, в което учат над 900 ученици, в момента физкултурният салон е затворен, а последният ремонт е бил през 1997г. Там общината ще инвестира 29 хил. лв. В 11 ОУ „Св. Пимен Зографски“ за 34 хил. лв. ще се обновят и двата салона, като по-малкият в момента е неизползваем. По 20 хил. лв. ще се инвестират в 115 ОУ „Св. Св. Кирил и Методий“ и в 66 СУ „Филип Станиславов“. 15 хил. лв. са заделени за ремонти на физкултурните салони в 141 ОУ „Народни будители“. Извън ремонтите на спортните зали в проекта е заложено и обновяване на площадки. В районите „Илинден“ и „Овча купел“ са предвидени инвестиции на стойност близо 100 хил. лв. за цялостни и довършителни ремонти на спортните площадки. Фитнес площадката в парка „Заимов“ също ще се сдобие с нов облик.", "date": "2019.02.26", "title": "София дава 150 бона за ремонт на физкултурни салони"}
{"url": "https://www.monitor.bg:443/bg/a/view/podpisvat-novo-rouming-sporazumenie-za-6-dyrjavi-na-balkanite-158289", "text": "Ново регионално роуминг споразумение за шест държави на Балканите предстои да бъде подписано, обяви в Кюстендил българският еврокомисар по цифрова икономика и общество Мария Габриел. Тя се срещна с ученици от Езиковата гимназия в областния град, където тя самата е завършила средното си образование. „Говорихме за важността на цифровите умения, без значение в каква професия ще изберат да се развиват учениците. Ще се радвам да видя гимназията като част от Европейската седмица на програмирането, в която деца и младежи от цяла Европа могат да направят първи стъпки в програмирането, да дадат израз на своя талант и идеи с помощта на цифровите технологии“, коментира още Мария Габриел. По думите на еврокомисаря на 4 април предстои дигиталната среща на върха в Белград, на която да бъде подписано новото регионално роуминг споразумение, което да обхваща шест държави от Западните Балкани. В момента има такова действащо споразумение от 2014 година, но е за четири държави. Към момента Косово и Албания не са включени. „Целта е да се намали цената за мобилните данни, което трябва да се случи от 1 юли 2019 година. Идеята е цената за мегабайт да бъде 70 евроцента. Започнал е мониторингов процес по отношение на намаляване цената за гласовите обаждания и СМС-те, но е необходимо време и много работа“, допълни още Мария Габриел. Тя проведе разговори и с бъдещите зрелостници за стажовете \"Цифрова възможност\", чрез които до 6000 студенти ще могат да натрупат опит в технологична компания в друга държава членка. „Пожелавам сред днешните ми събеседници да има бъдещи студенти, независимо от специалността“, допълни още еврокомисарят. Мария Габриел благодари на директорката Езиковата гимназия в Кюстендил - Иванка Янкова, учителите и учениците за гостоприемството и интересната дискусия. В края на срещата тя получи като подарък репродукция на една от картините на Владимир Димитров – Майстора.  ", "date": "2019.02.26", "title": "Подписват ново роуминг споразумение за 6 държави на Балканите"}
{"url": "https://www.monitor.bg:443/bg/a/view/noi-otmenil-25-ot-objalvanite-bolnichni-158290", "text": "От 9514 обжалвани обезщетения за общо заболяване НОИ е отменил 2419 болнични листа, става ясно от данните на осигурелния институт. Това означава, че 25% от тях са били анулирани. Българите взимат най-често фалшиви болнични, за да посетят държавната администрация и да свършат лична работа. „Причината е, че системата на обслужване на гражданите е бюрократизирана и ако трябва да отидат до някоя администрация ще са им нужни поне 2-3 свободни дни и висене по различни гишета“, коментира Григор Димитров от Българската стопанска камара. По болест често отсъствали и майките, когато нямало кои да гледа децата. До порочната практика нашенците прибягвали все по-рядко с цел сливане на празничните дни или просто за почивка. По думите на Димитров една четвърт от издадените болнични били от медицински центрове. Веднага след тях се нареждат взетите от личния лекар – 15 на сто. Според Димитров измамите щели да намалеят ако се направи регистър, който съдържа информация за медицинските центрове и броя на издадените от тях болнични. „Така ако едно медицинско заведение е издало пет пъти повече болнични от другите, ще е ясно, че не всички от тях са истински“, поясни Димитров.", "date": "2019.02.26", "title": "НОИ отменил 25% от обжалваните болнични "}
{"url": "https://www.monitor.bg:443/bg/a/view/kobrata-sreshtu-tajsyn-furi-vmesto-boj-za-pojas-s-djoshua-158282", "text": "Кубрат Пулев може да срещне за съперник Тайсън Фюри до края на годината. Това твърди електронното издание sport360.com, цитирано от gong.bg. То анализира вариантите за възможните мачове в тежка категория след рокадите, които боксьорите направиха с промоутърските компании. Някои от тях са доста атрактивни и могат да донесат сериозни приходи при провеждането им, дори по-големи от досега спряганите боеве за пояси. Кубрат Пулев е официален претендент за титлата на IBF, която е притежание на Антъни Джошуа, както и тези на WBA, WBO и IBO. Британецът трябва да проведе тази задължителна защита до края на 2019 г., но може и да не се стигне до такъв мач, ако промоутърът му Еди Хърн намери по-доходоносен съперник за другите титли. Тайсън Фюри пък трябва да играе реванш с носителя на пояса на WBC Дионтей Уайлдър, с когото завършиха с наравно в мача през декември 2018 г. Той обаче явно се бави заради същите аргументи от щаба на американеца. Фюри подписа договор с компанията Top Rank на легендарния Боб Аръм, която започна да му търси друг съперник и за момента преговаря с Джоузеф Паркър, който падна от Джошуа на 31 март 2018-а, а после и от Дилиан Уайт през юли. Ако не се стигне до бой с него обаче излиза на преден план вариантът с Кубрат Пулев, с когото на практика двамата са съотборници, защото Аръм пое и неговите дела. Засега пред Кобрата е наред мача с румънеца Богдан Дину на 23 март в САЩ. Така че среща с Циганския крал на практика може да има късно наесен. И заради нея да се размине така очакваният двубой с Джошуа. Разбира се на този етап това са само догадки. Самият Джошуа пък отговори на нападките на следващия си противник Джарел Милър, който намекна, че шампионът може да у вземал допинг, за да качва тегло. \"Това са пълни глупости, защото взимаш стимуланти, за да си по-голям и по-масивен, написа Джошуа. - За най-важните си битки с Кличко и Паркър аз всъщност свалях килограми, което прави безсмислено да си бия някакви гнусотии в задника. Единственото, което правя преди мач, е да тренирам здраво, да правя всичко правилно и всички виждате резултата от това.\"", "date": "2019.02.26", "title": "Кобрата срещу Тайсън Фюри вместо бой за пояс с Джошуа"}
{"url": "https://www.monitor.bg:443/bg/a/view/ministerstvoto-na-otbranata-s-daritelska-kampanija-za-sem-dimitrovi-chijato-kyshta-izgorja-napylno-158285", "text": "Министерството на отбраната и авиобаза Граф Игнатиево организират дарителска кампания в подкрепа на семейството на капитан Петър Димитров от изтребителната авиационна ескадрила на авиобаза Граф Игнатиево. Към нея се присъединиха военнослужещи от ВВС, съобщиха от ведомството.  В момента се извършва ремонт на ведомствено жилище в района на авиобазата, за да може в петък многодетното семейство да се настани. Военнослужещи събират и доброволни финансови средства, за да подпомогнат младите хора в този труден момент. С лични средства днес в дарителската кампания се включиха министърът на отбраната Красимир Каракачанов, заместник-министрите на отбраната Атанас Запрянов и Анатолий Великов и членовете на политическия кабинет към министъра на отбраната. Началникът на отбраната генерал Андрей Боцев, заместник-началниците на отбраната - вицеадмирал Емил Ефтимов и генерал-лейтенант Димитър Илиев, и постоянният секретар на отбраната Антон Ластарджиев също дариха средства за кампанията. Семейството на младия пилот капитан Петър Димитров остана без дом, след като пожар унищожи къщата и цялото им имущество в с. Брестник, община Родопи на 24 февруари 2019 г. Младото семейство има две малки деца - дъщеря на 10 г., момиченце на 1,5 г. и очаква раждането на третото си дете през март тази година. Освен личните си документи двамата родители не са успели да спасят нищо от вещите в горящата къща.   Обръщаме се с призив към всички военнослужещи от въоръжените сили и граждани да се включат в дарителската кампания в помощ на семейство Димитрови. IBAN: BG05UNCR70001520697983 BIC UNCRBGSF  ", "date": "2019.02.26", "title": "Министерството на отбраната с дарителска кампания за сем. Димитрови, чиято къща изгоря напълно"}
{"url": "https://www.monitor.bg:443/bg/a/view/bylgarche-fashist-edva-ne-si-izkara-boja-kraj-milano-158271", "text": "Българин към двайсетина години на име Мартин Орански едва не си изкара боя в градчето Меленяно до Милано заради „избродираните“ на врата му нацистки символи “SS” и келтски кръст. Сънародникът ни живее от тринайсет години в Италия, където пристигнал още дете с родителите си – икономически имигранти. Пред телевизионен екип на в. „Република“ нашенецът обяви на много добър италиански, че бил фашист по убеждения, тъй като само фашизмът можел да реши сегашните проблеми на Италия и Европа. По ирония на съдбата Мартин участва в антирасистка демонстрация в подкрепа на 21-годишния сенегалец Бакари Дандио. Преди пет години той бил осиновен от живеещото в Меленяно семейство Поци, играел в местния футболен отбор и се ползвал с авторитета на възпитан и весел младеж. Преди седмица обаче стените на дома му и тези на съседните сгради бяха осеяни с расистки лозунги срещу него и семейството му. В последствие този факт предизвика вълна от негодувание не само сред съгражданите на Бакари, но също така в Милано и дори в цяла Италия. А кулминацията на протестите бе демонстрацията завчера на 1500 души по улиците на Меленяно, на която бе забелязан сънародникът ни. От пуснатия в мрежата видеоматерил може да се направи заключението, че Мартин е привлякъл вниманието на участниците в протеста най-напред с бръснатата си глава и след това с хитлеристките символи от двете страни на врата му. Той бе „разконспириран“ на бърза ръка като „провокатор“ и „чуждо тяло“ в инициативата, върху него се нахвърлиха няколко възрастни мъже и въпреки че охарактезира пред тях „Бакари“ като „много добро момче“, те нахокаха нашенеца и го натириха със заплахи за саморазправа. Той обаче не си тръгна и разясни на заобиколилите го журналисти, че италианците изнасилвали и крадяли много по-малко от мигрантите, които пристигали на Апенините от Африка. Репортер определи тези разсъждения като расистки и сънародникът ни се съгласи с него без да му мигне окото, натъртвайки на привъзаността си към фашистката идеология. Малко след това Мартин бе заобиколен от карабинери, които му поискаха документите за самоличност. Сънародникът ни подчерта пред блюстителите на реда, че той самият бил мигрант, но не бил дошъл н Итаалия с гумена лодка. Иначе казано не е от Африка или Близкия Изток, където според него и съмишлениците му живеят хора – втора ръка.", "date": "2019.02.26", "title": "Българче – фашист едва не си изкара боя край Милано"}
{"url": "https://www.monitor.bg:443/bg/a/view/patriotite-ne-se-razbraha-javjavat-li-se-zaedno-na-vota-158287", "text": "Формациите в „Обеднинени патриоти“ - „Атака“, ВМРО и НФСБ не се разбраха дали ще се явяват заедно на евроизборите или не. Това стана ясно след продължилото почти два часа заседание на коалиционния съвет на т.нар. малка коалиция. От тримата лидери само Красимир Каракачанов присъства на срещата, а Волен Сидеров и Валери Симеонов изпратиха заместниците си. Около половин час по-късно хората на Сидеров от „Атака“ си тръгнаха преждевременно. Оказа се, че представителите на НФСБ и \"Атака\" се изпокарали още за дневния ред и така разговорът въобще не тръгнал по същество. Самите атакисти обаче обрисуваха друга картина на случилото се. От думите на Десислав Чуколов стана ясно, че по време на разговорите ВМРО предложили бившия здравен министър Петър Москов, като една от номинациите в патриотичната листа. Причината да си тръгнат по- рано пък била, че вместо за евровота, започнало да се говори за „битовизми“. Той заяви, че „Атака“ няма нищо против провеждането на вътрешни избори за обща листа и са отворени за всякакви формати. След края на заседанието Каракачанов обаче обясни, че истинската причина „Атака“ да си тръгне по-рано е предложението на НФСБ за промени в ръководството на парламентарната група. По думите му така и не се е стигнало до разговори кой ще води листата на партиотите. Той отрече твърдението на Чуколов, че ВМРО са предлагали Петър Москов за водач на евролистата „След тази среща е като преди тази среща – нищо ново“, обобщи ситуацията той. И добави: „Има коалиция „Обединени патриоти“ и тя подкрепя мнозинството в парламента, а дали ще има за евроизборите – иншааллах.“ Каракачанов отново припомни тезата си, че разумният вариант е партиите от „Обединени патриоти“ да се явят заедно на изборите. Той даде да се разбере, че ако не се стигне до споразумение от ВМРО ще се регистрират сами за участие във вота. По неофициална информация обаче от ВМРО няма да правят повече опити за преговори. Предстои провеждането на национален съвет на формацията, където темата ще се обсъжда и евентуално да се реши ВМРО явяват ли се самостоятелно на изборите. ", "date": "2019.02.26", "title": "Патриотите не се разбраха явяват ли се заедно на вота"}
{"url": "https://www.monitor.bg:443/bg/a/view/pet-zvezdi-pomryknaha-v-sardinija-158269", "text": "Управляващото в Италия движение „Пет звезди“ на комика Бепе Грило се провали с гръм и трясък на произведения в неделя регионален вот на о. Сардиния. Неговата листа начело с кандидат за президент на областта Франческо Дезогус получи 11% от гласовете, докато на политическите избори само преди година движението е било предпочетено от 42,5% от сардинците. Безспорен победител във вота с 47% е Кристиан Солинас - кандидата на десницата, в която влизат управляващата партия „Лига“ на вицепремиера и министър на вътрешните работи Матео Салвини, както и формациите „Форца Италия“ на Силвио Берлускони и „Италиански братя“ на Джорджа Мелони. Втори с 33% е кандидатът на правляващата до сега на острова левица – Масимо Дзеда. Създателят на „Пет звезди“ и негов идеолог Бепе Грило определи резултата като „пълна излагация“ и обвини движението, че не е на „нужната политическа висота“. Официалният лидер на формацията и вицепремиер Луиджи ди Майо пък се опита да омаловажи плачевния резултат, подчертавайки в изявление, че политическите избори миналата година и сегашните регионални били две съвсем различни неща. Думите му обаче разгневиха доста от неговите партийни съмишленици, които поискаха той незабавно да подаде оставка и да изведе движението от вредната му според тях управляваща коалиция с партията „Лига“ на Матео Салвини. Защото според социологическит проучване към 300 хил. симпатизанти на „Пет звезди“ завчера са загърбили водачите си и са гласували именно за Салвини, припознавайки в него нужния сега на Италия силен и последователен лидер. Политическите наблюдатели от тяхна страна подчертаха до един в коментарите си, че вицепремиерът е „локомотивът“ на победата на десницата и предрекоха скорошно разцепление на упрвляващато коалиция. Самият Салвини каза, че резултатите от Сардиния няма да се отразят на правителството и си пожела да му остане верен до приключването на неговия мандат след 4 години. В същото време вицепремиерът се израдва неимоверно на победата на десницата над управлявата досега острова левица.", "date": "2019.02.26", "title": "„Пет звезди“ помръкнаха в Сардиния"}
{"url": "https://www.monitor.bg:443/bg/a/view/huben-cherkelov-razkri-tajni-ot-nujorkskoto-si-studio-158281", "text": "Изложба на световноизвестния български авангардист Хубен Черкелов може да се види до 31 март в галерия Oborishte 5. Художникът е подбрал за нея над 30 платна от различни периоди в своето творчество. В експозицията, наречена THE WORLD $ YOURS, са намерили място и 3 впечатляващи с размера си платна със сюжети от американската история, участвали в 54-тото биенале във Венеция през 2011 г., които се показват за пръв път у нас. Има и маслени творби от колекцията на галерията, изработени в характерната за Черкелов импасто техника с изображения от различни световни банкноти, както и работи, създадени в студиото му в Ню Йорк през последната година. Вдъхновение за името на изложбата артистът е почерпил от емблематичната сцена с прелитащия дирижабъл и преминаващия надпис The World IS Yours пред погледа на Тони Монтана (Ал Пачино) във филма на Брайън де Палма „Белязаният“ (Scarface). Знакът на долара, който замества глагола в изречението, е препратка към творба на художника от 1992 г. Там той изписва с медни букви върху дърво WHAT $ ART. Изразните средства в работите на Хубен Черкелов са масло, акрил, импасто и фолио. Видовете фолио, които той използва, са идентични с необходимите за производството на банкноти. Фолиото прави възможно прехвърлянето на вече съществуващи изображения от различни парични знаци, банкноти и монети върху платно. Така художникът стъпва върху наследството на попарта от 50-те и 60-те години на XX век, но надгражда и развива творчеството си в полето на постмодерната живопис. Ако финансовите институции, банки, монетни дворове и др. взаимат от изкуството образи, за да ги инкорпорират в копюри и монети, то Хубен Черкелов взима тези нови образи и ги връща на изкуството чрез творчеството си. Наричат Хубен Черкелов разказвач в образи. Той «чете» изображенията върху парите, разкодира ги, «превежда» ги и ги пренася от миналото в настоящето. В изследователската си работа Черкелов е открил редки монети и банкноти от 1936 г. от Коста Рика с лика на Мона Лиза, както и 10-доларови банкноти с лика на Елвис Пресли, които могат да бъдат използвани само на територията на „Грейсланд“. Последните му творби изненадват с неочаквани образи като Батман, Супермен, Супергърл и др. въображаеми герои, намерили място върху различни финансови инструменти.", "date": "2019.02.26", "title": "Хубен Черкелов разкри тайни от нюйоркското си студио"}
{"url": "https://www.monitor.bg:443/bg/a/view/mihajlov-i-milanov-gotovi-za-derbito-sys-slavija-158288", "text": "Героят от дербито с ЦСКА и един от лидерите на новия „Левски“ - Николай Михайлов се размина с тежка контузия. След направения му ядрено-магнитен резонанс стана ясно, че състоянието на стража не е толкова притеснително и шансовете му за игра във важния сблъсък със „Славия“ са големи. Ако все пак болките се окажат по-силни от желанието на Михайлов, на вратата ще застане Николай Кръстев. От днес пък Живко Миланов ще се включи в тренировъчния процес на тима и се очаква в групата за двубоя с „белите“. Десният бек имаше мускулна травма, която му попречи да играе в първите три срещи на „Левски“ през 2019 година. Под въпрос все още е участието на Валери Божинов, който изкълчи глезен срещу „Витоша“, но възстановяването му върви добре и той със сигурност ще е готов за домакинството на „Лудогорец“. На „Герена“ се погрижиха и за бъдещето си в атака, като вчера Илия Димитров продължи договора си с клуба за още три години. Междувременно спортно-техническата комисия към БФС обяви, че предстоящото дерби между „Славия“ и „Левски“ ще се играе на стадион „Васил Левски“, независимо че „белите“ вече да имат всички необходими предпоставки да домакинстват на своя терен в квартал „Овча купел“. Причините за промяна в локацията, са изискванията на полицията, която държи на София. В реакция на решението наставникът на „Славия“ Златомир Загорчич заяви, че се надява и „сините“ да не играят на „Герена“, когато дойде домакинския им мач с неговия тим. „Готвим се като за всеки мач. Съгласни сме с тези решения, но се надявам, че като „Левски“ е домакин вместо на „Герена“ пак да играем на „Васил Левски“. Ще разчитаме на Петков и Тасевски в този мач“, коментира Загорчич след контролата с третодивизионния „Балкан“ (Ботевград), която „белите“ спечелиха с 1:0. Синът на „синята“ легенда Георги Аспарухов – Андрей пък сподели своята радост от триумфа срещу ЦСКА. „Честита победа и 3 точки! Винаги е радостно да победиш в добре посетен двубой. Мачовете със „Славия“ и „Лудогорец“ са по-важни от всякога за това да се разбере какво е лицето на отбора и дали той ще се опита да използва добрия момент. Каквото и да стане - „Само Левски“, написа Аспарухов във Фейсбук профила си.", "date": "2019.02.26", "title": "Михайлов и Миланов готови за дербито със „Славия“"}
{"url": "https://www.monitor.bg:443/bg/a/view/energijnata-borsa-zatvori-pri-sredna-cena-86-25-leva-za-megavatchas-158272", "text": "При средна цена 86,25 лева за мегаватчас е търгуван днес токът на Българската независима енергийна борса /БНЕБ/, показват данните от търговията на борсата при сегмента \"пазар ден напред\". Сделките са на база утрешен ден на доставка (27 февруари). Средната цена на пиковата енергия (9.00-20.00 ч.) e 92,66 лв. за мегаватчас. Извънпиковата енергия (1.00-8.00 ч.; 21.00-24.00 ч.) е изтъргувана при средна цена 79,83 лв. за мегаватчас. Най-ниската цена в рамките на днешната сесия, при утрешен ден на доставка, е 46,92 лв. за мегаватчас, достигната за 2.00-3.00 ч., а най-високата е 121,75 лв. за мегаватчас - за 7.00-8.00 часа. Данните от БНЕБ показват, че са продадени общо 26 804,20 мегаватчаса електроенергия. Енергийната борса вчера затвори при средна цена 87,69 лв. за мегаватчас. В сегмента \"пазар в рамките на деня\" за днес, 26 февруари, БНЕБ отчита до момента общ търгуван обем от 863,10 MWh. Среднопретеглената дневна цена е 54,89 лева за мегаватчас.", "date": "2019.02.26", "title": "Енергийната борса затвори при средна цена 86.25 лева за мегаватчас"}
{"url": "https://www.monitor.bg:443/bg/a/view/v-shejnovo-vdigat-pametnik-na-86-zaginali-vyv-vojnite-158276", "text": "Паметник в прослава паметта на 86 загинали в Балканската, Междусъюзническата и Първата световна войни ще бъде издигнат в казанлъшкото село Шейново. Проектът е изработен от скулптура Велин Дечков, имената са издирени с помощта на специалистите на Държавен военен архив - Велико Търново. Идеята за монумента е многолетна, още преди 11 години е започнало набирането на средства, но след това тя била изоставена. През лятото на м.г. на общоселско събрание е избран инициативен комитет начело с Яни Ташев с двама загинали в битките в рода му близки, който започва отново работата. Проектът предвижда имената на загиналите за Отечеството да  бъдат изписани върху 5 черни гранитни плочи, а над тях да има отлят от бронз лъв и надпис „Българийо, за тебе те умряха!“. В съседство е проектирано място и за жертвен огън. Височината на барелефа е 3 метра, а ширината на гранитния постамент е 2,7 метра. Вече е избрано мястото за съграждането в центъра на селото. Местните жители припомнят, че преди много години върху една от стените на местния храм били изписани имената на загиналите по бойните полета, но с времето надписите се похабили и станали почти неразчитаеми. Около 20 000 лв ще струва реализацията на идеята, очаква се на своето заседание от 28 февруари казанлъшките съветници да дадат зелена светлина за направата на мемориала.", "date": "2019.02.26", "title": "В Шейново вдигат паметник на 86 загинали във войните"}
{"url": "https://www.monitor.bg:443/bg/a/view/adriana-lima-pravi-komplimenti-na-bylgarka-158273", "text": "Българският модел Мила Христова е била една от гостенките на прочутото благотворително парти на сър Елтън Джон преди церемонията по раздаването на наградите „Оскар“, с което от 27 години събира пари за болните от ХИВ и СПИН.   Родната красавица е била в компанията на супермодела Адриана Лима. „Поговорихме си като колежки. А роклята ти е невероятна. Откъде я имаш“. И аз се почувствах много горда, че е от български дизайнер“, сподели пред Epicenter.bg Христова, която е блестяла в тоалет на София Борисова. „Носителката на Оскар за грим Кейт Биско дойде със статуетката си. Дори ми предложи да я подържа и да се снимам с нея, но аз й отговорих „Твоя си е и заслугата за нея - също“. А пък един от най-големите музикални продуценти на съвремието - Както можете да се досетите, отказах“, допълва Мила, която е завършила магистратура по стратегически маркетинг в Лондон. Сред звездите на тазгодишното парти бяха Хайди Клум, Парис Хилтън, Майкъл Дъглъс, Шарън Стоун, Бритни Спиърс, Кейти Пери, Стивън Тайлър, Никол Шерцингер и дори Дензъл Уошингтън.", "date": "2019.02.26", "title": "Адриана Лима прави комплименти на българка"}
{"url": "https://www.monitor.bg:443/bg/a/view/machyt-s-totnym-reshava-sydbata-na-mauricio-sari-158268", "text": "Мениджърът на „Челси“ Маурицио Сари съвсем не е сигурен за бъдещето си. Всъщност, още в четвъртък сутринта той може да се окаже безработен, ако не спечели предстоящия тази вечер мач с „Тотнъм“ от междинния кръг във Висшата лига, разкрива „Сън“. Според изданието, италианецът е имал среща с висшето ръководство на „сините“ още в рамките на вчерашния ден. На нея са се обсъдили резултатите му до момента, както и скандалът с Кепа Арисабалага на финала за Купата на Лигата. Вторият случай изглежда почти приключен, като сега ще се разискат само от него. Но източниците на изданието са категорични, че над Сари ще надвисне ултиматум за победа над „Тотнъм“ и ако не го изпълни, още на следващия ден ще се сбогува с поста си. Лондончани имат и готов фаворит за неговата позиция. Това е Зинедин Зидан, който е без работа от май миналата година, след като напусна „Реал“ (Мадрид), но самият французин засега не е афиширал намерения да поеме „Челси“. При уволнение, неустойката на Сари е 5 млн. паунда, което е най-ниската стойност в ерата „Роман Абрамович“. В същото време вратарят на „Челси“ Кепа Арисабалага не се размина със санкция от клуба за поведението си по време на финала за Купата на Лигата срещу „Манчестър Сити“ в неделя. „Сините” загубиха с дузпи, а малко преди да се стигне до тях испанският страж отказа да бъде заменен и постави в Арисабалага ще бъде лишен от една седмична заплата, парите ще бъдат дарени за благотворителност. „Независимо, че наистина имаше недоразумение, аз действах неправилно в ситуацията и направих голяма грешка. Извиних се на треньора, на Вили Кабайеро, на останалите си съотборници и на всички в клуба. Извинявам се и на феновете. Ще се поуча от тази случка и ще приема всяко наказание, което ми бъде наложено”, заяви 24-годишният бивш вратар на Атлетик Билбао. ", "date": "2019.02.26", "title": "Мачът с „Тотнъм“ решава съдбата на Маурицио Сари"}
{"url": "https://www.monitor.bg:443/bg/a/view/omagiosanoto-carstvo-na-nikolaj-rajnov-158275", "text": "Мащабна изложба на големия български художник Николай Райнов (1889-1954), наречена „Омагьосано царство“, се открива в Софийска градска художествена галерия в четвъртък, 28 февруари, от 18 часа. Експозицията, която ще може да бъде разгледана до 7 април, е посветена на 130-годишнината от рождението на твореца, който освен художник е бил и сред изявените поети и белетристи от първата половина на ХХ век, както и учен енциклопедист: философ, изследовател на фолклора, литературата и изобразителното изкуство – една от от онзи период. Широката известност и митовете около личността му се дължат преди всичко на неговото литературно и публицистично наследство. Райнов остава в аналите и като автор на първата българска история на изкуството и на едни от ранните монографии за българско изкуство. Настоящата изложба е резултат от дългогодишно проучване върху творчеството му. Куратори са Станислава Николова и Галина Декова. Николай Райнов завършва Художествено-индустриалното училище в София през 1919 г. и през целия си живот се определя като „художник декоратор“. Създава значителна продукция в областта на илюстрацията и оформлението на книгата, както и многобройни декоративни проекти. Най-личната, уникална и разпознаваема част от художественото му творчество обаче остават т. нар. „стилизувани картини“ от 20-те и 30-те години. Те го открояват като изключително явление на тогавашната художествена сцена и препращат към единната Всяко произведение на Николай Райнов – от най-незначителната рисунка до теоретичните му трудове, е фрагмент от този сложен градеж. Някои от декоративните композиции достигат до нас, придружени с обяснение на сюжета – всички те отразяват дълбоката ерудираност и многостранните интереси на Райнов в области като философия, история на религията, етнография, физика, ботаника, астрология, химия и т.н. В изложбата „Омагьосано царство“ са включени над 120 произведения на Николай Райнов. Представени са ранни работи от студентските години в Държавното рисувално училище (1909-1911), творби от по-зрелия период през 20-те години на ХХ век, гравюри от престоя му в Париж (1925-1927), както и декоративни пейзажи от 30-те години на ХХ век. Сред последните са и пейзажите от лакова живопис върху станиолена основа, които нямат аналог в българското изкуство. В сбирката присъстват и рисунки по натура с туш, темпера, цветни моливи и акварел, с помощта на които може да се проследи откъде тръгва процесът на стилизация при художника. Като част от събитието ще бъдат прожектирани филмите „Николай Райнов“ от 1984 г., със сценарист Александър Бешков и режисьор Михаил Стойков, както и „Николай Райнов – Тютюневият човек“ от 1989 г., с режисьор Христо Вълев и сценарист Дарин Камбов, предоставени от БНТ.", "date": "2019.02.26", "title": "„Омагьосаното царство“ на Николай Райнов"}
{"url": "https://www.monitor.bg:443/bg/a/view/hemodializata-v-lovech-ostana-bez-lekarstva-158274", "text": "Отделението по хемодиализа в Многопрофилната болница „Проф. д-р Параскев Стоянов\" в Ловеч остана без медикаменти, които се дават на пациентите след хемодиализа за поддържане на състоянието им. Това съобщи директорът на лечебното заведение д-р Румяна Нановска. Проблемът е от този месец и се очаква да бъде решен до края на седмицата, след като бъде сключен договорът с Районната здравноосигурителна каса в Ловеч и постъпят пари от там. Причината за липсата на лекарства е недостигът на средства за закупуването им. Договорът на болницата с фирмата доставчик е приключил през ноември миналата година и е била обявена нова обществена поръчка. Заради липсата на желаещи фирми да участват, тя е била прекратена. Д-р Нановска добави, че към фирма доставчик до момента болницата има стари задължения, възлизащи на около 10 000 лв. на месец, но са постигнали споразумение да се доставят медикаменти срещу заплащане. Според директора някои от пациентите са си купили необходимите лекарства, които се приемат след всяка процедура. В ловешкото отделение на хемодиализа пациентите са 18. По думите на д-р Румяна Нановска няма проблем с медикаментите в останалите отделения на болницата. Тя каза още, че е възможно персоналът на лечебното отделение да не получи предвиденото увеличение на заплатите си. Затова медицинските сестри готвят протест.", "date": "2019.02.26", "title": "Хемодиализата в Ловеч остана без лекарства "}
{"url": "https://www.monitor.bg:443/bg/a/view/razsledvat-luk-beson-po-novi-obvinenija-v-sekstormoz-158258", "text": "Парижката прокуратура започна предварително разследване след нови обвинения в сексуални посегателства срещу именития режисьор Люк Бесон. Според радио „Франс енфо“, разследването е започнало на 21 февруари, след като на 13-и актриса на около 40-годишна възраст, която понастоящем живее в САЩ, се обърнала към прокуратурата. По думите на предполагаемата жертва, през 2002 г. режисьорът я притиснал към стена и се опитал да я целуне, но тя не му разрешила да го стори. Тя заявява, че поради тази причина тя не получила роля във филм, за която се явила на прослушване. По-рано парижката прокуратура отклони иск на актрисата Санд Ван Рой, която обвини Бесон в сексуално насилие.", "date": "2019.02.26", "title": "Разследват Люк Бесон по нови обвинения в секстормоз"}
{"url": "https://www.monitor.bg:443/bg/a/view/imunizirat-masovo-sreshtu-morbili-i-rubeola-v-mahalite-v-severen-158262", "text": "От няколко дни тече масова имунизация и реимунизация на ромското население в махалите в пловдивския район „Северен”, съобщиха от кметството. Това се прави поради високите нива на риск в етническите квартали. В ход е съвместна кампания на общопрактикуващи лекари, медицински персонал и здравни медиатори от администарцията на район „Северен“ в Арман махала и Шекер махала, съобщи кметът на района инж. Ральо Ралев. Издирени и установени са всички лица от 13-месечна до 18-годишна възраст без данни за имунизация и с пропуск в имунизационната схема. Общо за двете махали неимунизираните или подлежащите на реимунизация са 51  деца, 36 от тях живеят извън страната, 2 деца са преместени в други градове, 9 са имунизирани, а  4 други ще бъдат реимунизирани. Кметът инж. Ралев, изказва благодарност на общопрактикуващите лекари в район „Северен“: д-р Ив. Коева, д-р Дипчикова, д-р Станчев, както и на мед. сестра С. Величкова и на двамата здравни медиатори – Никола Стефанов и Ракип Юсеин. Имунизацията се прави по Националната програма за елиминация на морбили и рубеола 2019-2022 г., чиито задачи са насочени към намаляване възприемчивостта на населението към морбиления и рубеолен вирус, осигуряване на допълнителна възможност за имунизация на групи с повишен риск от заразяване чрез целеви ваксинални кампании и укрепване на системата за надзор на морбили и рубеола.", "date": "2019.02.26", "title": "Имунизират масово срещу морбили и рубеола в махалите в ,,Северен“"}
{"url": "https://www.monitor.bg:443/bg/a/view/discipyt-udari-botev-vraca-s-10-bona-158267", "text": "Дисциплинарната комисия към БФС наложи три имуществени санкции на „Ботев“ (Враца) на обща стойност 10 000 лева след двубоя със „Славия“ (1:3) от 23-ия кръг на Първа лига. Най-тежката е в размер на 8000 лева. Тя е постановена по доклад на главния съдия Петър Костадинов за нанесени обиди към длъжностни лица от ръководителите на врачани. Другите две са по 1000 лева – за обиди и нецензурни скандирания и за хвърлени предмети. Припомняме, че врачани имаха претенции към съдийството след поражението от „белите“. „Левски“ и ЦСКА бяха наказани. Двата гранда са предупредени с лишаване от домакинство след дербито, а отделно от това имат наложени и имуществено санкции. „Сините“ ще броят общо 5000 лв. за хвърлени предмети, обидни и нецензурни скандирания и за хвърлени предмети с последствие. „Червените“ пък ще трябва да броят повече от 9300 лв. за нерегламентирано използване на факли и димки, за хвърлени факли и димки на пистата, за нерегламентирано използване на бомбички, за хвърлени предмети и за хвърлени предмети с последствие, за нецензурни скандирания, както и трябва да възстановят щетите на стадион „Васил Левски“, нанесени от техните фенове. На „Лудогорец“ и „Етър“ също бяха наложени имуществени санкции.", "date": "2019.02.26", "title": "Дисципът удари „Ботев“ (Враца)  с 10 бона "}
{"url": "https://www.monitor.bg:443/bg/a/view/gryk-opita-da-prekara-nelegalen-migrant-prez-kulata-ne-uspja-158263", "text": "Грък опита да вкара в България иракчанин без документи през ГКПП Кулата-Промахон, скривайки го в багажника на автомобила си „Форд“. Това е станало към 22 часа снощи. След зрелищен екшън замисъла на гръка беше осуетен от дежурната смяна български гранични полицаи, съобщи говорителят на ГД „Гранична полиция“ Лора Любенова. На съвместния граничен пункт „Кулата – Промахон“ пристигнал за влизане в България лек автомобил „Форд“ с гръцка регистрация. Той бил управляван от 51-годишен грък. След проверката на документа за самоличност, българският граничен полицай, работещ на входящото трасе за леки автомобили, разпоредил на водача да слезе и да отвори багажника за извършване на физическа проверка. В този момент шофьорът потеглил с автомобила, опитвайки се да осуети проверката. Колата се насочила  към гръцкия магазин, намиращ се след ГКПП „Промахон“, последвана от трима български гранични полицаи. На паркинга пред магазина гъркът спрял и понечил да отвори багажника  на автомобила. В този момент пристигналите гранични полицаи установили, че в багажника лежал мъж свит на кълбо.Оказал се  без документи за самоличност и заявил, че е иракчанин. Гръцкият шофьор и нелегалният мигрант са задържани и предадени на гръцките полицейски власти.", "date": "2019.02.26", "title": "Грък опита да прекара нелегален мигрант през Кулата"}
{"url": "https://www.monitor.bg:443/bg/a/view/prokuraturata-privleche-kato-obvinjaem-komputyren-spec-ubil-baba-si-158266", "text": "Пазарджишката Окръжна прокуратура привлече като обвиняем 29-годишния Христо Спасов от Велинград, който в неделя сутринта преби до смърт 71-годишната си баба с дървена летва. Младият мъж е в ареста със 72-часова мярка „ задържане под стража“ и се очаква държавното обвинение да поиска постоянен арест. Във велинградския квартал “Каменица“ са потресени от трагедията, сполетяла семейството и убийството, което е извършил Христо. Според съкварталци момчето било отличник в училище, тихо,скромно и винаги давано за пример. В последно време се занимавало с компютри. Живеел с баба си и майка си, тъй като баща му бил международен шофьор и пътувал извън страната. Христо си имал приятелка, но преди месец скъсал с нея. Какво точно е отключило агресията у него, тепърва психолозите ще изясняват. Драмата стана в неделя сутрин, когато разяреният Христо се нахвърлил върху 48-годишната си майка и я пребил с дървена летва. Докато жената се гърчела от болка на пода в кухнята, той отишъл в съседната стая, където лежала болната му баба, на 71 години, и стоварил няколко пъти дървената летва по главата. Вследствие на силните удари възрастната жена издъхнала, а дошлите на мястото на трагедията полицаи от местното Районно управление заварили ужасяваща гледка-по-младата жена била в локва кръв, дишаща, а бабата-бездиханна, починала от раните по главата. Побойникът Христо го нямало в къщата, но органите на реда, след като разпитали съседи, бързо го открили. По дрехите на младежа имало кръв, а той не оказал съпротива. Направените тестове за алкохол и наркотици били отрицателни.", "date": "2019.02.26", "title": "Обвиниха компютърния спец, убил баба си с дъска"}
{"url": "https://www.monitor.bg:443/bg/a/view/s-10-mln-lv-dofinansirat-obshtinskite-bolnici-v-sofija-158259", "text": "Общинските болници в София ще бъдат дофинансирани с 10 млн. лв. през тази година. Това съобщи кметът на столицата Йорданка Фандъкова, която инспектира ремонтите във Втора МБАЛ. Средствата са заложени в бюджета на общината за 2019 г. и са заделени от продажбата на Общинска банка. Отделно от „Московска“ 33 се предвиждат 5 млн. лв. за ремонти на лечебните заведения и закупуване на ново оборудване. „Грижата за общинското здравеопазване за екипа ни в общината е най-важна. Дофинансираме болниците за дейности, които не се плащат от Здравната каса, както и за неосигурени пациенти. Преди 10 години след ликвидирането на медицинския холдинг всички болници бяха с огромни дългове, но постепенно успяхме да ги изчистим и да започнем инвестиции“, каза Фандъкова. Във Втора МБАЛ изцяло е ремонтирано отделението по физиотерапия и рехабилитация. За обновяването на помещенията миналата година общинският съвет отпусна 86 хил. лв. С други 185 хил. лв. е ремонтиран 1,5 дка двор и входът за линейките на болницата. 40 000 лв. собствени средства е вложила общинската болница в основния ремонт на белодробното отделение, в което се премести диспансерът по фтизиатрия при сливането му с Втора МБАЛ. За закупуване на нова медицинска апаратура са отпуснати 267 000 лв. Фандъкова припомни, че общината е създала и пет програми за профилактика на различни заболявания, сред които скринингова за рак на млечната жлеза, изследване на белия дроб и простата. Кметството има и своя програма за ин витро, чрез която от 2015 г. са се родили 9 бебета.", "date": "2019.02.26", "title": "С 10 млн. лв. дофинансират общинските болници в София"}
{"url": "https://www.monitor.bg:443/bg/a/view/sergej-i-ulija-skripal-sa-jivi-158260", "text": "Сергей и Юлия Скрипал са живи – това съобщи посланикът на Великобритания в Русия Лори Бристоу пред Интерфакс. „Мога да потвърдя, че те са живи. Мога да потвърдя, че искането на руското посолство с молба за среща с тях им е била предадена“, каза британският дипломат. С тези думи той коментира изявлението на руския посланик в Лондон, че той не може да констатира, че Скрипал са живи.  „Те не желаят да се срещат с представители на руското посолство. Струва ми се, че не е толкова трудно да се разбере защо те може да не желаят да се срещат с представители на руската държава. Това е техен избор“, подчерта Бристоу.  Той отбеляза също така, че ако Скрипал пожелаят да се срещнат с представители на руската дипломатическа мисия, британската страна ще им даде възможност за това. „Ако не, ние нямаме право да им налагаме среща с руски чиновници. Те, разбира се, се намират на безопасно място. Опитаха се да ги убият, използвайки нервнопаралитично вещество. Наше задължение е да ги защитим“, каза посланикът. Сергей и Юлия Скрипал са живи – това съобщи посланикът на Великобритания в Русия Лори Бристоу пред Интерфакс.  По думите на Бристоу Великобритания не е заинтересована от съвместно разследване с руската страна.  \"Убедени сме, че знаем кои са тези хора. Убедени сме също така, че руското правителство знае кои са тези хора. Ако руското правителство иска да ни предостави информация за своята замесеност или замесеността на свои сътрудници, ние ще приветстваме това, но ние не се каним да провеждаме съвместно разследване“, каза британският посланик.  Той подчерта, че Лондон разполага със значително повече информация по \"делото Скрипал\", отколкото се публикува в медиите. „Разбира се, имаме още повече информация. Няма да публикуваме тази информация в медиите, тъй като това може да предизвика предубеждение у съда“, каза посланикът.  На 4 март 2018 г. британските власти съобщиха, че бившият двоен агент Сергей Скрипал и дъщеря му Юлия са открити в безсъзнание в английския град Солсбъри. По-късно бе обявено, че двамата са били отровени с бойното отровно вещество \"Новичок\", като за инцидента Лондон обвини Москва. Кремъл категорично отрича да има връзка със случилото се.", "date": "2019.02.26", "title": "Сергей и Юлия Скрипал са живи"}
{"url": "https://www.monitor.bg:443/bg/a/view/azis-se-pusna-po-roklja-zaradi-oskarite-snimka-158247", "text": "С шеговита публикация в социалните мрежи Азис се върна към миналото си, а повод стана церемонията по връчването на наградите „Оскар“. Актьорът Били Портър се появи на червения килим за бляскавото събитие със „смокинг рокля“, която напомня на тоалет на Краля на поп-фолка от 2003 г. шеговито написа родната звезда към снимки на своя тоалет и този на Портър. Междувременно Азис може да се похвали с ново лично постижение. Клипът към новата песен на Костинбродския славей с оркестъра му „Азис Груп“ - „Жено бягай“, събра един милион гледания в YouTube. „Един милион гледания на „Десет черни циганчета“ в микробус само за два дни!“, съобщи той. Изпълнителят на „Мотел“ предупреди феновете си, че това не е един от сериозните му проекти, които носят послание, а парчето „те подсеща за питие,приятели и танци“.", "date": "2019.02.26", "title": "Азис се пусна по рокля заради Оскарите (СНИМКА)"}
{"url": "https://www.monitor.bg:443/bg/a/view/avstrija-zadyrja-prevantivno-opasni-kandidati-za-ubejishte-158264", "text": "Дясното правителство на Австрия иска да задържа превантивно под стража кандидати за убежище, ако те са смятани за риск за обществената сигурност по силата на европейска директива. Това заяви на пресконференция австрийският министър на вътрешните работи Херберт Кикъл, цитиран от ДПА. Според крайнодесния министър около десетина страни от ЕС, включително Ирландия, Белгия, Холандия, Хърватия, Словения и Унгария, вече са приели европейската Директива за условията на приемане от 2013 г., която предвижда възможност за превантивно задържане. Коалицията между консерваторите на канцлера Себастиан Курц и крайната десница обаче е малко вероятно да получи подкрепата на опозицията в парламента за мнозинство от две трети, каквото е необходимо за да бъде променено съществуващото законодателство на Австрия за задържането под стража. Правителството обяви тези намерения след неотдавнашен случай с турски кандидат за убежище, за когото се твърди, че в началото на февруари е убил с нож служител на социалните служби в град Дорнбирн. Според австрийското министерство на вътрешните работи заподозреният е роден в Австрия, но през 2009 г. му било наредено да напусне нейната територия, след като извършил няколко престъпления. Тази година той се върнал и подал заявление за убежище, а като основание за него посочил преследване като представител на кюрдското население в Турция. Макар че Кикъл направи препратка към този случай, както и към случай с неотдавнашно убийство на момиче от сирийски тийнейджър кандидат за убежище, министърът даде ясно да се разбере, че истинската му цел е да спре подаването на заявления за бежански статут в Австрия. \"Нужно е да изпратим ясни послания\" на тези, които смятат да дойдат в Австрия, каза той на пресконференцията във Виена. Той добави, че центровете за приемане на бежанци ще бъдат прекръстени на \"центрове за заминаване\" на бежанци.", "date": "2019.02.26", "title": "Австрия задържа превантивно опасни кандидати за убежище"}
{"url": "https://www.monitor.bg:443/bg/a/view/ataka-napusna-syveta-na-patriotichnata-koalicija-govorelo-se-za-bitovizmi-158270", "text": "Представителите на \"Атака\" Десислав Чуколов и Николай Александров напуснаха заседание коалиционния съвет на \"Обединени патриоти\". Сбриката на патриотичната коалиция се провежда в Партийния дом, като на нея трите формации - \"Атака\", ВМРО и НФСБ трябваше да обсъдят дали ще се явяват заедно на предстоящия евровот.  След напускането на атакистите, Чуколов поясни, че започнало да се говори за битовизми и теми, които нямали нищо общо с явяването на изборите. От думите му стана ясно, че по време на разговорите ВМРО предложили бившия здравен министър Петър Москов като една от номинациите в патриотичната листа.  Той заяви, че „Атака“ няма нищо против, ако искат и вътрешни, външни и международни избори да направят за обща листа. „Виждам, че Петър Москов се предлага като кандидатура. Ние предложихме и Анастасия Мозер, Стефан Софиянски, Иван Костов, също така радетел на приватизацията в България“, каза още Чуколов. Попитан кой е направил предложението за Петър Москов, Чуколов обясни, че то е постъпило от партия ВМРО. По думите му обсъждането на общо явяване на евроизборите е процес, а те са отворени за всякакви формати. Той изтъкна, че вече се излъчват кандидати за листи, но никой не задавал въпроса на коя листа. Преди малко напуснаха и тримата пратеници на Валери Симеонов - Валентин Касабов, Христиан Митев и Йордан Апостолов, избягвайки медиите. В кабинета на Искрен Веселинов, където се провеждаше сбирката, останаха само представителите на ВМРО. ", "date": "2019.02.26", "title": "\"Атака\" напусна съвета на патриотичната коалиция, говорело се за битовизми "}
{"url": "https://www.monitor.bg:443/bg/a/view/es-osigurjava-nad-10-mlrd-za-razvitieto-na-chisti-tehnologii-158261", "text": "Европейската комисия съобщи, че осигурява над 10 млрд. евро за разработката на нови нисковъглеродни технологии. С европейски средства ще бъдат покривани безвъзмездно до 60% от разходите по проектите. Комисията очаква предложения за нови технологии в енергоемките отрасли, както и за улавянето, съхранението и използването на въглерода в областта на възобновяемата енергия. Целта е ЕС да запази водещото си място в разработката на чисти енергийни технологии. Предвижда се да бъдат подкрепени разработки на нови чисти технологии в областта на енергетиката, строителството, превозите, промишлеността и селското стопанство. Осигурените средства ще бъдат на разположение на разработчиците в следващите 10 години.", "date": "2019.02.26", "title": "ЕС осигурява над €10 млрд. за развитието на чисти технологии"}
{"url": "https://www.monitor.bg:443/bg/a/view/lidl-bylgarija-sys-sertifikati-za-energijna-efektivnost-iso-50001-i-edge-158265", "text": "Лидл България получи сертификати ISO 50001 и EDGE, с които затвърди дългогодишните си усилия в посока опазване на околната среда – един от основните приоритети на веригата, устойчиво развивани и налагани с всички политики на компанията от стъпването в България през 2010 г. Международният стандарт ISO 50001 има за цел намаляване на емисиите на парникови газове и други свързани въздействия върху околната среда, както и до намаляване на енергийните разходи чрез систематично управление на енергията. Лидл България е сертифицирана от експертната организация DEKRA като сградите на 91 магазина, двата логистични центъра и административната сграда компанията покриват високите изисквания на международния стандарт. Енергийният мениджмънт, който веригата прилага, позволява прозрачност на всички енергийни потоци, разкриване на потенциал за икономии и системно подобряване на влагането, потреблението и ефективността на енергията. Със своята система за управление на енергията Lidl е сред първите компании в ритейл бизнеса в глобален мащаб, въпреки че процесът на сертифициране на отделните регионални дружества в различните държави, в които веригата оперира, започва на по-късен етап през 2013 г. Наред с ISO 5001, Лидл България въведе още един сертификат за енергийна ефективност. Компанията беше сертифицирана от SGS-Thinkstep съгласно сертификационна система EDGE (Excellence in Design for Greater Efficiency) – стандарт, софтуер и сертификационна система за зелено строителство. Сертификатът EDGE дава възможността да се определят най-рентабилните методи за зелено проектиране и строителство, вземайки предвид спецификите на местния климат и международните добри практики, без да се нарушават местните изисквания. EDGE може да се прилага както за ново строителство, така и за съществуващи сгради и големи реконструкции. Сертифицираните с EDGE обекти предлагат минимум 20% по-малко енергийно потребление, 20% по-малко използване на вода и 20% по-малко вложена енергия в материали в сравнение със стандартна сграда. „Надграждането на енергийната ефективност повишава значително резултатите, които постигаме по отношение на спестената енергия и ни помагат да оптимизираме изразходваните ресурси. Само един от примерите за ефективно използване на енергията е, че благодарение на подмяната на осветлението с енергоспестяващо LED осветление компанията пести средно по 10kWh електроенергия на час във всеки един магазин или общо 3,5 мил. kWh годишно“, сподели Бисер Инчовски, управител „Централизирани дейности“, Лидл България. Като компания, която осъзнава своите разходи и действа отговорно, Lidl непрекъснато работи за подобряване на своята енергийната ефективност. От 2013 г. магазините, логистичните центрове и административните сгради на националните дружества биват последователно сертифицирани от независими експерти. Веригата въвежда, оперира и продължава да оптимизира системи за управление на енергийната ефективност в 16 държави, сред които и България. В момента международната верига има вече сертифицирани по ISO 50001 общо 9926 магазина, 160 логистични центрове и 97 административни сгради.", "date": "2019.02.26", "title": "Лидл България със сертификати за енергийна ефективност ISO 50001 и EDGE"}
{"url": "https://www.monitor.bg:443/bg/a/view/borisov-se-zakani-na-sivija-sektor-s-globi-158254", "text": "Време е и в горивата сивият сектор да намалее, призова премиерът Бойко Борисов, който присъства на представянето на резултатите от четвъртото тримесечие на 2018 г. за тенденциите и нивата на незаконна търговия с цигари от проучването на празните опаковки. „Тези, които не се съобразиха с правилата в цигарения бизнес сега са в ареста, в алкохолния бизнес - в арестите“, припомни той. „Искам специално да обърна внимание на колегите в бизнеса с горива. Колегиалният ми съвет към всички е да си приведат бизнеса „в бяло“. Асоциациите в горивата да изпълняват наредбите, които даваме. Тези, които не се съобразиха в другите браншове, видяхте какво им се случи. Най-добронамерено и тях Времената са такива, че държавата да се дисциплинира. Пристанищата Росенец, Бургас, Варна са под тотално видеонаблюдение. Надявам се, че ако Петролната и газова асоциация са на наша страна и Сдружението на малките и средните бензиностанции, по същия начин може да се използва и неправителственият сектор и университетите, паралелно с нас да се наблюдава сектора. Всяко добро предложение ще бъде реализирано Целта ни е човешкият фактор да се сведе до минимум. Ще се радвам да има взаимодействие с неправителствения сектор. Вчера (в понеделник - б. а.) от петролната и газова асоциация са дали на МВР съмнителни бензиностанции и днеска (вчера б. а.) са там и МВР, и данъчните. Имаме и информация и какви мерки са взети конкретно за всяка една от тях“, поясни той. След събитието министърът на вътрешните работи Младен Маринов отказа да уточни колко обекта за търговия с горива са били проверени след сигнала на петролната и газова асоциация. отговори той. Според премиера Бойко Борисов, през последните години се работи безапелационно срещу контрабандата. По думите му, за това има голяма съпротива срещу мерките против сивия сектор. „Не може да си правиш профилактика на измервателните прибори, когато пристига танкера. Ще го направиш преди или след това“, каза още той. Данните показват, че делът на цигарите, непредназначени за местния пазар, е 4,4% за четвъртото тримесечие на 2018 г. Това е намаление с 0,9 на сто спрямо третото тримесечие на 2019 г. Най-голям процент контрабандни цигари има в Хасково - 12%, Плевен, 10,7%, Перник 9,3 на сто и други. Най-малко нелегални цигари за засечени в Добрич и Габрово - 1,3 на сто. В София са отчетени 3,7% незаконни цигари. Основните изводи са, че борбата с незаконната търговия с цигари е ясен приоритет на правителството и този факт дава положителни резултати по отношение на приходите от акцизи от тютюневи изделия в бюджета: от 2,304 млрд. лева през 2016 г., 2,238 млрд. лева през 2017 г., до 2,536 млрд. лева през 2018 г., което е рекордно високо ниво, посочиха представители на \"Инициативата срещу незаконната търговия\". „Аз съм убеден, че в рамките на няколко месеца и резултатите от горивата ще бъдат същите. Мога да ви обещая\", категоричен бе Борисов, коментирайки резултатите от проучването. „Това са стотици милиони повече в бюджета“, каза той. По думите му така се дава на съдии, прокурори и всички останали. Той добави, че политическата воля е важна. Също е важно, че в МВР, в гранична, в данъчна полиция имат капацитет, с който да вършат успешно работата си. Премиерът изтъкна, че освен повечето пари в бюджета, събрани от акцизи, много сериозно се работи и срещу контрабандата при захарните изделия, месата и други акцизни стоки. \"Затова от 2014 г. до 2019 г. приходите са с 50% повече в бюджета - или това прави от 29,4 млрд. на 43,9 млрд.\", допълни Борисов. Главният прокурор Сотир Цацаров каза, че добрата статистика е факт благодарение на първо място на за производство на тютюневи изделия, чийто промишлен капацитет и начин е конкурирал легалните производители. Освен това са били приети и промени в Наказателния кодекс, които са позволили да бъдат инкриминирани и производството и разпространението на контрабандни цигари под всякаква форма. Петър Ганев от ИПИ, че рисковете за по-голяма употреба на контрабандни цигари може да се увеличат при поскъпването на тютюневите изделия. Той припомни, че според анкета на института 11,7% от пушачите у нас са склонни да ползват по-евтини незаконни цигари. По думите му две трети от нарязания тютюн у нас е контрабанден. Според вътрешния министър Младен Маринов, след разбиването на контрабандните фабрики сега основно нелегалните доставки се правят като куфарна търговия в пограничните райони или се правят опити за пренасяне през зелена граница. „Проблемът е, че в съседни страни цигарите са по-евтини и хората от пограничните райони пътуват до там и се връщат с разрешени количества“, припомни той и добави, че има успехи срещу трафика на нарязан тютюн.", "date": "2019.02.26", "title": "Борисов: Време е бизнесът с горивата да излезе на светло (ОБНОВЕНА)"}
{"url": "https://www.monitor.bg:443/bg/a/view/bremennata-konstantina-celijat-ni-jivot-izgorja-kysmet-che-sme-jivi-158253", "text": "„Целият ни живот изгоря, но е важното, че с децата сме здрави. Лека полека вярвам, че ще успеем с помощ от близки и приятели, много непознати хора вече се отзовават, да почнем да градим дома си отново. Щеше да бъде голяма трагедия, ако пожарът беше тръгнал през нощта, защото много бързо можехме да се задушим и да не можеше да се реагира по абсолютно никакъв начин”. Думите са на бременната в 9-ия месец Константина Димитрова, чийто дом в пловдивското село Брестник изгоря напълно на 24 февруари т.г. Като по чудо тя, нероденото й момченце, двете й дъщерички: Христина на 10 години и по-малката Божидара, както и съпругът й Петър, успели да се спасят. В пламъците обаче заминала и цялата им покъщнина. Историята на многодетното младо семейство от село Брестник „Телеграф” разказа подробно. След публикацията на екипа ни, както и призиви в социалните мрежи за помощ от близки и приятели на пострадалите, десетки непознати доскоро за Петър и Константина българи започнаха да помагат. Екипът ни бе свидетел как мъж, който не желае публичност, във вторник сутринта предаде в ръчичките на 10-годишната Хриси плик с 20-левки и своя визитка. Много други хора също даряват финансови средства, дрехи, учебни пособия на четвъртокласничката, бебешка козметика и вещи от първа необходимост. Кметството в село Брестник в лицето на кметицата Елена Проданова също помага в кампанията. Отделена е стая, в която ще се събират даренията от вещи за семейство Димитрови. От училището в селото също са решили да се включат в кампанията. В два хранителни магазина в Брестник са поставени дарителски кутии. На апела за подкрепа е откликнал и командирът на Авиобаза Граф Игнатиево бриг. ген. Димитър Петров, който е обещал да съдейства за осигуряването на ведомствен апартамент, в който Петър и семейството му да се подслонят за няколко месеца. Според Петър Димитров пожарът в къщата му, която е с дървена конструкция, е възникнал заради недобро изпълнение от страна на строителната фирма. „Влагане на некачествени материали и неизпълнение на предписанията дървеният материал на къщата да бъде обработен с химикали, които да предотвратят горенето му”, обяснява накратко причините за пламъците Петър. По думите му в изграждането на къщата е вложена огромна сума. Започнали с два потребителски кредита, но след това се наложило да теглят ипотека от 180 000 лева. С лихвите трябва да върне на банката общо около 240 000 лева. „40 000 лева от тези 180 000 лева са парите, които строителната фирма ни открадна без да довърши къщата. Съответно трябваше да изтеглим много по-голям кредит. Лихвата стана по-висока, срокът за връщане стана по-голям. Всичко отиде в някакви колосални размери. След това със собствени средства, които никак не са малко, довършвахме къщата на час по лъжичка”, казва Петър със сълзи в очите. И обяснява, че на месец семейството му връща на банката около 1000 лева за ипотечния кредит и буквално многолюдното му семейство живее с майчинството на съпругата Константина. Петър не може да сдържа сълзите си при вида на изгорялата къща. Въпреки че е опасно, тъй като покривът е почти напълно изгорял и може всеки момент да се срути, той влиза вътре и се опитва да спаси нещичко от покъщнината. „Спасих ти ютията, ето”, казва той и вади от руините оцелелия домакински прибор. Във фаталната неделна утрин семейството е закусвало. Замирисало им на пушек и огледали откъде може да идва миризмата. Установили, че димът идва от комина. „Закусихме и почнахме да разтребваме, да мием чиниите и в този момент усетихме странна миризма. Помислихме, че някой електроуред може да е прегрял и да е стопил контакт. Но секунди по-късно съпругата ми от прозореца на верандата, че излизат гъсти кълба дим между комина и фасадата”, се връща назад Петър. Константина пък казва, че е късмет, че мъжът й си е бил вкъщи. „Предишната вечер беше дежурен и ако аз бях сама с двете деца, нямаше да успея да реагирам толкова бързо”, признава тя. Веднага щом Петър осъзнал, че къщата му гори, извел навън децата и Константина, обадил се и на 112. „Аз бях по домашни дрехи. Излязохме навън буквално само с дрехите на гърба си. Предполагам, че пожарът е тръгнал от  връзката, която камината прави с комина. Това е най-горещата точка и предполагам, че оттам е тръгнал”, казва той. Опитал се да гаси с пожарогасител, но неуспешно. До дома им били изпратени четири пожарни, но въпреки усилията на огнеборците, пламъците се разпространили много бързо заради дървената конструкция. Ватата в изолацията също се разгоряла бързо и къщата била неспасяема. Тогава на свой риск пожарникарите влезли в горящата къща и успели от гардероб близо до входната врата да измъкнат един наръч с дрехи за децата. Петър успял да вземе личните документи на семейството си, след което можел само да наблюдава как домът му изгаря напълно. Тъй като домът им е строен с кредит, е застрахован и в близките дни се очаква застрахователната компания да се произнесе за размера на обезщетението. „Хората от Брестник подеха инициатива да се подпомогне семейството, останало без дом. Доброволци минават през къщите, за да наберат финансови средства. Те са най-важни в момента. Кой с колкото може да помогне”, каза кметицата на село Брестник Елена Проданова. Тя уточни, че с помощта на ръководството на община „Родопи”, ще се помогне на семейство Димитрови да разчистят останките от изгорялата си къща. В момента пострадалото семейство е приютено в дома на сестрата на Константина в Пловдив, но там не може да остане дълго време. Домакинята също има две деца, а и Константина всеки момент може да роди. „Терминът ми е на 10 март, но очаквам бебето да се появи на 3 март”, казва тя с усмивка, въпреки трагедията с изгорялата къща. Преди няколко години Петър и Константина спасили непознато дете, което си глътнало езика. Военният шофирал по новия надлез на Сточна гара, когато колата пред неговата внезапно спряла. Той също отбил и отишъл да види да не би на шофьора да му е прилошало. Оказало се по-страшно. Вътре в другия автомобил имало малко момченце с висока температура. То направило гърч и си глътнало езика. Започнало да се задушава. Майката и бащата се опитали да отворят устата му, за да извадят езика, но детето ги ухапало. Военното обучение на Петър си казало думата и той успял да извади езика на момченцето. След това да повика линейка и детето да бъде откарано в болница. В Това време засилил се по надлеза микробус щял да ги помете и отнесъл сложения на пътя червен триъгълник. Междувременно той и Константина придвижили колата на непознатото семейство до дома им, за да не стои на надлеза. Само преди ден майката на спасеното момченце им се обадила и им казала, че никога няма да забрави доброто, което са й сторили и че тя сега на свой ред ще се опита да им помогне. УникредитБулбанк IBAN BG05UNCR70001520697983  BIC UNCRBGSF Paypal account: http://www.paypal.me/helpdimitrovi", "date": "2019.02.26", "title": "Бременната Константина: „Целият ни живот изгоря, късмет, че сме живи” (СНИМКИ, ВИДЕО)"}
{"url": "https://www.monitor.bg:443/bg/a/view/bogomolci-nabirat-pari-za-kambana-na-potopena-cherkva-158251", "text": "Кампания за събирането на средства, с които да бъде закупена и поставена камбана в потопения сред водите на язовир Жребчево православен храм „Свети Иван Рилски“ стартира в социалните мрежи. Инициативата е на секретаря на община Твърдица Пламен Курумилев, който от няколко години се опитва да възбуди интерес към руините , за да бъдат спасени те от по-нататъшно разрушаване. В обръщението си към съмишленици той е написал:“Кръстът са очите на една църква, а камбаната е нейният глас. Вече повече от 65 години тя е мълчалив свидетел на всичко. Може би е време да има своя глас. В този смисъл търся съмишленици да им върнем гласа като й дадеме камбана. Вече дори съм намерил къде изработват. Иска ми се да и дадем възможност да възвестява добри събития /например сватба на млади хора решили да сключат черковен брак там - ние със съпругата сме решили да го направи това лято там/ поне докато остане камък върху камък от нея или докато хора, които имат възможност най на края и обърнат внимание и я спасят..“. Според оцелелите, макар и оскъдни данни за историята на останалото на дъното на язовира село Запалня, основният камък на храма е бил положен от 14-годишния Христо Кръстев през 1891 г. В горната част на каменните зидове били вкопани гърнета и стомни, за да се подобри акустиката, а покривът бил изпълнен във формата на свод с тухли, редени по изключително прецизен начин. Освещаването сторил на 19 октомври следващата година сливенският митрополит Гервасий. Зидарията изпълнили тревненските майстори Ненко и Рую Руеви, а зографията била дело на по-малкия им брат Иван Руев. За стенописите по тавана се погрижили иконописецът Кирил Кънев и проф. Иван Мандов. Първи каноничен свещенник бил козаревският поп Петко Славов. 250 са били някога къщите в Запалня, над 1 000 са били по последната регистрация жителите му преди да бъдат изселени през 1962 година. При изселването си запалненци отнесли в Твърдица и Гурково двете бронзови камбани, като направили уговорката със свещенниците те да бият задължително при смърт на техен съселянин. През десетилетията имало множество посегателства - откраднати били част от тухлите на покрива, след това някой измъкнал един от ключовите камъни, държащ зида над входа и това създало съвсем реална опасност от рухване на иначе стабилно изглеждащата конструкция. Имало обаче и жестове с коренно противоположен знак. Свещеник от Разградско донесъл кръст и го монтирал над входа преди две години. Пак той поставил и челна икона на свети Иван Рилски. Че храмът привлича богомолци говори и фактът, че на източната стена са поставени три икони: на Христос, Богородица и Божията майка с младенеца. В една от нишите на някогашния притвор са подредени глинени чирепчета, по които се виждат угарки от вощеници. Мястото има невероятна магическа сила, твърдят туристи, които са разпъвали нееднократно през годините палатките си в близост. Разказват си дори случки за паднали насред храма мълнии по време на летни бури, по стените личат следи от огън. Засега от старозагорската митрополия, в чийто епархия е община Твърдица запазват мълчание по темата с възстановяването на храма.", "date": "2019.02.26", "title": "Богомолци набират пари за камбана на потопена черква"}
{"url": "https://www.monitor.bg:443/bg/a/view/vlagat-42-mln-lv-v-zavod-za-baterii-vyv-vraca-158248", "text": "Високотехнологичен завод за производство на акумулаторни батерии във Враца планира да изгради българският производител „Монбат“.  Според изпълнителния директор Атанас Бобоков дружеството възнамерява да инвестира в него близо 42 милиона лева. В производството първоначално ще бъдат ангажирани 150 души. Обемът произведени биполярни акумулаторни батерии за една година ще е един милион, като постепенно тази бройка ще бъде увеличавана. Завод ще бъде изграден върху три терена, които са собственост на акционерното дружество. Дейностите по реализиране на инвестиционното намерение ще се осъществят на два етапа. „Монбат“ АД е най-големият производител на батерии в Източна Европа, с производствени и рециклиращи мощности в пет различни страни. Във Враца дружеството ще произвежда биполярни батерии по нова американска технология. Това е третият сериозен и реално изпълним инвеститорски интерес към Враца. В началото на годината „МД Електроник“ подписа договор с Община Враца за закупуването на терен, върху който компанията ще изгради завод. Инвестицията е за близо 22 милиона лева.Най-големият производител на каучукови съединения и пластмасови тръби в автомобилната индустрия – \"Теклас България\" също ще разшири своето производство във Враца.", "date": "2019.02.26", "title": "Влагат 42 млн. лв. в завод за батерии във Враца"}
{"url": "https://www.monitor.bg:443/bg/a/view/600-000-bylgari-smjatat-pensiite-onlajn-158255", "text": "Поне 600 000 българи са пресметнали пенсиите си онлайн, става ясно от данните на Националния осигурителен институт за 2018 г. Нашенците са използвали 689 847 пъти електронния калкулатор на осигурителния институт, като част от хората, може да са правили справка повече от един път. Само за година онлайн изчисляването на прогнозния размер на пенсията е скочило с 28 на сто. Въпреки това по-популярна си остава е-справката за социално осигуряване, която е била генерирана 712 032 пъти през 2018 г. Родните служители могат да проверят осигуровките си с ЕГН и ПИК. Сериозно увеличение бележат и проверките за изплатените парични обезщетения за безработица, както и регистрираните заявления за отпускане на парични обезщетения за безработица, съответно с 55.7 на сто и 36.5 на сто. 5 млн. пъти пък са се възползвали българите от е-услугата ”Справка за представени в НОИ документи и изплатени обезщетения и помощи от държавното обществено осигуряване (ДОО)\". Това е и най-популярната от всички услуги. Данните сочат още, че общото потребление на административните услуги, като онлайн подаване на заявление за пенсия,  в осигурителния институт е скочило двойно. Заявките за достъп до електронните услуги на института вече са близо 10 000 000 годишно. Статистиката отчита, още че само за 12 месеца общият им брой е нараснал с повече от един милион. Докато през 2017 г. потребителите са ползвали онлайн услугите 8,7 милиона пъти, то през 2018 г. числото надминава 9,9 милиона. Това прави увеличение от над 13 на сто. Интернет страницата на Националния осигурителен институт предоставя достъп до над 70 онлайн справки, като част от тях са със свободен достъп. За останалите е нобходимо да си вземат от териториалните поделения на НОИ – ПИК. Така услугите предоставят възможност на хората без да посещават офиса на институцията бързо да направят справка.", "date": "2019.02.26", "title": "600 000 българи смятат пенсиите онлайн "}
{"url": "https://www.monitor.bg:443/bg/a/view/uchenici-vajat-pametnik-na-djado-dobri-158250", "text": "Учениците от единственото на Балканите и второ в Европа училище по каменообработване в романското село Кунино ваят паметник на Дядо Добри. Изборът на сдружение „Азбукари”, което пое инициативата за изграждане на монумента, той да бъде изработен именно от бъдещите ваятели, е изключително признание за таланта им. Но според директорката Яна Орлинова това е голямо предизвикателство и отговорност за децата, много от които са наследници на известни творци, възпитаници на гимназията. Паметникът на светеца от Байлово вече е почти завършен. Той е посветен на добротата в България, а негов събирателен образ е бъде дядо Добри. Планира се монументът да бъде поставен около храм-паметника \"Св. Александър Невски\". Проектът е на скулптора Красимир Митов – преподавател в училището. В момента пък в уникалното училище се провеждат дни на отворените врати. „Искаме да запознаем хората и бъдещите наши ученици с условията в училището, с възможностите за бъдеща реализация, да покажем, че камъкът не е мъртъв и студен. Тук може да се види как камъкът оживява изпод ръцете на нашите ученици”, разказа Орлинова. Директорката се надява училището да възроди традициите си и отново да стане притегателно място за младите хора, носещи в душите си усета за изящество и красота.", "date": "2019.02.26", "title": "Ученици ваят паметник на дядо Добри"}
{"url": "https://www.monitor.bg:443/bg/a/view/jena-se-vyrna-ot-ski-v-bansko-s-pyrvija-sluchaj-na-morbili-kraj-moreto-158252", "text": "От Инфекциозна клиника към МБАЛ „Света Марина” съобщиха в РЗИ-Варна за първи случай на морбили във Варненска област. Пациентът е жена на 40-годишна възраст, която е настанена за лечение в клиниката. Това е първият случай на инфекциозното заболяване в града от 2011 година насам. В момента се издирват за изследване и наблюдение всички хора, с които е била в контакт през последните седмици, съобщи д-р Янка Драганова, директор „Надзор на заразните болести” в РЗИ-Варна. Жената се е разболяла, след като се е завърнала от почивка на ски в Банско. Информацията беше потвърдена и от директора на РЗИ-Варна, д-р Дочка Михайлова. Вълната от заразените с морбили тази зима започна точно от Благоевградска област, като случаите там вече са 32. Други 7 са регистрирани в столицата и още 3 в София област, а по 1 един в Хасково и Варна. Заболяването може да протече много тежко, да доведе до редица краткосрочни и дългосрочни последствия, сред които засягат дихателната, сърдечносъдовата и нервната система. В някои описани проучвания усложнения се наблюдават в до 83% от хоспитализираните деца. При контакт, заразяването настъпва в над 90% от случаите. От РЗИ-Варна припомнят на родителите, че единственото сигурно средство за предпазване от морбили е ваксинопрофилактиката. Деца на 13-месечна възраст и на 12-години се прилага комбинирана ваксина срещу морбили, паротит и рубеола. Родителите да обърнат внимание на имунизационния статус на децата си, по отношение на ваксинопрофилактиката срещу морбили. При които е пропусната тази ваксина, трябва да бъдат незабавно имунизирани или реимунизирани. Целта е да се предпазят неимунизираните и нереимунизираните деца от заболяване и да не се допусне епидемично разпространение на морбили на територията на страната. Всеки на възраст над 18 г., който не е наясно със своя имунизационен статус за морбили, може да го разбере чрез изследване на кръвна проба за титър на антителата (клас IgG) срещу морбили. Това може да бъде направено в повечето от лабораториите във Варна. При отрицателен титър или желание за имунизация/реимунизация, ваксината може да бъде поставена на всеки от общопракикуващ лекар и в Имунизационния кабинет на РЗИ-Варна, като биопродукта трябва да бъде закупен предварително от аптечната мрежа с предварителна заявка. Ваксината е въведена след 1969 г., като родените преди това, могат да са с имунитет само, ако са преболедували от морбили.  ", "date": "2019.02.26", "title": "Жена се върна от ски в Банско с първия случай на морбили край морето"}
{"url": "https://www.monitor.bg:443/bg/a/view/ninova-na-sreshta-s-poslanici-oplakva-se-ot-izbornija-kodeks-158257", "text": "Лидерът на БСП Корнелия Нинова и депутати от левицата са имали среща с посланици на страните- членки от ЕС, съобщиха от партията Наред с представянето на своята \"Визия за Европа\" за предстоящите евроизбори, Нинова изложила пред дипломатическия корпус последните промени в Изборния кодекс, които според социалистите отграничавали правата на гражданите. Нинова посочила и аргументите на БСП за напускане на НС и наред с това опасенията на БСП за честността на изборите.  По време на срещата социалистите са се оплакали и от разслеването срещу Елена Йончева, което определили като политически процес, който пък целял да ограничи сводободата на словото. ", "date": "2019.02.26", "title": "Нинова на среща с посланици, оплаква се от Изборния кодекс "}
{"url": "https://www.monitor.bg:443/bg/a/view/vejdi-rashidov-s-pochetnija-znak-sveti-stefan-v-ekzarhijata-v-istanbul-158249", "text": "Шефът на културната комисия Вежди Рашидов бе награден с почетния знак \"Свети Стефан\" на българската Екзархия в Истанбул, съобщиха пресцентърът на Народното събрание. Церемонията се проведе в залата на Екзархията, а председателят на църковното настоятелство Васил Лязе благодарил  на Рашидов за големите му усилия метохът срещу Желязната църква \"Свети Стефан\" да се превърне в действащ български музей. Църковните ни настоятели подчертали, че са горди и от предложението на Рашидов България и Турция заедно да запишат желязната църква в Списъка на световното културно наследство на ЮНЕСКО. Всеки ден десетки туристи от Европа и света посещават храма, заявил пък генералният консул на България в Истанбул Ангел Ангелов.Той  пояснил, че е прието предложението спирката на метрото, която ще бъде открита до края на годината, да носи името \"Свети Стефан\". Специално мобилно приложение пък щяло да информира туристите за българската църква.  По-рано през деня Рашидов се срещнал и с Халюк Уста, който реставрирал един по един всеки елемент от Желязната църква. ", "date": "2019.02.26", "title": "Вежди Рашидов с почетния знак “Свети Стефан” в Екзархията в Истанбул"}
{"url": "https://www.monitor.bg:443/bg/a/view/domatite-naj-skypi-ot-10-godini-158256", "text": "Зеленчуците поскъпват в последните години заради климатичните условия и лошите реколти, заяви пред БНТ председателят на Държавната комисия по стоковите борси и тържищата (ДКСБТ) Владимир Иванов. По думите му това се отнася за доматите, краставиците, лука, картофите и зелето, като доматите са най-скъпи от 10 години. Последните данни на комисията вносните домати на едро се търгуват до 2,30 лева за кило, а вносните краставици по 2,77 лева. „Сега има по-малко предлагане, по-висока цена. В момента имаме най-скъпия домат за последните 10 години”, обясни Владимир Иванов. “Домати внасяме от Полша, Гърция и Турция. При спадналото производство цените зависят и от логистиката, включително и от редуването на топло със студено време. През февруари сегашните равнища на цените на нормални. Пазарът е висококонкурентен, а цената е висока заради липса на количества, обясни той. Той подчерта, че миналата година беше доста добра за плодовете. Ябълки, банани и портокали не са поскъпнали. По думите му цената на месото се запазва без особени промени за дълго време, стабилни са цените и на млечните продукти.", "date": "2019.02.26", "title": "Доматите най-скъпи от 10 години"}
{"url": "https://www.monitor.bg:443/bg/a/view/japonski-boec-sys-skrita-sila-prez-zimata-158241", "text": "Японските инженери от Suzuki остават верни на славните традиции на марката и единствени в света предлагат малък автомобил със задвижване на четирите колела, чиято сила изпъква най-вече в града, където шофираме най-много. Уникалният по рода си градски модел Suzuki Swift 4х4 предлага на потребителите, които не се нуждаят от кросоувър или SUV, отлично сцепление през всички сезони. Със системата 4х4, градският хечбек има скрити таланти на снега, който винаги ни изненадва през зимата. Японският боец се задвижва от скромен 1,2-литров бензинов двигател, който обаче е много икономичен и обезсмисля инвестицията в дизелов мотор. Оборудван с комплект от 4 зимни гуми, Suzuki Swift 4х4 ще ви даде най-доброто от него в по-студените сезони. Японците от Suzuki имат богата история с автомобилите с четирите задвижващи колела, като са придобили световна слава с легендарните всъдеходи Vitara и Jimny, но компанията е изобретила също и не по-малко известни автомобили с двойно предаване, като например SX4 S-Cross, Ignis и Swift AllGrip 4x4. Напоследък често разчитаме на съвременните системи за стабилност и контрол на сцеплението, с които са оборудвани колите с предно предаване, но когато температурите наистина се понижават, от Suzuki знаят, че няма заместител на моделите с 4х4, при които въртящият момент се изпраща до всяко от четирите колела. Механизмът на системата AllGrip 4x4 е прост и разчита на постоянна система за задвижване на четирите колела, която предава допълнителен въртящ момент на задните колела, когато е необходимо, чрез вискозен съединител. През зимата изпъква основното предимство на Suzuki Swift AllGrip 4x4, особено когато пътищата не са добре почистени, а пред местата за паркиране са се образували преспи от сняг. Мъникът бързо се измъква от снежната блокада и с лекота тръгва върху заледената настилка, а управлението е солидно, благодарение на по-високото сцепление и по-уверения контрол в завоите. Двойното задвижване прави градския мъник много стабилен върху хлъзгав път. Системата AllGrip 4x4 се предлага само за Suzuki Swift, задвижван с 1,2-литровия 4-цилиндров бензинов двигател, който разполага с максимална мощност от 90 к.с. и 120 Нм максимален въртящ момент. С този мотор малката японска машина ускорява от място до 100 км/ч за 12,6 секунди. Двигателят DualJet притежава лека хибридна помощ. От Suzuki го наричат SHVS или Smart Hybrid Vehicle by Suzuki и се основава на използването на така наречения „Интегриран стартер генератор”, захранван от малка литиево-йонна батерия с капацитет 0,2 кВч, която се намира под шофьорското място. В нея се събира кинетичната енергия от спирането и се преобразува в електрическа, но батерията не е достатъчно голяма, за да позволи движението само на ток, дори и на къси разстояния. Вместо това, регенерираната спирачна енергия се използва за захранване на стандартната система за спиране или стартиране на двигателя, както и за осигуряване на леко допълнително увеличаване на мощността при ускорение - около 50 Нм допълнителен въртящ момент за до 30 секунди. Ако шофирате Swift основно в града, разходът на гориво е едва 4,9 л/100 км, което е най-ниската стойност в класа на бензиновите атмосферни двигатели. Визуално Suzuki Swift AllGrip 4x4 не се различава от стандартния модел с 5 врати. Въпреки хибридната технология и задвижването на четирите колела, колата тежи под 1 тон. В салона на новия Swift вече няма бюджетни решения, подобно на предишните поколения, благодарение на преработеното арматурно табло и инсталирането на по-стабилни седалки. По-голямото междуосие предоставя повече вътрешно пространство и увеличено място за пътниците на задната седалка. Тук ще се чувстват удобно както двама възрастни, така и три деца. Багажникът е с 25% по-голям, като капацитет увеличен до 265 литра. Това е достатъчно за няколко чанти. Вътрешното пространство за съхранение не е толкова голямо, като жабката е малка. Цената на Suzuki Swift AllGrip 4x4 е 30 390 лева за нивото на оборудване GL+ и 34 790 лева за топнивото GLX, което включва автоматичен климатик, кожен волан, радио с Bluetooth и 4 високоговорителя, асистент при потегляне по наклон, LED дневни светлини, камера за задно виждане. Има и 7-инчов цветен сензорен дисплей, аудиосистема, навигация, възможност за връзка със смартфони, безключов достъп и стартиране, предни седалки с отопление, задни електрически прозорци, фарове за мъгла и 16-инчови алуминиеви джанти. Оборудването включва ABS и ESP, има и система за следене на налягането в гумите, заедно с предни и странични въздушни възглавници тип завеси, както и две точки за закрепване на детска седалка Isofix.", "date": "2019.02.26", "title": "Японски боец със скрита сила през зимата"}
{"url": "https://www.monitor.bg:443/bg/a/view/spipaha-kradla-s-biografija-v-byrzija-vlak-158244", "text": "32-годишна жителка на първомайското село Караджалово с пребогата кримибиография е била задържана в бързия влак от София за Бургас след жалба на възрастна сливналийка, че посред бял ден на 22 февруари е била нападната и ограбена. Наскоро напусналата за пореден път затворническата килия Виолета Огнянова била разпозната от униформените служители по охраната на железопътния транспорт няколко часа по-късно докато спокойно оглеждала в купето плячката си –портмоне със 150 лв и лични документи на 77-годишната жертва. При задържането Огнянова направила опит да скочи в движение от вагона, но била хваната от жандармеристите и отведена в участъка, където направила пълни самопризнания.След изтичане на първоначалните 24 часа по закона за МВР от сливенската прокуратура са удължили престоя й в ареста с още 72 часа, тъй като имало оперативни данни, че крадлата е съпричастна към още няколко дръзки улични грабежа в региона. Кметицата на Караджалово Мариана Колева сподели, че Виолета е тръгнала „по нанадолнището“ съвсем невръстна, никой в селото не можел да каже колко пъти вече е осъждана. От години се изнесла навън, за последни се знаело , че изтърпява присъда в Сливен.“Тя се води адресно регистрирана при нас, защото майка й живее в Караджалово, но на практика постоянното й местожителство е затвора…“, коментира още селската управничка.  ", "date": "2019.02.26", "title": "Спипаха крадла с биография в бързия влак"}
{"url": "https://www.monitor.bg:443/bg/a/view/shterkata-na-glasa-na-kremyl-stajuva-v-evroparlamenta-158239", "text": "Дъщерята на говорителя на Кремъл Дмитрий Песков Елизавета Пескова действително е стажантка при евродепутата от групата „Европа на свободата и пряката демокрация“ Емрик Шопрад. Това потвърди пред БНР самият евродепутат. Французинът Шопрад, който е заместник-председател на евроскептичната група, уточни, че Пескова (21 г.) е при него в качеството си на студентка по право във Франция, изучаваща европейските институции и подчерта, че тя няма достъп до класифицирана информация. Той добави, че тя работи върху досие за президентските избори в Сенегал и никога върху теми за Русия. Шопрад уточни, че самият той е член на групата „ЕС-Русия“, но, по думите му, заседанията се водят при закрити врата и Пескова не присъства на тях. Евродепутатът каза още, че Европейският парламент, а не той е подписвал договора с Елизавета Пескова. За пръв път тя е била назначена през ноември миналата година, после договорът ѝ е бил подновен за още три месеца и ангажиментите ѝ ще приключат с изтичането на неговия мандат през май.", "date": "2019.02.26", "title": "Щерката на гласа на Кремъл стажува в Европарламента"}
{"url": "https://www.monitor.bg:443/bg/a/view/hityt-despacito-postavi-nov-rekord-158240", "text": "Захаросаният хит Despacito на Луис Фонси и Деди Янки постави нов рекорд по гледаемост в платформата за видеосподеляне YouTube. На 24 февруари клипът към песента е преминал границата от 6 милиарда гледания. През следващите дни видеото е гледано още над 4 милиона пъти. Оригиналното видео към Despacito е качено в YouTube през януари 2017 г. Впоследствие клипът стана първият в историята на платформата, отбелязал 3 милиарда, 4 милиарда и 5 милиарда гледания. Хитът намери място и в Книгата на рекордите на Гинес през 2018 г., когато Луис Фонси беше почетен със седем музикални награди. С новото си постижение Despacito изглежда недостижим сред клиповете с милиарди гледания в YouTube. Най-близките му конкуренти са Shape of You на Ед Шийран с 4, 09 милиарда гледания и See You Again на Уиз Калифа и Чарли Пут с 4, 02 милиарда гледания. В пика си Despacito отбелязваше до 25, 7 милиона гледания на ден, по изчисления на сп. \"Форбс\".", "date": "2019.02.26", "title": "Хитът Despacito постави нов рекорд"}
{"url": "https://www.monitor.bg:443/bg/a/view/nasa-se-zavryshta-na-lunata-158238", "text": "На Луната ще бъде доста оживено през 2019 г., след като и НАСА (NASA) избра няколко научни експеримента и технологични тестове, които може да бъдат проведени до края на годината. Освен своите мисии до Луната, НАСА насърчава развитието на търговски мисии. Програмата на НАСА за търговски лунни товари, Commercial Lunar Payload Services (CLPS), през ноември 2018 г. избра девет американски компании за разработването на търговски летателни апарати, които да доставят товари на агенцията до лунната повърхност. Първите мисии ще бъдат за провеждането на следните 12 експеримента: През следващите месеци следва, НАСА да разпредели специфичните товари за определените търговски мисии. Целта е, до 2024 г. да се тестват, кацащи на Луната, космически кораби за превоз на хора, като до 2028 година да бъдат изпратени астронавти.", "date": "2019.02.26", "title": "НАСА се завръща на Луната"}
{"url": "https://www.monitor.bg:443/bg/a/view/galaktion-posreshtna-ubilej-v-ochakvane-na-gosti-158243", "text": "70-годишен юбилей отбеляза в изключително тесен кръг от най-близките си освободеният по болест от Светия Синод старозагорски владика Галактион. По телефона той сподели, че в момента се чувства по-добре, след поредното посещение в специализирана болница в Санкт Петербург, където му е била направена поредна манипулация за вливане на стволови клетки. „Слава на Бога, вече пристъпвам сам, с помощта на патеричката. Радвам се, че ми се обаждат хора за празника, че не съм забравен. Надявам се ако не днес, то утре да посрещна приятели от родния си Ветрен. Зажъднял съм за човешки разговор…“, каза той , видимо развълнуван от журналистическия интерес към състоянието му. Вече повече от години дядо Галактион живее в малък апартамент в един от старозагорските квартали, където за ежедневието му се грижи неговата близка Дешка. Членове на старозагорския епархийски съвет заявиха че не предвиждат посещение в дома на бившия владика, нямало било решение за подарък или някакво отбелязване на юбилейната му годишнина. „Дядото се чувства огорчен и не желае да разговаря с нас, каква е причината – можем само да гадаем. Останах с впечатление, че някой от най-близкото му обкръжение успя да го настрои и под тяхно давление, той реши да напусне митрополията и да откаже покоите, които бяха подготвени за него в казанлъшкия девически манастир…“, отбеляза пожелал да остане анонимен виден представител на съвета. Радослав Лютаков, кметът на малкото пазарджишко градче Ветрен /където под светското име Георги Любенов Табаков на 26 февруари 1949 г. се е родил юбилярът/ остана изненадан, че в Стара Загора очакват делегация за личния празник на владиката. По думите му никой не бил обсъждал с него подобна визита, не било изключено на нея да отидат само родственици на юбиляра. Табаков приема монашеския кръст на 12 юли 1969 година, когато е ръкоположен за йеродякон и впоследствие за йеромонах в мъглижкия манастир „Свети Николай\" Негов духовен наставник е тогавашният старозагорски митрополит Панкратий.Бил е две години на специализация в Московската духовна академия, една година е специализирал в Източния църковен институт в немския град Регенсбург.Последователно е бил игумен на Рилската света обител и на Бачковския манастир.Заедно с дядо Панкратий е средоснователите на  т.нар. Алтернативен Синод, през 1993-1994 е избран за депутат от листата СДС. След покаяние е приет обратно в лоното на БПЦ, а през февруари 2000-та година, след кончината на митрополит Панкратий сяда на владишкия престол в Стара Загора. Освободен е по болест на 28 септември 2016 година, тогава му се дава почетната титла „бивш старозагорски митрополит“. Името му излиза при разсекретяване на архивите на ДС през 2007 г.като „агент Мишо“,привлечен е  от Петър Хайтов през 1981 г., когато е протосингел във Врачанската епархия.Досието му е унищожено през 1990 година.Запален левскар, близък с Иван Славков – Батето, който го въвежда в средите на родните телевизионери.", "date": "2019.02.26", "title": "Галактион посрещна юбилей в очакване на гости"}
{"url": "https://www.monitor.bg:443/bg/a/view/zapochvat-proverki-na-jazovirite-v-rusensko-158246", "text": "В началото на април започват първите за тази година проверки на язовирите и защитните съоръжения на територията на Област Русе, съобщи заместник-областният управител Валентин Колев. По думите му към момента няма основание за тревога, тъй като нивата на Дунав, на вътрешните реки и на язовирите са нормални за сезона. За констатираните в предишни години проблемни участъци край селата Божичен и Красен ще се търси съдействието на Междуведомствената комисия за възстановяване и подпомагане към Министерски съвет. Ако бъдат отпуснати средства, ще се пристъпи към укрепването на тези критични места. Преди началото на пролетните дъждове всички кметове на населени места в Община Русе трябва да проверят състоянието на деретата, пък каза директорът на общинската дирекция за обществен ред и сигурност Спасимир Димитров. Ще се извърши почистване на растителността с цел намаляване на риска от наводнения. Следи се и нивото на язовир „Николово“, който е на територията на общината.", "date": "2019.02.26", "title": "Започват проверки  на язовирите в Русенско"}
{"url": "https://www.monitor.bg:443/bg/a/view/fenove-opluha-rachkov-zaradi-fredi-merkuri-158245", "text": "С имитация на Фреди Меркюри и Брайън Мей тв водещите Димитър Рачков и Васил Василев-Зуека дадоха старт на новия сезон на шоуто „Като две капки вода“ Преобразяването и представянето на Рачков мигновено събраха негативни коментари в социалните мрежи. Стилистите бяха прекалили с изкуственото окосмяване и зъбната протеза, а водещият открито преигра. „Как не ви е срам? Това не е имитация. Това не е пародия. Това е пълна простотия. Фреди Меркюри не заслужава подобно отношение.“, „Фалстарт! Абсолютна гавра с образа на великият Фреди Меркюри.“ и гласят само част от коментарите на зрителите. Някои от потребителите във Фейсбук дори заявиха, че при още едно подобно изпълнение, ще спрат да гледат предаването. Междувременно „Като две капки вода“ събра над 2, 5 милиона зрители пред малкия екран, което е най-високото постижение на старта на формата от 2014 година насам. В първото предаване  за сезона победител стана антилопата на БГ попа Тита, която излезе под светлината на прожекторите като Кристина Агилера. Следващият път участниците ще се преобразят по следния начин:", "date": "2019.02.26", "title": "Фенове оплюха Рачков заради Фреди Меркюри"}
{"url": "https://www.monitor.bg:443/bg/a/view/r-kelly-izleze-ot-zatvora-158242", "text": "Певецът R. Kelly вече не е зад решетките. Това се случи след като 47-годишна жена, представяща се за негова приятелка, плати гаранция от 100 000 долара, твърди в. \"Чикаго трибюн\". Музикантът се озова в затвора, докато очаква края на делото по обвинения в сексуално посегателство. Носителят на „Грами“ беше затворен в петък по 10 обвинения за насилие над млади жени в периода 1998-2010 година. Повечето са били на възраст под 17 години, което утежнява положението на изпълнителя на I Believe I Can Fly. Съдия в Чикаго определи гаранция от 1 милион долара, а паспортът на певеца беше отнет и му е забранено да общува с непълнолетни. Адвокатите на R. Kelly обявиха, че е невинен и са готови да го защитават в съда.", "date": "2019.02.26", "title": "R. Kelly излезе от затвора"}
{"url": "https://www.monitor.bg:443/bg/a/view/pernichanin-zastava-pred-syda-za-trafik-na-chujdenci-158237", "text": "Перничанин застава пред съда за трафик на чужденци, съобщи регионалният говорител на МВР Венцислав Алексов.  Т.Л. /31 г./ е привлечен като обвиняем като помагач на чужденците да напуснат пределите на страната. Петнадесет чужденци от афганистански произход и двама помагачи - българи, са били задържани на 18 ноември миналата година в трънското село Мракетинци. Акцията тогава е била проведена от служители на Териториален сектор \"БОП\" и на ГПУ-Трън. При доказване на вината на Т.Л. го заплашва наказание \"лишаване от свобода\" от 1 до 6 години и глоба от 5 000 до 20 000 лева. Наложена му е мярка за неотклонение \"подписка\".", "date": "2019.02.26", "title": "Перничанин застава пред съда за трафик на чужденци"}
{"url": "https://www.monitor.bg:443/bg/a/view/kim-kardashijan-smeni-vizijata-snimka-158201", "text": "Риалити сензацията Ким Кардашиян може да се похвали с нова визия. Звездата пусна кратък клип в социалните мрежи, на който се вижда, че е боядисала косата си в червен цвят и е с прическа „боб“. На видеото тя позира с блуза, грим и близалка, които съответстват на цвета на косата й. Феновете на половинката на рапъра Кание Уест се разделиха на две – за и против новата визия на 38-годишната красавица. Част от тях са на мнение, че този нюанс изобщо не й подхожда. Преди дни пък почитателите й стартираха и дебат на тема оперирала ли си е носа Ким. Тогава тя за пореден път отрече да е лягала под ножа за ринопластика, но дори и част от върлите й фенове не вярват на това твърдение. Всички мислят, че съм, и аз преди им казвах –чакайте да имам деца и ще видите, че имат нос като моя“, заяви тя по време на мастърклас на гримьора Марио Дедиванович в Лос Анджелис. Докато оправя макиажа й по време на публичната лекция, Дедиванович заяви, че Ким има малка гърбица на носа, но той я скривал с техника за контуриране.", "date": "2019.02.26", "title": "Ким Кардашиян смени визията (СНИМКА)"}
{"url": "https://www.monitor.bg:443/bg/a/view/kim-veche-vyv-vietnam-158229", "text": "Севернокорейският лидер Ким Чен-ун пристигна във Виетнам рано тази сутрин за втората си среща на върха с президента на САЩ Доналд Тръмп, на която двамата ще продължат диалога, започнат в Сингапур през юни м.г., и ще се опитат да постигнат споразумение за отказ на Пхенян от ядрената му оръжейна програма, предаде Ройтерс. Бронираният влак на Ким, потеглил преди два дни от Пхенян и прекосил цял Китай по 4000-километровия маршрут към Ханой, пристигна на граничната виетнамска гара Дон Дан. Според АП не е ясно дали влакът на Ким е спирал и дали той е имал някакви посещения и срещи по време на пътуването през Китай. Прекосявайки виетнамската граница, севернокорейският президент слезе от влака и премина по червен килим, за да поздрави виетнамския почетен караул, строен на гарата, край който се вееха знамената на двете страни. После той седна в очакващия го мерцедес и се отправи на 170-километрово пътуване по шосе към виетнамската столица Ханой, където ще се състои срещата му с Тръмп. Oт колата Ким приветства с ръкомахане събралото се множество от млади виетнамци, развяващи виетнамски и севернокорейски знаменца. Десетина бодигардове бягаха около мерцедеса при потеглянето. Очевидци, цитирани от Ройтерс, съобщават за мощна охрана и строги мерки за сигурност покрай магистралата, свързваща границата с Ханой. По-рано днес в Ханой пристигна държавният секретар на САЩ Майк Помпейо. Президентът Тръмп отлетя със своя \"Еър форс 1\" от Вашингтон вчера около обед и се очаква да пристигне в Ханой тази вечер местно време. Говорителката на Белия дом Сара Сандърс съобщи пред журналисти на борда на президентския самолет, че Тръмп и Ким ще имат първа среща насаме в сряда вечерта, след което ще вечерят заедно, придружени само от по двама души от своите делегации и от двама преводачи. Тръмп ще бъде на вечерята с държавния секретар Помпейо и с началника на кабинета си Мик Мълвейни. По-рано в сряда Тръмп ще се срещне с президента и премиера на Виетнам - страната домакин на съмита. Говорейки пред репортери преди да отпътува от Вашингтон, Тръмп каза, че очаква \"забележителна среща\" с Ким и добави, че двамата са установили \"много, много добри взаимоотношения\". Той обаче се опита да разсее очакванията за голям пробив от диалога в Ханой, като отбеляза, че ще бъде доволен, ако Северна Корея продължи да се въздържа от нови опити с ракетно-ядрени оръжия", "date": "2019.02.26", "title": "Ким вече във Виетнам "}
{"url": "https://www.monitor.bg:443/bg/a/view/glavatar-na-id-planiral-da-okyrvavi-moskva-158233", "text": "Един от лидерите на терористичната организация \"Ислямска държава\" /ИД/ Тоджидин Назаров /Абу-Усама Нораки/, организирал дистанционно атентатите в Швеция и Таджикистан, готвел подобни кървави акции и в Москва. Спецслужбите на страната обаче успели да осуетят плановете на главатаря, но така и не се добрали до него. По предварителни данни, Нораки заповядал на членовете на ИД в Москва да взривят военнослужещи пред щаб квартирата на Главното разузнавателно управление, а след това да заложат бомби във влак и в крупен столичен търговски център. Изпълнителите обаче били задържани навреме. При организирания от Нораки атентат в центъра на Стокхолм на 7 април 2017 г. загинаха пет души, още 15 бяха ранени. Тогава камион с узбекистанец зад волана се вряза в група туристи. На 29 юли 2018 г., също под ръководството споменатия главатар на ИД, бе извършен още един кървав терористичен акт – този път в град Нуреке, Таджикистан. Там терористи с джип се врязаха в група чужденци на велосипеди. Тогава загинаха четирима туристи – граждани на САЩ, Швейцария и Холандия. По данни на спецслужбите, Нораки живее в иракския град Мосул.     ", "date": "2019.02.26", "title": "Главатар на ИД планирал да окървави Москва "}
{"url": "https://www.monitor.bg:443/bg/a/view/kubincite-podkrepiha-novata-konstitucija-158228", "text": "Кубинците подкрепят новата конституция. Това показват първите резултати от проведения по-рано референдум. Това са съобщили от ЦИК, цитирани от \"Ройтерс\". Според данните, 73% от гласувалите са казали \"да\" на новия основен закон. Против са гласували 7,6 процента. Недействителните бюлетини са 4,5 процента. Отбелязва се, че в Куба няма независими наблюдатели на вота. Припомняме, че повече от 80% от кубинците гласуваха на провелия се в неделя референдум за нова конституция, която признава правото на частна собственост, но запазва еднопартийната система на островната държава. Повече от 7,5 милиона кубинци от имащите право на глас около 8 милиона гласуваха в повече от 25 000 избирателни секции из страната. Кубинците гласуват за нашата конституция, за Латинска Америка и Карибите, но също и за Венецуела, обяви президентът на страната Мигел Диас-Канел. Проектът на основния закон беше подложен на обсъждане в продължение на три месеца. Това доведе до 760 промени преди парламентът да даде зелена светлина през декември. Текстът признава правото на частна собственост, ролята на пазарите и важността на чуждестранните инвестиции. Въвежда се премиерски пост и се намалява управлението на президента, до момента безсрочно, до само два мандата. Крайната версия не включва текст, който би отворил възможността за гей браковете. Конституцията запазва комунизма като държавна идеология и еднопартийна система. Промените ще влязат в сила, ако повечето кубинци са ги подкрепили. Конституцията от 1976 г. беше одобрена от почти 98% от избирателите. Тя е изменена през 1992 и 2002 г.", "date": "2019.02.26", "title": "Кубинците подкрепиха новата конституция"}
{"url": "https://www.monitor.bg:443/bg/a/view/ban-pokazva-originalni-dokumenti-na-ivan-geshov-po-povod-170-g-ot-rojdenieto-mu-158230", "text": "Българската академия на науките ще отбележи 170 години от рождението на изтъкнатия държавник и дългогодишен председател на БАН Иван Евстратиев Гешов, съобщи БНТ. Оригинални документи, като визитката на Гешов, писмо от Алеко Богориди, кратък поглед върху състоянието на Българското книжовно дружество и други ще бъдат показани в изложба, организирана от Научния архив на Академията. Малко известни факти от биографията на един от най-големите благодетели на БАН ще бъдат представени в постери и снимки. По повод годишнината предстои да излезе от печат том Първи от поредицата на Научния архив на БАН \"Дигитални колекции\", посветена на Гешов.", "date": "2019.02.26", "title": "БАН показва оригинални документи на Иван Гешов по повод 170 г. от рождението му"}
{"url": "https://www.monitor.bg:443/bg/a/view/borisov-na-sreshta-s-biznesa-za-problemite-s-kasovite-aparati-158231", "text": "Премиерът Бойко Борисов и министърът на финансите Владислав Горанов ще приемат днес представители на бизнеса, с които ще обсъдят проблемите, възникнали с приложението на наредбата за регистрацията и отчитането на продажбите в Агенцията за приходите, съобщи БНТ. До септември е срокът, в който фирмите трябва да подменят касовите си апарати или софтуера им. Така оборотите ще се отчитат веднага пред данъчните, а не както досега - веднъж месечно. Промените в Наредбата бяха направени с цел да се противодейства на сивата икономика.", "date": "2019.02.26", "title": "Борисов на среща с бизнеса за проблемите с касовите апарати"}
{"url": "https://www.monitor.bg:443/bg/a/view/polovinata-bylgari-ne-sa-hodili-pri-lichnija-si-lekar-v-ramkite-na-edna-godina-158232", "text": "Над 52 процента от българите не са ходили на посещение при личния си лекар за 12-те месеца на 2017 г., показват данни от проучване на Евростат за честотата на визитите при семеен лекар за гражданите от страните на ЕС, цитирани от БТА. Средният показател за ЕС е 24 на сто, тоест 1 от всеки 5 европейци въобще не е посетил джипито си за посочения период. Около 20 процента от българите са направили визита при личния си лекар между 1 или 2 пъти в годината, докато само 5 процента от сънародниците ни са посетили своето джипи повече от 10 пъти годишно. Още по-тревожна е ситуацията с посещението на сънародниците ни при зъболекар: над 80 процента от българите въобще не са били при стоматолог през 12-те месеца на 2017 г., докато 18 процента са направили това 1 - 2 пъти и едва 2 процента - повече от 5 пъти за една година. Според данни на НСИ у нас през 2017 г. е имало повече от 4 500 общопрактикуващи лекари и над 8 000 стоматолози. По брой на общопрактикуващи лекари на 100 хиляди души население страната ни заема едно от последните места в ЕС - 64 джипита на 100 000 българи. Положението със стоматолозите е малко по-добро - падат се по 112 зъболекари на 100 000 българи, с което страната ни е една от трите страни в ЕС с над 100 стоматолози на 100 000 души население. Останалите две са Гърция - 123 зъболекари на 100 хиляди и Кипър - 104 на 100 хиляди.   НАЙ-РЕДОВНО ПОСЕЩАВАТ ЛИЧЕН ЛЕКАР В ДАНИЯ   Дания е страната, в която жителите са посещавали най-редовно личния си лекар и то над 10 пъти в годината - близо 30 процента от датчаните са били на визита при семейния си лекар почти всеки месец през 2017 г. Други страни с редовно посещение на личен лекар са Австрия - 13 процента, Люксембург, Хърватия и Унгария - по 10 процента и др. На обратния полюс на скалата е ситуацията в Гърция, където над 60 процента от жителите на южната ни съседка въобще не са посетили своя семеен лекар в рамките на 12-те месеца на 2017 г. На втора позиция по този показател е България с 52 процента, а други страни с ниска регистрация на визити при личния лекар са още Румъния - 43 процента, Полша - 36 процента, Кипър - 32 процента и трите балтийски републики - с по около 30 процента. Най-висок дял лични лекари на 100 хиляди души население е регистриран в Португалия - 253, следвани от Ирландия - 179, Австрия - 159, Холандия - 157 и Германия - 152 лични лекари на 100 хиляди жители в тези страни. Делът на лицата, които не са отишли на зъболекар за 12-те месеца на 2017 г, е най-висок в Румъния - 82 процента, следвана от България - 80 процента. Средно 45 на сто от хората в ЕС не са се консултирали със зъболекар през последните 12 месеца преди проучването, а 42 на сто са отишли веднъж или два пъти до зъболекар. Според анализа - в ЕС има около 1,8 млн. общопрактикуващи лекари и близо 360 хиляди практикуващи стоматолози.", "date": "2019.02.26", "title": "Половината българи не са ходили при личния си лекар в рамките на една година"}
{"url": "https://www.monitor.bg:443/bg/a/view/deca-restavriraha-s-testo-glineni-sydove-v-muzeja-v-kustendil-158235", "text": "Десетки деца се включиха в традиционната работилница на Регионален исторически музей – Кюстендил, на тема „Култура на хранене в древността“. „Целта ни бе да насочим вниманието на малчуганите към различните видове съдове, представени в археологическата експозиция от новокаменната (VII хил. пр. Хр.) до средновековната епоха (XII век).  Децата се запознаха с употребата на някои от тях и с интересните им наименования – амфора, питос, кантарос, скифос, ойнохое и др. За да се докоснат до дейността на археолога, чрез игра те откриваха различни предмети и определяха епохата, която пресъздават“, коментираха уредници от културното звено. Децата участваха и в реставрация с брашнено тесто на глинени съдове, предварително изработени и фрагментирани. По този начин те получиха знания и за спецификата на работа на други музейни специалисти, тясно свързана със съхраняването и опазването на културното наследство.", "date": "2019.02.26", "title": "Деца реставрираха с тесто глинени съдове в Музея в Кюстендил"}
{"url": "https://www.monitor.bg:443/bg/a/view/vladimir-todorov-zaginalite-pri-katastrofi-u-nas-namaljaha-s-10-158215", "text": "Нарушителите първо да плащат глобата, а след това да могат да обжалват, казва в интервю пред \"Монитор\" председателят на Асоциацията на пострадалите при катастрофи. - Всъщност в конкретния случай не става въпрос за шофьор на такси, както беше упоменато на някои места, а за дрогиран младеж, незнайно как попаднал на такъв автомобил. За да бъде някой правоспособен шофьор на такси, трябва да отговаря на няколко условия. Първо, да е навършил 21 години, да е издържал психотест, а след това и изпит за водач на такси пред „Автомобилна администрация“. Също така не бива да е осъждан и трябва да притежава шофьорска книжка. По принцип проблемът с таксиметровия превоз у нас е много стар. Тук има нерешителност на администрацията. Вместо да се поучим от чуждия опит, ние оставихме нещата у нас да се случват на самотек. Във всички европейски столици има лимитирана бройка на таксита. Това е решение на съответната община. Например може да издават само 10 000 лиценза за таксиметрови шофьори. Предимствата на този подход са, че който се окаже с отнет лиценз, той не може да го получи отново. А и придобиването му е много скъпо. Това води до вътрешен самоконтрол в бранша. Затова и там шофьорите няма да се качат в таксито, ако са пили алкохол, няма да обидят клиент, няма да откажат поръчка, защото ще загубят десетки хиляди евро за този лиценз. У нас е точно обратното - всеки, който иска, може да стане шофьор на такси. Дори у нас едва ли не се смята, че хората се насочват към тази професия, когато не могат да работят нищо друго. Много е паднало нивото на професионалното обслужване. Не можем все още да се преборим и с копирането на имената на големите фирми от други по-малки и подбиването на пазара. Все още ни дебнат и копърки. Затова трябва да се намери воля да се лимитира броят на такситата и издаването на лицензите. От друга страна, аз съм за това такситата да карат в бус лентите, както е в много европейски градове. Но само когато са с клиент. Все пак бус лентите са за облекчаване на трафика. - Всъщност тук има две концепции. Или бизнесът се саморегулира и държавата само да следи тази регулация, или налагаш тотален контрол, за което обаче администрацията няма ресурс. Не може да искаме от служители със заплати от по 600 - 700 лева да осъществяват ефективен контрол. Затова е нужно увеличение на заплатите на служителите на „Автомобилна администрация“. Все пак те отговарят за такситата, техническите прегледи и т.н. Според мен концепцията държавата да контролира всичко не е правилна. Затова трябва да се подходи по друг начин. - Тепърва ще се анализират предложенията, които се направиха. Има много разумни между тях, но и недомислици. Липсва третият закон - за превозните средства и за регистрацията. Според мен там също ще има какво да се коментира. Според мен е правилно законът да се раздели, защото правилата за движение трябва да бъдат обособени на едно място. Няма как тези, които учат за нови шофьори, да учат за технически прегледи, за опасни товари. Няма смисъл от това. Има положителни неща, като това системните нарушители да бъдат санкционирани, глобите да са с фиксирани суми. Но трябва да има промяна и в административно-наказателната дейност, защото това е свързано пряко със санкциите. А те се протакат и това поражда чувство за безнаказаност. Никъде в другите страни няма процедура на писане на акт и след това на наказателно постановление. Това е отживелица. - Директно се съставя наказателно постановление. При констатирано нарушение веднага се издава само един документ. Първо нарушителят да плати глобата, а едва след това да има право да обжалва. Защото глобата трябва да бъде събрана. А възможността да водиш дела на три инстанции ти дава шанс да не платиш за нарушението си. Нужна е гаранция, че санкцията ще бъде платена. - Нека първо уточним, че няма закон, който на 100% да обхване всички казуси. Трябва да обясним на родителите, че след шофьорски курс децата им не са подготвени напълно да шофират по улиците. Това е като след получаване на диплома от университета. Нужен е преходен период, в който да има съответните рестрикции. Тогава младият водач ще придобие навици и умения. Спомнете си, че имаше фрапиращи случаи. В Стара Загора четирима младежи загинаха след сблъсък с ТИР, защото не бяха спрели на знак STOP. Така че е нужен период, в който новите водачи да се адаптират, да не шофират вечер. Всички тези идеи се раждат от много въпроси. В държавите, към които се стремим, има наложени точно такива правила. - Отговорност винаги носи шофьорът. Това е принципът. Трябва да се спазват някои правила. Бих дал пример със задължението на родителите да не оставят децата си сами вкъщи до 12-годишна възраст. Вярно е, че на тази възраст те са достатъчно съзнателни, но все пак отговорност носи родителят. Така че по-добре за няколко месеца да се чувстват некомфортно и да придружават децата си навсякъде вечер, за да избегнем трагедии. - Да, загиналите са с 10% по-малко от предходната година. Това, разбира се, не бива да ни радва, защото пак сме на челните места, но би трябвало с новата държавна агенция да има тенденция към промяна в тази посока. - Ще доведе до координация на усилията. Досега за пътната безопасност отговаряха няколко министерства и агенции във всички общини. В общи линии всеки работи за себе си, без да се координират политиките. Надявам се, че сега ще се въведе някакъв ред. - Винаги Пътна полиция може да намери начин и да санкционира нарушителите. Мога да дам пример с Испания. Преди две години българин се снима как шофира със 180 км/ч. И веднага беше открит. Тогава книжката му беше отнета за две години и беше глобен с няколко хиляди евро. Така че винаги може да се намери начин да се прекрати тази порочна практика. Роден е на 26 октомври 1972 година Завършил е английска гимназия в Пловдив, след това право в Софийския университет „Св. Климент Охридски” и „Застраховане“ във ВУЗФ Носител е на голямата награда „Достоен българин” за 2009 година и на голямата награда „Златен ритон”", "date": "2019.02.26", "title": "Владимир Тодоров: Загиналите при катастрофи у нас намаляха с 10%"}
{"url": "https://www.monitor.bg:443/bg/a/view/zarazenite-s-morbili-u-nas-veche-sa-45-158234", "text": "Официално регистрираните българи, които са заразени с морбили, са 45. Това съобщи директорът на Националния център по заразни и паразитни болести и епидемиолог проф. д-р Тодор Кантарджиев. Към 25 февруари в референтната лаборатория има три нови потвърдени случая на заразени с морбили - две са на бебета от София, във възраст преди ваксинация, и едно дете от град Самоков“, каза проф. Кантарджиев, като посочи, че всички те са хоспитализирани в софийски болници.  „Към момента официално регистрираните са 45 случая на заразени с морбили. От тях потвърдени в Националната референтна лаборатория на центъра са 27. Като 17 от болните са от област Благоевград, 7 са от град София и трима от София област“, обобщи директорът на Националния център по заразни и паразитни болести. По думите му към момента не може да се говори за епидемия, защото това са отделни епидемични случаи на взривове. „За епидемия може да се говори, когато е засегната област и когато се разпространява в различни области. Ако всички подлежащи и неимунизирани деца до 8-годишна възраст се ваксинират, няма да допуснем епидемия в нашата страна“, заяви епидемиологът. „По данните на Центъра за анализи и обществено здраве над 90% са ваксинирани против морбили през 2018 г.“, каза още той.", "date": "2019.02.26", "title": "Заразените с морбили у нас вече са 45 "}
{"url": "https://www.monitor.bg:443/bg/a/view/poredna-jp-drama-bdj-lyje-pytnicite-ot-kyde-trygva-vlakyt-158209", "text": "Разминавания в информацията на БДЖ по гарите и онлайн водят до неприятни моменти за пътниците. Афишираната шумно нова система на сайта на железниците показва различни коловози за заминаващи и пристигащи влакове от информационните табла по гарите, научи „Монитор“. Бъгът в системата на БДЖ е засечен от редовни пътници на железницатна, които Проблемът, по информация на „Монитор“, е от няколко седмици, още от момента, в който беше пусната новата система, шумно реикламирана като „крачка напред към електронното обслужване“. Подобрението за клиентите трябваше да „улесни живота им“ при пътуване. Идеята е на новото ръководство, като през онлайн система да следят в реално време, дори и от телефона си, има ли закъснение на конкретен влак, с колко минути и кога се очаква да пристигне или замине от съответна гара. Функцията е достъпна от официалната страница на дружеството - с активен бутон „Live електронно табло“. Новата система напомня на съществуващата такава за електронните табла, но вече е усъвършенствана с информация за всички гари и за движението на влаковете в реално време. Оказва се обаче, че има разминаване в онлайн посочената информация с тази по гарите. Запознати коментираха, че на Централна гара разписанието се попълва със статични данни съгласно технологията на гара София - кой влак къде трябва да се приема и изпраща. Но тя не се спазва по ред причини и се решава кой къде да отиде в последния момент. В отговор на въпроси на „Монитор, от БДЖ коментираха, че ползват след доработка вече готова система на НКЖИ без да са влагали допълнителни средства. „Подаваната от НКЖИ справка за закъсненията се получава автоматично  и поради това е максимално точна, но за коловозите се налага ръчно въвеждане на данните. Това обаче е предпоставка за човешки грешки, особено в този начален период, които са и основната причина за забелязаните разминавания“. на железницата е част от стратегията на назначеното наскоро ръководство на железниците. За да се удовлетворят изискванията на клиентите те обещаха скоро да заработи и подобрена онлайн системата за закупуване на билети, която се разработва от десетилетия. При сегашната може да се закупи билет само за осем влака. Проблемите не са новост в железницата. Припомняме, че миналата седмица системата за издаване на билети на БДЖ се срина за няколко часа. При новата организация по гишетата бяха въведени дългоочаквани промени, които оставиха в историята правоъгълните билети със син кант, както и тефтерите. Системата за билетоиздаване вече е онлайн базирана, което и позволява всичко да се отчита в реално време.", "date": "2019.02.26", "title": "Поредна жп драма: БДЖ лъже пътниците от къде тръгва влакът"}
{"url": "https://www.monitor.bg:443/bg/a/view/1000-leva-miza-na-mesec-za-da-ne-te-podgoni-bivoly-158218", "text": "1000 лева на месец. Такава е мизата, вземана от семейството на собственика на „Биволъ“ Асен Йорданов от кметовете по морето. Това показаха данни, получени от Агенция Монитор по Закона за достъп до обществена информация. На хартия сумата се води „заплащане за имиджови услуги“, предоставяни на общините по крайбрежието от пиар агенцията „Имидж адвъртайзинг“ на половинката на Йорданов – Алберта Алкалай. кметовете, които не се съгласят да сключат договор с нужната бухалка на семейството „Имидж адвъртайзинг“ на Алкалай, биват подгонени от сайта на мъжа й - „Биволъ“. Играещ ролята на тежката бухалка. За рекетьорската схема, на която биха завидели дори мутрите от най-агресивната част от Прехода, разкри през 2015 г. кметът на Поморие Иван Алексиев. Тогава той обяви в интервю за Агенция Монитор, че е бил подложен на канонада от очернящи статии от страна на т.нар. сайт за разследваща журналистика, защото е отказал да продължи договора с „Имидж адвъртайзинг“, сключен от предшественика му на поста. Пак Алексиев първи назова и исканата миза – 1000 лева на месец, или общо 12 000 на година. Оказва се, че това е устойчива тарифа по договорите, сключвани с различните общини по морето от „Имидж адвъртайзинг“. Такива освен с Поморие във времената преди Алексиев да застъпи на кметския пост където се вихри фамилията на Йорданов, показват справките, получени от екипа ни. От тях е видно, че община Приморско е сключила договор за имиджови услуги с дружеството на Алберта Алкалай през 2012 г., като към него е подписан и анекс за 2013 г. Стойността на контракта е 12 000 лева за една календарна година, пишат в отговора си до изданието ни от администрацията на кметството. От там посочват също, че не са имали и в момента нямат сключени договори с „Биволъ“. Въпреки това в сайта, представящ се за медия за разследваща журналистика, са пускани имиджови дописки за програми на общината, показва проверката в интернет страницата. Първата такава е именно от 2012 г. - когато е сключен и пиарският контракт, и е със заглавие „С европари изграждат спортна зона в училището на Приморско“. Материалът е за проект по програма „Трансгранично сътрудничество“ и в него няма и грам журналистика, камо ли разследваща. и с него явно Асен Йорданов подпомага половинката си Алкалай да изпълнява имиджовите си функции. Още по-любопитно е положението в Несебър – другата община, с която фамилията има договорни отношения. Според отговора, даден от общинската администрация, има общо 8 едногодишни договора, сключени между тях и „Имидж адвъртайзинг“. Те са за годините от 2011-а до 2018-а, като освен с фирмата на Алкалай общината е имала и контракт със самия „Биволъ“. Той е бил за 2011 г. За това какви функции е изпълнявал сайтът през въпросната година лесно можем да се ориентираме от архивите му, които изобилстват от дописки за общината с разнообразна тематика – от „Булчинска рокля на 62 години реставрира несебърска дизайнерка“, през „Нов туристически продукт за празника на Несебър“ до „ТВ7 стартира мръсна предизборна кампания в Несебър“. Любопитното е, че като автор на материалите е дадено същото лице, което е пускало и имиджовите дописки за Приморско - жена на име Евгения Джорджева, която не фигурира в екипа на „Биволъ“ и най-вероятно е псевдоним, зад който се крие пиар същността на сайта.", "date": "2019.02.26", "title": "1000 лева миза на месец, за да не те подгони „Биволъ“"}
{"url": "https://www.monitor.bg:443/bg/a/view/ariana-grande-pak-na-vyrha-na-bilbord-158208", "text": "За втора поредна седмица новият албум на Ариана Гранде - Thank U, Next стои стабилно на първата позиция на най-престижната музикална класация за албуми зад Океана „Билборд 200“. По данни на Нилсен Мюзик от тава е продала 151 000 албумни единици, което я прави първата от година насам, която прекарва на върха повече от седем дни. Последното такова постижение беше на колежката й Тейлър Суифт. Нейният албум Reputation държеше златото четири последователни седмици. Това е четвъртият албум на Гранде, който оглавява чарта, но за пръв път се задържа за повече от седмица. Няма особени изненади с второто и третото място, които са отредени за филмови саундтраци. Те са същите като миналата седмица, само че тази си размениха местата. В момента музиката към лената \"Бохемска рапсодия\" е на втора позиция с 56 000 продадени единици, а на трета - тази към \"Роди се звезда\" с 51 000 продадени единици.", "date": "2019.02.26", "title": "Ариана Гранде пак на върха на \"Билборд\""}
{"url": "https://www.monitor.bg:443/bg/a/view/nokia-9-pure-view-snima-s-pet-kameri-158223", "text": "Освен увеличаването на екрана със сгъваемите телефони, при смартфоните през 2019 ще се увеличи и броя на камерите. От тази седмица, класацията в тази категория води Nokia 9 PureView, която бе представена на Световния Мобилен Конгрес (Mobile World Congress) и разполага с шест камери, една отпред и пет отзад. При тези телефони, три от камерите са разположени отзад, а една или две са отпред. Nokia 9 PureView има пет 12-мегапикселови камери с Zeiss Optics отзад, във формата на звезда. Две от тези лещи са RGB цветни сензори, които улавят точни и живи цветове, докато останалите три са монохромни и се фокусират върху остротата и детайлите. Оставащите две точки от звездата са за светкавицата и сензора за дълбочина. Nokia е помислила и за предната камера, която е с 20 мегапиксела. Екранът е 5.99-инчов OLED с разделителна способност 2K, като телефонът може да бъде отключен посредством лицево разпознаване или сензора за пръстови отпечатъци в дисплея. Nokia 9 PureView се захранва от батерия с 3.320 mAh, Snapdragon 845 процесор, 6 GB RAM и 128 GB пространство за съхранение. Единственият порт е USB-C, за зареждане или съвместими слушалки, за потребителите, които все още не са преминали към Bluetooth, за тях Nokia предоставя адаптер. Телефонът може да се зарежда и безжично. Nokia 1 Plus е доста опростен, елегантен „интелигентен” телефон, докато Nokia 210 е с правоъгълен, ретро дизайн и клавиатура. HMD Global каза, че Nokia 9 PureView ще се продава за $ 699 и вече се доставя в търговската мрежа. Цената на Nokia 4.2 ще бъде $ 199 за модела с 3 GB RAM и 32 GB пространство за съхранение или $ 169 за варианта с 2GB RAM и 16 GB за съхранение. Nokia 3.2 ще е на цена от $ 139, Nokia 1 Plus $ 99, а Nokia 210 ще струва само $ 35.   Дизайна на Xperia 1 се откроява, поради екрана с формат 21: 9, което го прави, в зависимост от това как бива държан, по-висок или по-широк от повечето телефони. Екрана е 6.5-инчов, с резолюция от 3.840 x 1.644 пиксела, създаден за гледане на филми. Освен екрана, Sony е оборудвал Xperia 1 с процесор Snapdragon 855, 6 GB оперативна памет и  увеличаващо се чрез карта с памет пространство за съхранени от 128 GB, стандартни спецификации за водещ модел смартфон от 2019 година. Сензора за пръстови отпечатъци е поставен отстрани, а отзад има три 12-мегапикселови камери, предоставящи 2х оптично увеличение. Потребителите, които харесват дисплея с формат 21: 9, но не разполагат с толкова голям бюджет, може да избират между 6-инчовия Xperia 10 и 6.5-инчовия Xperia 10 Plus, представени на MWC 2019 с Xperia 1. Xperia 10 Plus е по-голям и разполага с по-добра камера, също така 4 GB вместо 3 GB  оперативна памет и малко по-бърз процесор Snapdragon 636, вместо Snapdragon 630 в Xperia 10. Вграденото пространство за съхранение е 64 GB, като може да се разшири посредством карта с памет.   Sony опитва да възроди името Xperia и да възвърне позициите си на пазара, ако формата 21: 9, успее да привлече повече почитатели. Компанията винаги е създавала много добри мобилни телефони, различни от тези на Apple и Samsung. Sony казва, че Xperia 1 ще се започне да се предлага до няколко месеца, а Xperia 10, 10 Plus и L3 ще се продават от днес във Великобритания, като Xperia 10 е на цена от £ 299 (около € 346), но за сега, цените на другите модели не са известни.  ", "date": "2019.02.26", "title": "Nokia 9 PureView снима с пет камери"}
{"url": "https://www.monitor.bg:443/bg/a/view/mysk-narushil-sporazumenie-s-vlastite-davat-go-na-syd-158224", "text": "Комисията по ценните книжа и борсите на САЩ (SEC) обяви, че основателят на Tesla Илън Мъск нарушил споразумението си с институцията. В писмото до съда от SEC се казва, че Мъск е публикувал информация в социалните мрежи, без да я съгласува с регулатора. През миналата седмица милиардерът пуснал в Twitter съобщение за намерението си да произведе през 2019-та половин милион електроавтомобила, а след това е коригирал информацията намалявайки цифрата до 400 хиляди. В 2018-та Мъск подписа със SEC споразумение във връзка с обвинение за мошеничество с ценни книжа. Тогава милиардерът бе заявил, че е готов да направи Tesla публична компания и акциите и да струватп о 420 долара. По договорката с комисията Мъск плати 20 млн. долара глоба и се задължи да съгласува с нея всяко свое изявление в социалните мрежи, което може да има съществено значение за акционерите. От своя страна оспори претенциите на регулатора. Според него става дума за общоизвестна информация, която е публикувана и в прессъобщения на Teslа.", "date": "2019.02.26", "title": "Мъск нарушил споразумение с властите, дават го на съд"}
{"url": "https://www.monitor.bg:443/bg/a/view/maduro-zadyrja-jurnalisti-za-neudobni-vyprosi-158225", "text": "Американският испаноезичен телевизионен канал \"Унивисион\" (Univision) съобщи снощи, че негов журналистически екип начело с авторитетния водещ Хорхе Рамос е бил задържан вчера по време на интервю с венецуелския президент Николас Мадуро в президентския дворец \"Мирафлорес\" в Каракас, предаде АП. \"На държавния глава не се понравиха въпросите на интервюиращия и той нареди записът да бъде спрян, да се конфискува техническото оборудване на екипа и да бъдат задържани шестимата журналисти в двореца \"Мирафлорес\" в Каракас\", се казва в съобщението. Рамос е един от най-влиятелните испаноезични журналисти в САЩ. Той каза снощи, че Мадуро е прекъснал интервюто след 17 минути, когато Рамос му показал на айпада си кадри, заснети ден по-рано, на които се вижда как млад венецуелец яде хранителни остатъци, изпаднали зад боклукчийски камион. Веднага след съобщението на тв канала Държавният департамент призова Мадуро незабавно да освободи журналистите, като посочи, че \"светът наблюдава ставащото\". Екипът на Рамос бил освободен два часа по-късно, но оборудването не му било върнато. Венецуелското правителство, цитирано от АП, отхвърли версията на Рамос и го обвини, че се опитва да инсценира международен инцидент.", "date": "2019.02.26", "title": "Мадуро задържа журналисти за неудобни въпроси"}
{"url": "https://www.monitor.bg:443/bg/a/view/britanskite-lejbyristi-za-vtori-referendum-po-brekzit-158226", "text": "Британската основна опозиционна Лейбъристка партия ще подкрепи законодателна поправка, в която се предлага организиране на втори референдум за Брекзит, ако парламентът отхвърли нейния алтернативен план за напускане на Европейския съюз, предаде Ройтерс. Целта е да се избегне \"пагубен Брекзит\", към който водят страната консерваторите на премиера Тереза Мей, заяви снощи лидерът на партията Джереми Корбин. На среща с депутатите от партията късно снощи се очакваше Корбин ще обяви, че Лейбъристката партия ще внесе поправка с искане Великобритания да остане в митническия съюз на ЕС и да запази тясната си връзка с единния пазар на общността и след Брекзит. Ако тази поправка, както се очаква, бъде отхвърлена, ще се внесе втора поправка с искане за втори референдум по Брекзит. \"По един или друг начин ще направим всичко по силите си да избегнем Брекзит без споразумение\", се казва в предварителния текст на речта на Корбин. \"Ако парламентът отхвърли нашия план, то тогава партията ще изпълни обещанието, дадено на нашата годишна конференция, и ще подкрепи провеждането на референдум\", каза говорителят на лейбъристите по въпросите на Брекзит Кейр Стармър, цитиран от Ройтерс. Парламентът трябва да дебатира и да гласува в сряда за следващите стъпки на страната по мъчителния развод с ЕС, като се очаква депутатите да внесат различни предложения и поправки, включително и искане споразумението за развода да бъде подложено на всенародно допитване. Лейбъристката партия не конкретизира какъв може да бъде въпросът в такъв нов референдум, но в предишни свои официални позиции е посочвала, че сред вариантите е и въпросът дали Великобритания да остане член на ЕС, отбелязва АП по този повод. Това решение на главната опозиционна партия е удар по усилията на премиерката Тереза Мей да спечели подкрепа за едно ревизирано споразумение с ЕС при гласуване, което тя обеща да се проведе до 12 март. Тя се надяваше при едно такова гласуване в самото навечерие на Брекзита, насрочен за 29 март, да привлече гласовете на онези депутати, които биха подкрепили това споразумение, за да се избегне Брекзит без споразумение, но които биха предпочели втори референдум. Сега лейбъристите подават ръка на тези депутати, предлагайки им алтернатива за нов референдум - нещо, което Мей категорично отхвърля, отбелязва Ройтерс. Ако Мей не успее да получи парламентарно одобрение за споразумение за Брекзит до 13 март, министри и депутати ще поискат тя да отложи датата на Брекзит 29 март и да изключи варианта за напускане на ЕС без споразумение, съобщи телевизия \"Скай нюз\", цитирайки неназован министър. По-рано Мей обеща да внесе отново споразумението по Брекзит за гласуване в парламента до 12 март и повтори, че отлагането на Брекзит след 29 март няма да реши сегашната безизходица в парламента.", "date": "2019.02.26", "title": "Британските лейбъристи за втори референдум по Брекзит"}
{"url": "https://www.monitor.bg:443/bg/a/view/kardinal-bludstval-s-deca-v-zadnata-staichka-na-katedrala-chakat-go-50-godini-zatvor-158227", "text": "Най-високопоставен досега служител на Ватикана е бил признат за виновен за сексуални посегателства срещу деца в Австралия, съобщиха австралийски медии, цитирани от световните агенции. Кардинал Джордж Пел, на 77 години, е единодушно обвинен от съдебното жури в Мелбърн, че е блудствал през 1996 г. с две 13-годишни момчета в задна стаичка в мелбърнската катедрала \"Св. Патрик\", когато е бил архиепископ, след като ги заварил да пият вино от църковната посуда, предаде АП. Съдът на щата Виктория е признал кардинала за виновен на 11 декември м.г., но до днес е имало съдебна забрана да се публикуват каквито и да са подробности по процеса. През 2014 г. Бел бе прехвърлен на работа във Ватикана, където бе назначен за икономически министър и главен финансов съветник на папа Франциск. Той е номер три в йерархията на Римокатолическата църква. През 2016 г. учредената от правителството на Австралия комисия по разследване на случаи на педофилия сред католическото духовенство го повика като свидетел по дело за сексуални посегателства срещу непълнолетни в страната, но той не можа да дойде заради влошеното си здраве. Това наложи във Ватикана да бъдат изпратени полицейски следователи, които да го разпитват. През юли 2017 г. Пел си взе безсрочна отпуска от Ватикана, за да се върне в родината си и да застане пред съда в Мелбърн. Той категорично отхвърли всички обвинения, наричайки ги \"абсолютна лъжа\". Показанията на свидетелите на процеса обаче, подложени на кръстосан разпит, не можаха да помогнат на Пел да си намери алиби и да избегне обвинението. Грози го максимална присъда от 50 години затвор. Тя ще бъде определена на започващо в сряда заседание на съдебния състав. Високият 190 см кардинал е посрещнал признаването си за виновен с наведена глава. Той е дал да се разбере, че ще обжалва решението. Собственият му адвокат, цитиран от Ройтерс, го нарече \"Дарт Вейдър\" на Католическата църква. Обвинението срещу Пел идва само два дни след приключването във Ватикана на свиканата от папата конференция на висши католически духовници от цял свят, на която Франциск призова за \"тотална битка\" срещу сексуалните посегателства над деца, особено от представители на католическата църква.", "date": "2019.02.26", "title": "Кардинал блудствал с деца в задната стаичка на катедрала – чакат го 50 години затвор"}
